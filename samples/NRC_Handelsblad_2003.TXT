
                               1 of 97 DOCUMENTS

                                NRC Handelsblad

                               December 31, 2003

'Anja Joos en daders tellen' ; Gerson Gilhuis zag samenleving zich in 2003
verharden

BYLINE: GERSON GILHUIS

SECTION: Opinie; Pg. 7

LENGTH: 422 words


Gerson Gilhuis (32) is dominee bij het drugspastoraat in Amsterdam. 's Zondags
leidt hij de dienst in de Petrus en Paulus Crypte in de Barndesteeg. Hij sprak
bij de stille tocht die werd gehouden voor Anja Joos, die in oktober werd
doodgeschopt.

"De eerste reactie van de gewone burger was: Anja Joos heeft gestolen, want ze
was een junk. Eigen schuld dat ze werd doodgetrapt. Toen bleek dat ze niets had
gestolen en dat de daders voor het grootste deel Marokkanen waren, was de
reactie meteen: goh, dat is toch wat met die buitenlanders, wat een problemen
geven die toch. De burger kon weer rustig achteroverleunen. Daarom zei ik in
mijn toespraak na de stille tocht dat Anja Joos bij ons hoorde, maar ook dat de
daders bij ons horen. Ik zei: ze zijn deel van onze samenleving. Ik hoorde op
dat moment het boegeroep wel. Ik ging gewoon door, ik ben wel wat gewend. Ik had
niet gedacht dat mensen er zo boos om zouden worden.

Wat ik toen gezegd heb, zou ik nu weer zeggen - maar ik zou de emotie meer
onderkennen en zeggen: ik kan me voorstellen dat mensen heel boos op deze
Marokkanen zijn, maar toch: ze horen bij ons. Een van de mannen die boe geroepen
had, kwam later naar me toe. Hij is 's zondags vaak bij de dienst in de Petrus
en Paulus Crypte. Hij zei: ik was het eerst niet met je eens, maar ik heb erover
nagedacht. Jij bent een man van de kerk en jij moet dit soort dingen wel zeggen.
Voor hem was ik de vertegenwoordiger van een gemeenschap die op verzoening
gericht is. Vanaf dat moment ben ik me er nog meer van bewust dat dat een rol is
die ik te vervullen heb in een samenleving die steeds verder polariseert.

De dood van Anja Joos trok zoveel aandacht omdat er verschillende dingen bij
elkaar kwamen. Het gevoel van onveiligheid dat mensen hebben. Prins Bernhard die
na een eerder incident met een diefstal in een supermarkt de mannen die de dief
hadden geschopt groot gelijk gaf. De maatschappelijke discussie die daarover
gevoerd was, kwam weer terug. Wat ik jammer vind: die discussie werd al heel
snel verschoven naar de allochtonenproblematiek. Dat hier een drugsgebruikster
alleen om haar looks zodanig werd toegetakeld dat ze eraan doodging, dat deed er
niet meer toe. Het was: wat moeten we met de Marokkanen? Het had moeten zijn:
hoe komt het dat we een groep mensen hebben die zo gemarginaliseerd is dat er op
los gemept mag worden. Het geval Anja Joos is niet alleen een
Marokkanenprobleem. Anja Joos symboliseert de toenemende verharding tegenover de
zwaksten."

(Foto Maurice Boyer)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               2 of 97 DOCUMENTS

                                NRC Handelsblad

                               December 27, 2003

De geschonden wezen van het Avondland zijn een bedreiging voor de Europese Unie

BYLINE: NAUSICAA MARBE

SECTION: Opinie & Debat; Pg. 13

LENGTH: 2615 words


West-Europese landen denken veel te naief over de komende uitbreiding van hun
Europese Unie. De morele en fysieke verwoesting die de nieuwe lidstaten uit
Oost-Europa in ruim veertig jaar communisme hebben meegemaakt, is nog lang niet
verwerkt. Het gevaar voor besmetting van de Europese Unie is groot.

Volgend jaar mei is het zover. Eindelijk kunnen de gezamenlijke
nieuwsuitzendingen weer eens uitpakken met hun zo dierbare genre: het
straatinterview met gewone Nederlanders. Eerste vraag: weet u dat de Europese
Unie net fors uitgebreid is? Zo ja, met hoeveel landen dan? Hoe heten ze en waar
liggen ze?

Graag wil ik de nieuwsjagers hierbij het volgende advies verstrekken: laat de
microfoons nu eens niet op het antwoord van een winkelende Mien Dobbelsteen
wachten. Stuur die camera naar bedrijven, ministeries, gemeentegebouwen of
lerarenkamers. Laat de hoogopgeleide aan het woord, de Nederlander die zich een
volwaardig Europees burger waant. Tien tegen een dat zijn antwoord tragikomisch
uitvalt.

De Baltische landen zullen, dankzij het wonder der alliteratie, vast en zeker op
de Balkan gesitueerd worden: de vergaarplaats van republiekjes waar niemand ooit
van gehoord heeft. Riga, Vilnius en Tallinn zullen als wodkamerken te boek
staan, als Poolse havensteden, mogelijk zelfs als Tsjechisch bier. Slovenie is,
even nadenken, de oude Romaanse naam voor Slowakije, toch? De hoofdstad van dat
land is uiteraard Boedapest: het etiket dat op elk Oost-Europees potje past. Je
kunt het zo gek niet verzinnen, of het zal gezegd worden. En niemand die daar
van opkijkt.

Wat in de Neckermann-strandcatalogus ontbreekt, lijkt niet te bestaan in het
bewustzijn van de West-Europeaan. Zelfs wie de vakantiecharter naar Malta of
Cyprus neemt, realiseert zich niet dat deze twee eilanden veel meer met
Nieuwegein of Santiago de Compostela gemeen hebben dan met het geografisch
nabijere Sofia. Je mag blij zijn als iemand ueberhaupt weet dat er nog andere
Europese landen buiten de Unie bestaan. Of je diegene ook nog kunt lastigvallen
met een vraag over een muur die vijftien jaar geleden viel en ons continent
politiek dramatisch veranderde, is maar de vraag.

Is het onredelijk aan te nemen dat West-Europa zich aldus intellectueel in een
diepe, diepe winterslaap bevindt? En dat juist op het moment dat de Unie
definitief van gezicht en karakter gaat veranderen. Het is te hopen dat
'Brussel', gezegend met wat meer historisch besef dan de veelgeinterviewde man
in de straat, zich wel realiseert hoe ingrijpend de uitbreiding met acht
ex-communistische landen is. Voor ons aller rust en welvaart hopen we tevens dat
de Europese Unie over genoeg expertise en geldzakken beschikt om de ernstige
kinderziektes van deze embryonale democratieen te kunnen behandelen. Maar
optimisme en hoop alleen helpen het nieuwe monsterverbond Europa niet vooruit -
zelfs niet als de door eurosceptici voorspelde economische rampen uitblijven.
Ook niet als de nieuwkomers het raderwerk Brussel niet nog ondoorzichtiger
zullen maken dan het al is. Wat Europa nodig heeft, is een fikse dosis
pragmatisme - bij wijze van bril om dit gearrangeerde huwelijk tussen
kapitalisme en ex-communisme in de juiste afmetingen te zien.

We leven op de drempel van 2004 en zojuist, in bovenstaande alinea, viel het
'c-woord' weer eens. Maar het communisme was toch doodverklaard? Waarom daar nu
nog rekening mee houden? Omdat door de uitbreiding de erfenis van ruim veertig
jaar linkse dictatuur voor ons dagelijkse kost zal worden. Dan spreek ik niet
over een verdwaalde Poolse biefstuk die door wanbeleid in Warschau niet op BSE
gecontroleerd is, maar over een heuse Oostblokmeteoriet die ingeslagen is. De
nieuwkomers Letland, Estland en Litouwen zijn voormalige sovjetrepublieken,
Polen en Hongarije zijn oude Oostblokrotsen. Op hetzelfde politieke toneel
konden Tsjechie en Slowakije pas na de val van de Berlijnse Muur uit elkaar gaan
- zoals Slovenie zich indertijd van Joegoslavie losmaakte.

Wie niet heeft opgelet bij de geschiedenis die zich voor onze ogen voltrok,
heeft pech. Want de andere kant opkijken mag niet meer. Kon het kapitalistische
deel van Europa zich ooit permitteren om, uit onverschilligheid of modieuze
koketterie met criminele regimes in Moskou, Oost-Berlijn of Boekarest, de
horrorshow achter het IJzeren Gordijn te negeren, de nieuwe Unie drukt ons met
de neus op voorheen genegeerde feiten. De homo sovieticus, althans wat van hem
rest sinds 1989, is niet langer een lastige buurman achter totalitair
prikkeldraad, maar een ongevraagde huisgenoot. We zien hem al in hurkzit voor
onze koffietafel, onvermoed multifunctioneel: de panfluit of balalaika in de
aanslag, kauwend op een homp knoflookworst, mobiel bellend voor de leverantie
van goedkope stukadoors of minderjarige prostituees. We zijn bang voor hem, maar
vinden ook dat we hem in ons ruime tolerante hart moeten sluiten. Voor het gemak
zien we in hem vooral wat hij niet is: een personage uit een exotische roman.

Naief en gevaarlijk, zo zou je de West-Europese ideeen over alles wat uit het
nieuwe postcommunistische Europa komt kunnen typeren. Domheid volgens een oud
recept. Het begon allemaal met nostalgische dagdromerij, over een besneeuwde
Dokter Zjivago-wereld ergens aan de oostelijke kant van Checkpoint Charlie.

De westerling die zin had in avontuur of een tijdreis, kwam volledig aan zijn
trekken achter het IJzeren Gordijn. De onmodieus geklede kameraden lieten hem
zich wanen op een ouderwetse filmset. In de grauwe ellende van kilometerslange
woonkazernes en in modder verzonken kolchozen zag hij het ideale decor voor een
unieke survivaltocht.

Eenmaal thuis kon hij nostalgisch verhalen over liters illegaal gestookte
pruimenjenever, het spannende kat- en muisspel met veiligheidsagenten, en de
opwindende uitdaging in de koele blik van partijvrouwen. In niets herkende hij
de tragiek van de mens die van het laatste minimum aan welvaart en mensenrechten
beroofd was. Dat deze kortzichtigheid hem medeplichtig aan terreurregimes
maakte, daar was hij zich natuurlijk niet van bewust. De slachtoffers vielen
immers ver van zijn bed.

De huidige, westerse naiviteit zal echter in het hart van de Unie slachtoffers
maken, aan beide kanten van vroegere Koude-Oorloggrenzen. West-Europa verkiest
immers blijkbaar nog steeds een romantisch waanbeeld boven een realistische blik
op gevaar. De voormalige communistische landen worden verwelkomd alsof ze zich
totaal en definitief ontdaan hebben van alle resten die kunnen doen denken aan
de dictatuur die ze ooit waren. Maatwerk zoals wij, zondagskinderen van de
geschiedenis, het willen zien: met een happy end van Hollywood-formaat.

Kanttekeningen bij deze wonderbaarlijke spoedmetamorfose worden nauwelijks
geplaatst. Wishful thinking kleurt de wazige einder. De Baltische staten alsmede
hun Midden-Europese lotgenoten die de Unie omarmen en tot de haren willen maken,
zijn immers de weeskinderen van het Avondland. Het zijn geen schurkenstaten
zoals Servie, Roemenie of Wit-Rusland, want ze vormden, onder verschillende
imperia, eeuwenlang het economisch en cultureel bloeiende hart en noorden van
Europa. Ze zijn niet misvormd door Byzantijnse oppermacht, maar gevormd door
Reformatie en Verlichting. Ze zijn niet onderdrukt door eeuwenlange Ottomaanse
heerschappij, evenmin uitgeroeid door bloeddorstige bojaren en vojevoden. Hun
verwoesting begon pas met de Tweede Wereldoorlog en hoe erg die was, ja dat
weten we nog goed. Dus geen nood: de democratische draad die al die verweesden
toen kwijtraakten, kan nu moeiteloos worden aangereikt en opgepakt.

Wie zo denkt, gaat voorbij aan de blijvende gevolgen van ruim veertig jaar
verwoesting van deze landen. Litouwen, Letland en Estland, Polen, Hongarije en
Tsjechie, Slovenie en Slowakije zijn geschonden landen, met trauma's die geen
westerling zich kan voorstellen. Laat staan dat we zouden kunnen voorspellen hoe
die kwetsuren zich binnen de Europese Unie zullen manifesteren. Deze landen zijn
niet vijf, maar ruim veertig jaar bezet door een vijandelijke mogendheid.
Daarbij werden onder militaire en politieke terreur hun economieen, hun
maatschappelijke structuren en culturele tradities snel en systematisch
vernield.

Hun burgers zijn decennialang vertrouwd geraakt met angst, achterdocht en gebrek
aan verantwoordelijkheidszin. De oude verhoudingen moeten wel van invloed zijn
op hun onderlinge relaties en die met de tot een echte civil society uit te
groeien staat. Dat houdt in: de vrees van vele slachtoffers, die zich nooit
gesteund wisten door een onpartijdige rechtspraak, voor de willekeur van een
kleine elite overheidsbeulen. Beulen die overigens nog steeds politiek actief
zijn. Zelfs een verwaterd aftreksel van dit model zou onaanvaardbaar moeten zijn
voor de Europese Unie.

Het is ondenkbaar dat de hardnekkige sporen van stalinistisch denken en
corruptie definitief uit de nieuwe politieke, maatschappelijke en economische
structuren zijn verdwenen. De tijd kan veel wonden helen, maar de vijftien jaar
sinds de omwentelingen van 1989 vormen binnen dit genezingsproces slechts een
vale pleister.

Wie het tegendeel beweert, negeert bewust het slechte nieuws dat bijna dagelijks
uit de toekomstige lidstaten komt. Een blik in de kranten van de afgelopen
maanden levert geen reden tot vrolijkheid. In Polen wordt fraude met Europese
subsidies gepleegd. Wat corruptie betreft, staat Polen in Europa op nummer drie,
in het verheffende gezelschap van Bosnie en Roemenie. De grens tussen politieke
en private belangen is in Warschau bovendien uiterst dun, zo blijkt uit talrijke
affaires. Parlementariers zijn omkoopbaar en wetten zijn voor veel miljoenen
dollars op de markt verkrijgbaar.

Slowakije, eveneens berucht door grote corruptieschandalen, herinnert er ons
gelukkig aan wat despotisch gedrag ook alweer was. De voormalige premier Meciar
liet kinderen van politieke vijanden ontvoeren. De huidige premier Dzurinda
opereert minder subtiel: hij stuurt zijn oppositie 'gewoon' naar huis. Ook
herleven de goede oude James-Bondtijden, als hij de NAVO belet de antecedenten
van voormalige sovjetspionnen te laten controleren. Dat schept tenminste
duidelijkheid over wat straks, als Slowakije NAVO-lid wordt, gebeurt met de
geheime informatie waartoe het dan toegang krijgt.

Ander 'opbeurend' nieuws biedt Hongarije, waar een fabuleuze fraudezaak tot de
val van de topman van een aan ABN Amro gelieerde effectenbank leidde. Niet goed
voor de ongekende perspectieven van westerse bedrijven en zakenlui aldaar. Maar
de echte uitsmijter komt uit Tsjechie. Juist uit het land met de cultuurstad
Praag, die ons zo na aan het hart ligt, en met dat lieflijke platteland waar
nogal wat westerlingen al hun spotgoedkope vakantiebungalow hebben besteld. Daar
maakt de oude, niet-hervormde communistische partij een spectaculaire electorale
comeback bij jong en oud. Een typisch geval van Ostalgie, want de Tsjechen
lijden kennelijk aan de economische groei die Brussel hun als klein
Wirtschaftswunder aan de Moldau voorhoudt.

Dan reppen we nog niet eens van de problemen in de Baltische staten. Daar kun je
nog aan het Kremlin trouw gebleven apparatsjiks vinden, onwillig om op te
stappen. En wil je weten hoe je niet met etnische minderheden moet omgaan, vraag
dan de Letten, Esten en Litouwers naar ideeen om hun Russische minderheden
eronder te houden. Vraag trouwens aan alle nieuwkomers in de Unie wat te doen
met de stroom vluchtelingen die straks in hun land de droombestemming ziet. Het
antwoord houdt vast een creatieve benadering van mensenrechten in. Wat ook
buiten beschouwing is gebleven: onfrisse verschijnselen als virulent
Oost-Europees antisemitisme of getolereerd sekstoerisme waarbij kleuters en
zelfs zuigelingen het lijdend voorwerp zijn.

Afschrikwekkend is ook het jaar 2007, waarin Roemenie en Bulgarije tot de Unie
zullen toetreden: landen in een staat van armoede en sociale desintegratie die
binnen Europa niet meer zou mogen bestaan. Economieen volledig in handen van
voormalige veiligheidsagenten, partijbonzen en hun families. Maatschappijen die
in multimiljardairs en paupers grossieren, waar de zoveelste Rolls Royce
parkeert naast de goot met daarin een zojuist aan honger overleden straatkind.
In Brussel moet men in een vlaag van verstandsverduistering tot hun toetreding
hebben besloten. Dronkenschap mogen we zeker ook niet uitsluiten. Andere
verklaringen - behalve misschien de gulzige droom over de te verwaarlozen lokale
arbeidslonen - zijn er namelijk niet.

De vraag rijst of de Unie alle bovengenoemde landen zo snel had mogen toelaten.
Maar het verleidelijke antwoord - 'nee' - is volgens de nieuwste politieke
correctheid not done. Want wat moeten we dan met deze Europeanen? Ze laten
verkommeren en toezien hoe hun voortrottende economische en sociale gezwel
openbarst en zich in onze richting uitzaait? Barbaren zijn het, dat wel. Maar
het zijn onze barbaren. Brussel, barmhartig zoals elke despoot bij tijd en
wijlen is, wil ze binnenhalen en naar wens modelleren. Einde gevaar.

Wat hier als nobele bedoeling wordt verkocht, is ordinaire
kop-in-het-zand-politiek. Of nog erger: de hoop dat oog in oog met spectaculaire
nieuwe problemen, de ernst van de huidige Unie-onvolkomenheden gerelativeerd zal
worden. Stabiliteitspact? Grondwet? In een door economische en morele chaos
verzwakte Unie zal de onmacht van Europa wellicht als vanzelfsprekend worden
ervaren. De boel met lapmiddelen bij elkaar houden krijgt dan prioriteit boven
het blijven zoeken naar structuren voor een sterk geheel.

Daarbij zal niemand meer stilstaan bij besmettelijke wantoestanden. Goed,
corruptie en fraude vormen de folklore rond de oostelijke Uniegrens, maar hier
horen ze vooralsnog uit de toon te vallen. Evenwel kan de balans snel doorslaan
naar de kant van een ongekende pan-Europese criminaliteit. Niemand die daarop
let.

Is het dan een wonder dat links en rechts in Europa het euroscepticisme blijft
groeien? Nee. Maar dat scepticisme is een ongeleid projectiel. Feit blijft dat
de inwoners van de huidige Unie niet eens de noodzaak van bezinning op een modus
vivendi met de nieuwkomers zien. Dat past niet bij hun lifestyle, in hun
maakbare wereld. Hoogstwaarschijnlijk vertrouwen ze, scepticisme of niet, op de
paternalistische opstelling van Brussel die de ex-communistische nieuwelingen
moet leren wat onze wetten en zeden behelzen.

Dat op dat vlak initiatieven voorhanden zijn, weten we al. De Franse president
Chirac heeft al tijdens de Irak-crisis laten zien dat zijn voorkeur uitgaat naar
hautaine waarschuwingen en een beleid van kort houden. De kandidaatlanden die
toen trouw zwoeren aan Amerika, bedreigde hij direct met blokkering van hun
toetreding. En onlangs haalde de Duitse kanselier Schroder de zweep over
nieuwkomer Polen, dat in zijn ogen te veel praatjes over de Europese Grondwet
had.

Heeft deze aanpak kans van slagen? Landen die het juk van Moskou hebben gekend,
zullen niet gauw bij een andere mogendheid dan de grif belonende Verenigde
Staten in het gareel willen lopen. Koppig zullen ze zijn, betweterig en
recalcitrant, en daardoor weer sympathiek. Misschien dat het enige lichtpuntje
van hun toetreding juist in deze frisse eigenzinnigheid zou kunnen schuilen.
Maar in doolhof Europa zal dit hoogstwaarschijnlijk spoedig verloren gaan. De
esprit en creativiteit die nodig zijn voor reflectie over de zegeningen en
gevaren van onbekende werelden, zijn we kwijt. Wacht de gezamenlijke
nieuwsuitzendingen rond 1 mei 2004 maar af.

Schrijfster en journaliste. Van haar verschenen de roman 'Mandraga' en de
novelle 'Kader Lulu Moses en ik'. Ze is geboren in Roemenie.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               3 of 97 DOCUMENTS

                                NRC Handelsblad

                               December 27, 2003

In de krach van uw leven

BYLINE: MENNO TAMMINGA

SECTION: Economie; Pg. 21

LENGTH: 405 words


Was dit 1929 of 2003? Na de beurskrach van oktober 1929 had de Amerikaanse
beursgraadmeter S&P 500 267 maanden nodig om zich te herstellen. De krach van
toen openbaarde talloze gebreken en misstanden in de financiele wereld, in het
toezicht daarop en in het gedrag van directeuren en commissarissen van
ondernemingen.

De Amerikanen ondernamen rap radicale acties, met effectenwetgeving en een
nieuwe politieman op beurzen en effectenhandel, de Securities & Exchange
Commission. De schandalen van toen zijn bijna identiek aan de affaires die de
afgelopen jaren het vertrouwen in bedrijven, managers, commissarissen,
accountants en zelfs in beurstoezichthouders hebben ondermijnd.

Herlezing van The Great Crash, het standaardwerk van econoom John Kenneth
Galbraith, levert maar twee verschillen tussen toen en nu: andere namen, hogere
bedragen.

Dit jaar kwam ook het laatste, nog ontbrekende schandaal aan de oppervlakte:
benadeling van particuliere beleggers bij beleggingsfondsen. In de aanloop naar
de beurspieken van 1929 werd de kleine belegger een rad voor ogen gedraaid. Nu
gebeurde hetzelfde.

Enkele uitverkoren grote klanten van Amerikaanse beleggingsfondsen bleken de
afgelopen maanden tegen gunstiger beurskoersen te mogen handelen dan de 'gewone'
man.

De praktijken ondermijnen het vertrouwen in een hoeksteen van de economie van de
Verenigde Staten: 91 miljoen Amerikanen bezitten beleggingsfondsen, grotendeels
als pensioenvoorziening. Het getal komt overeen met de helft van de Amerikaanse
huishoudens.

Pijnlijk voor de Securities & Exchange Commission is dat het schandaal aan het
licht kwam dankzij de agressieve openbare aanklager in New York Eliot Spitzer,
die eerder de manipulaties in de internetluchtbel bij beursintroducties en
beleggingsresearch bij grote zakenbanken te lijf ging. Twee grote
vermogensbeerders, Alliance en Janus Capital, hebben inmiddels maatregelen
genomen: Alliance heeft een schikking (250 miljoen dollar) met het Openbaar
Ministerie getroffen, Janus stort 31,5 miljoen dollar terug in de getroffen
beleggingsfondsen.

Ver van ons bed? Alliance beheert ook een aandelenportefeuille voor
pensioengigant ABP, een dochter van Janus kreeg afgelopen maand de opdracht van
de KLM-pensioenfondsen om 250 miljoen dollar in Amerikaanse aandelen te
beleggen. Dat is wel een verschil met 1929: opschudding op verre financiele
markten wordt prompt in Nederland gevoeld.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               4 of 97 DOCUMENTS

                                NRC Handelsblad

                               December 20, 2003

Veldslag om de herinnering ; Documentaire 'Jenin, Jenin' verscheurt ook
gematigde Israeliers en Palestijnen

BYLINE: OSCAR GARSCHAGEN

SECTION: Zaterdags Bijvoegsel; Pg. 42

LENGTH: 3315 words


Woorden wegen loodzwaar. Beelden zijn cruciaal in de Israelisch-Palestijnse slag
om de publieke opinie. De documentaire Jenin, Jenin is inzet van een
hoogoplopend conflict. Niet in een stinkend en stoffig vluchtelingenkamp, niet
in een Israelische bus of restaurant, maar in de rechtszaal. De hoogste rechters
buigen zich er nu over.

De arts over de acteur: "Hij moedigt terrorisme aan, hij is dus een terrorist."

De acteur over de arts: "Ik haat hem, ik haat hem echt. Hij verdraait alles."

David Zangen is Israelier, kinderarts en joods.

Mohammed Bakri is Israelier, acteur en Arabisch.

Zangen, zwart haar, diepbruine ogen, spreekt vloeiend Arabisch: "Geleerd in het
ziekenhuis." Het Hebreeuws van Bakri, hemelsblauwe ogen, donderblond haar, is
accentloos: "Geleerd in het theater."

In het Haddassah Ziekenhuis in Oost-Jeruzalem behandelt Zangen ook kinderen uit
Ramallah, Nablus, Jenin en de vluchtelingenkampen. Avond aan avond staat Bakri
op het toneel van het Habima-theater, de schouwburg van Tel Aviv, met een
overwegend joods publiek in de zaal.

David (44) en Mohammed (50), allebei open en direct, allebei zo succesvol in hun
beroepen, allebei vaders van kinderrijke gezinnen, allebei sociaal-liberaal
denkend, zouden vrienden kunnen zijn. Geen van beiden is extremistisch, of in de
ban van religieus fanatisme.

De Arabier omarmt de joodse staat Israel als zijn thuisland, de jood is voor de
oprichting van de Arabische staat Palestina. Met hun fotogenieke koppen, hun
familiegeschiedenissen, waarin oorlogen centraal staan, hebben zij veel met
elkaar gemeen.

Maar Jenin scheidt hen.

De 'Slag om Jenin', een dieptepunt in het Israelisch-Palestijnse conflict, is de
splijtzwam. Majoor Zangen was er in die regenachtige aprilmaand van 2002 bij als
legerarts, net als 2.000 andere militairen, grotendeels reservisten met banen
als buschauffeur, bedrijfsleider, advocaat. Hij verzorgde de gewonden en zag
vrienden sterven.

Bakri keek thuis naar de schaarse beelden van het Israelische Kanaal 1, BBC, CNN
en Al-Jazira. Hij zag tanks in de smalle straten van het vluchtelingenkamp bij
Jenin, de Apache- en Cobra-helikopters en bulldozers zo hoog als een Arabisch
appartementenblok. En hij luisterde met verbijstering naar de berichten over
vermeende massaslachtingen, massagraven en Israelische oorlogsmisdrijven.

In een impuls besloot hij met een bevriende cameraman een film te maken. Hij
arriveerde nadat het leger zich had teruggetrokken. Het resultaat - Jenin, Jenin
- is nu inzet van een hoogoplopend juridisch gevecht, waarin het gaat om de
vrijheid van expressie in oorlogstijd, de reikwijdte van de censuur en de eer
van het Israelische leger. De vraag is of de documentaire ooit in Israelische
bioscopen te zien zal zijn.

Eerst - in december 2002 - verbood de Film Censuurraad Jenin, Jenin als een
"propagandafilm waarin de gebeurtenissen worden gepresenteerd op een manier die
het publiek kan misleiden". Bakri ging in beroep bij de hoogste rechters van het
land. Bijna een jaar later, eind september 2003, gaf een panel van rechters van
de Hoge Raad toestemming voor vertoning. Over het waarheidsgehalte en de merites
van Jenin, Jenin spraken zij zich niet uit. Zij stelden alleen vast dat het
censureren van de film zich niet verdraagt met de vrijheid van meningsuiting en
de vrijheid van expressie. Een vertoningsverbod, uitgevaardigd door de Hoge
Raad, zou in de Israelische geschiedenis een unicum zijn.

Op de dag (4 december) dat de film eindelijk in Israel te zien zou zijn, een dik
jaar na verschijning op het Internationale Documentaire Festival Amsterdam
(IDFA) en andere Europese festivals, schortte een rechter van de Hoge Raad
alsnog de vertoning op, omdat het ministerie van Justitie, familieleden van
gestorven soldaten en de 'Vechters van Jenin' beroep hadden aangetekend tegen de
toestemming om de documentaire te vertonen. Diezelfde 'Vechters van Jenin',
zoals de groep reservisten zichzelf noemt, heeft donderdag tegen Bakri
persoonlijk een proces wegens laster aangespannen. Zij eisen, naast een nader te
bepalen schadevergoeding, dat de scenes waarin zij voorkomen uit de film worden
gehaald.

De hoogste rechters van het land buigen zich nu naar aanleiding van het nieuwe
bezwaarschrift, dat gesteund wordt door de minister van Defensie Mofaz en de
generale staf, opnieuw over de vraag hoe vrijelijk meningen geuit kunnen worden
in tijd van oorlog. In een land dat trots is op zijn democratie, maar waar de
strijd om te overleven de nationale psyche tekent, is die vraag onderwerp van
heftig debat. Als woorden kogels waren, zouden er net als destijds in Jenin, al
doden zijn gevallen.

Voor de meeste Israeliers is het een uitgemaakte zaak dat de aangrijpende
beelden en getuigenissen in Jenin, Jenin artistiek verpakte leugens zijn.

Voor de Arabische bevolking en de Palestijnen is het bewijs opnieuw geleverd dat
de vrijheid van meningsuiting voor sommigen wel en voor anderen niet geldt. In
die mening worden zij gesterkt door de productie en voortvarende uitzending van
de tegenfilm The Road to Jenin van de Frans-Israelische filmmaker Pierre Rehov.

Ongeopende brief

Op het terras van de Cinematheque in Tel Aviv wordt de kettingrokende Bakri
herkend en omhelsd, hij is met genoegen Bekende Israelier. Sinds een jaar komt
het echter regelmatig voor dat hij in het theater wordt uitgejouwd, en niet
iedere taxichauffeur stelt, zoals deze ochtend, prijs op zijn klandizie. De
spanning tekent zijn gezicht. Er gaat geen dag voorbij zonder reactie, op straat
in Tel Aviv, in de trein van en naar zijn dorp Ba'aneh bij Nazareth. Hij is niet
bang voor de soldaten, wel voor die ene gek. Hij heeft aan zijn vrouw en zes
kinderen een brief geschreven die ze mogen openen in het geval die ene fanaticus
hem werkelijk zal treffen. "Remember Rabin."

Bakri vertelt over zijn leven, zijn werk en zijn spectaculaire carriere als zeer
gewaardeerde toneel- en filmacteur, die soms ook politiek geengageerde rollen
vertolkte in films en toneelstukken over 'het conflict'. "Ik ben nog steeds
dezelfde Mohammed Bakri die ik altijd was, een onbeholpen vredesactivist, maar
opeens ben ik een terrorist", zucht hij. Dat heeft met Jenin, Jenin te maken,
maar ook met zijn familie.

Twee familieleden waren betrokken bij de zelfmoordaanslag van 2 augustus 2002 op
het kruispunt van Meron in Galilea - een 'operatie' in het Palestijnse lexicon -
op de Egged-bus van Haifa naar Safed. Negen doden, vijftig gewonden. De oudste
zoon van zijn broer was betrokken bij de organisatie van de aanslag en
vervoerder de dader, een achterneef, naar Meron.

Bakri: "Die jongens zouden eerst mijn film hebben gezien en vervolgens de
aanslag hebben uitgevoerd. Ik word er nu van beschuldigd een soort sjeik Ahmed
Yassin, de leider van Hamas, te zijn. Die aardige, vriendelijke Bakri, die
anders dan de meeste Arabieren iedereen recht aankijkt tijdens een gesprek, is
opeens veranderd van vredelievende acteur in sjeik Yassin."

In de dagelijkse maalstroom van waarheden, leugens, doelbewuste uitvergrotingen
en defensieve reacties is inderdaad al een verband gelegd tussen Bakri, de film
en de aanslag bij Meron. Foto's van Bakri, zijn neef en achterneef stonden
vervolgens op de voorpagina's onder grote koppen 'De moordenaarsfamilie'
(Yedioth Ahronot) en 'Collaborateurs van Terroristen' (Ma'ariv).

"Het is een tragedie. Voor de slachtoffers, voor de nabestaanden en voor mijn
familie. Mijn broer is helemaal kapot, mijn vader is, denk ik, van verdriet
gestorven. De oudste zoon van mijn broer was zijn lievelingskleinkind. Hij had
een prima baan bij Coca-Cola, hij had geld, hij had vriendinnen. Wat hem bezield
heeft, begrijpt niemand. Nu is hij veroordeeld tot 370 jaar gevangenisstraf
omdat hij een terrorist heeft geholpen. Zelfmoordaanslagen bieden geen
oplossing, ik keur het af, het is de misdadige oplossing van extremisten. Wij
denken dat hij zich heeft laten meeslepen door de zoon van mijn neef in Jenin,
een totaal verknipte jongen. We kunnen het hem niet meer vragen."

Als Bakri de beslissing om de film te maken kon terugdraaien, zou hij dat meteen
doen. Met open blik: "Ik ben dom geweest. Dom, stom en naief. Ik heb die film
willen maken voor de gewone, joodse Israelier, mijn landgenoot, mijn buurman. Ik
dacht dat ik met mijn bekendheid een brug van begrip zou kunnen slaan. Ik dacht
een volledig geaccepteerde Israelische staatsburger te zijn naar wie misschien
geluisterd zou worden. De doorsnee Israelier weet weinig van de bezetting, weet
weinig van de checkpoints, weet niets van het leven in de kampen en heeft nog
nooit de muur gezien. De Israeliers leven in angst, zij reageren altijd
defensief en denken dat iedere Palestijn lid is van Hamas en dat iedere
Palestijn iedere jood in zee wil drijven. Zoals iedere Palestijn denkt dat
iedere Israelier een soldaat is, die op ieder moment de trekker kan overhalen.
Niet alle Israeliers heten Sharon. Dat laatste denk ik trouwens nog steeds."

In de Goldie Hawn-zaal van de Cinematheque laat hij zijn 55 minuten durende
documentaire zien. Net als in zijn eerdere film 1948 is Jenin, Jenin een
aaneenschakeling van getuigenissen van bejaarden, vrouwen en kinderen; rauwe,
dramatische en beschuldigende verhalen van vluchtelingen, onder wie sommigen die
hun oude dorpen in de heuvels in Israel kunnen zien liggen. Beelden van de
ruines van het kamp, de vernielde huizen rondom de sahah, het centrale plein,
worden afgewisseld met flitsen uit de reportages van CNN, Channel 1 en Sky-TV.
Getuigenissen worden niet van tegenspraak voorzien, toelichtend commentaar
ontbreekt. Bakri, die voor de camera uitloopt, zegt geen woord; een doofstomme
man legt met wilde gebaren uit hoe geboeide vechters werden doodgeschoten en
waar eens de huizen stonden.

Jenin, Jenin valt niet op als de magistrale documentaire over het beleg.
Context, toelichting en nuance ontbreken. Bakri wilde de kampbewoners een
gezicht en een stem geven en zij beschuldigen de Israeliers, Sharon voorop, en
de ruggengraatloze Arabische leiders. Secretaris-generaal Annan wordt door een
schoenenverkoper belachelijk gemaakt omdat hij na Amerikaanse en Israelische
druk geen onderzoek instelde naar de beschuldigingen over oorlogsmisdaden, die
volgens mensenrechtenorganisaties wel degelijk zijn gepleegd.

Drie valkuilen heeft hij niet kunnen ontwijken. Zijn producent ter plaatse, de
25-jarige Iyad Tahar Samoudi, werd in mei 2002 door soldaten gedood, hij bleek
actief lid van de Al Aqsa Martelarenbrigades. Twee van de mannen die in de film
worden opgevoerd als onschuldige burgers bleken Fatah-strijders te zijn die
betrokken waren bij aanslagen in Israel en de bezette gebieden. Hij laat ook een
12-jarige meisje aan het woord dat ronduit trots is op de shebab, zoals de jonge
Palestijnse vechters worden genoemd en trots is op de "martelaren". Vooral op de
martelaren uit Jenin, de "hoofdstad van de zelfmoordterroristen".

"Ik wist dat niet, ik heb mijn producent nooit gezien met wapens en bommen. Ik
hoorde pas achteraf dat hij bij Al Aqsa-brigades zat. Ik wilde alleen maar aan
mijn Israelische landgenoten laten zien waar de terreur vandaan komt. Ik wilde
laten zien dat de bezetting leidt tot terreur en waarom dat het geval is.
Misschien zouden zij dan geen tanks en bulldozers meer sturen", legt Bakri na
afloop van de vertoning uit. Hij erkent dat de context ontbreekt, iedere
verwijzing naar de winter 2001/2002 en het bloedige voorjaar van 2002 is
weggelaten. De talrijke Palestijnse slachtoffers in die periode worden wel
gemeld, de aanslagen op Israelische bussen, winkels en het Park Hotel in
Netanya, waar dertig feestvierende gasten stierven, niet. De aanslag op dat
hotel leidde tot de operatie Defensive Shield en de omsingeling van alle
Palestijnse steden, Jenin in het bijzonder, omdat daar een relatief groot aantal
zelfmoordaanslagen in Haifa, Hadera en Tel Aviv waren voorbereid.

David Zangen geeft in het Haddassah Ziekenhuis in Oost-Jeruzalem de 14-jarige
Aya uit het vluchtelingenkamp Shoafat een infuus. Toen hij in april 2002 in
Jenin was, werd hij gebeld door een patient die, toen hij hoorde dat de arts in
de stad was, meteen langs wilde komen. In de twee andere bedden liggen
ultra-orthodoxe jongens op hem te wachten. Ivriet, Arabisch, Jiddisch, Russisch
en Nederlands zijn de voertalen in het ziekenzaaltje. De ouders van Zangen
emigreerden in 1955 van Den Haag naar Ramat Gan bij Tel Aviv.

Schotwonden

Als hij zijn patienten heeft geholpen, zegt hij dat het ontbreken van context en
commentaar niet zijn grootste probleem is. "Dat kan mij helemaal niets schelen.
Het grote probleem is dat de film brandstof is voor de zelfmoordterroristen van
volgende week. Deze film kan in Nederland of Frankrijk vertoond worden zonder
het gevaar dat er een reactie op zal volgen. Vertoon deze film hier in de
bioscoop, op tv en in de moskeeen en je weet met zekerheid dat er volgende week
een aanslag wordt gepleegd. Bakri zet aan tot geweld, het is een opruiende film,
hij ontketent geweld. Zijn neef, die betrokken was bij de aanslag in Meron,
heeft het zelf gezegd, hij had de film al gezien. Zijn partner in de film, de
producer, bleek een actieve terrorist te zijn, twee van de ondervraagden waren
actieve terroristen. De film is een gevaar voor de openbare veiligheid. De Hoge
Raad staat dus voor een moeilijke beslissing en kan zich niet permitteren zich
op te stellen als een groep neutrale rechters, als een hof in Brussel. De
toestand hier is anders."

Vrijheid van meningsuiting? Vrijheid van artistieke expressie? In een land
waarin films gecensureerd worden wil hij toch niet wonen? "Laat ik voorop
stellen dat ik part noch deel had aan het besluit van de Filmraad om de film te
censureren. Wij zijn pas daarna in actie gekomen, omdat de film zoveel leugens
bevat. Wij worden afgeschilderd als slachters, als massamoordenaars, wij worden
neergezet als nazi's. Ik verwacht helemaal niet van Bakri dat hij een
uitgebalanceerde documentaire maakt. Facts are sacred, comment is free,
natuurlijk. Het kan mij geen lor schelen als hij het leger, de politiek, Israel
bekritiseert, maar hij laat in zijn film mensen pure leugens vertellen en die
kunnen niet onweersproken blijven."

Zangen spreekt over "de zeven leugens van Jenin, Jenin". Bakri laat in de film
de 75-jarige Ali Yusuf Fad aan het woord over zijn verwondingen aan hand en
voet, schotwonden. Maar het vervolgrelaas is weggesneden. De bejaarde man
overdreef, het waren schaafwonden en hij was verzorgd door Israelische soldaten.
Zangen: "Ik heb die man zelf behandeld. We ontdekten dat hij ook een
hartprobleem had en we hebben hem overgebracht naar een joods ziekenhuis omdat
het ziekenhuis in Jenin hem niet wilde opnemen." In de film beweert de
geneesheer-directeur van dat ziekenhuis dat de westelijke vleugel geheel
vernield was. De Verenigde Naties, de Europese Unie en het Rode Kruis hebben
vastgesteld dat het ziekenhuis onbeschadigd is gebleven, er was zelfs nooit een
westelijke vleugel. Diezelfde arts, dr. Abu Rali, was destijds de bron van het
wereldwijd verspreide verhaal dat er "honderden, zoniet duizenden lijken" in de
straten van Jenin lagen. De Verenigde Naties en de Europese Unie stelden nadien
vast dat er aan Palestijnse kant 53 doden waren gevallen, onder wie vier vrouwen
en twee kinderen.

"Helemaal schandelijk is de cinematografische manipulatie", meent Zangen. In de
film ligt een groep gevangen Palestijnen op de grond, geboeid. Het fragment,
afkomstig van een tv-station, laat zien hoe een tank op de liggende mannen
afrijdt. "De suggestie wordt gewekt dat de tank over de mannen rijdt, ook omdat
hij dat iemand laat zeggen. Dat is helemaal niet gebeurd en het beeld is
afkomstig uit Nablus en niet uit Jenin."

Met felle ogen: "Ik houd staande dat het Israelische leger het meest morele
leger ter wereld is. Ik kan wel vertellen dat er na Jenin enorme discussies zijn
gevoerd door soldaten en door ouders van gesneuvelde soldaten over de
behoedzaamheid waarmee wij hebben gehandeld. Er zijn daardoor aan onze kant
jongens onnodig gestorven. In plaats van huizen en gebouwen meteen met de grond
gelijk te maken als van daaruit op ons werd geschoten, wachtten wij tot de
bewoners weg waren. Het was trouwens heel moeilijk om een onderscheid te maken
tussen strijders en gewone burgers. Er vielen aan onze kant 23 doden,
voornamelijk omdat we te voorzichtig waren, dertien van hen liepen in een
hinderlaag toen zij achter de terroristen aangingen die zich in de huizen hadden
verscholen. Er zijn vaders van gesneuvelde soldaten die razend zijn op de
pelotonscommandanten, omdat die te prudent zouden zijn geweest. Wij hadden de
zaak meteen moeten platbombarderen, vinden zij. En dan worden wij daarna voor
nazi's uitgemaakt."

De Nederlandse grootvader van Zangen stierf in Auschwitz. 'Vechters van Jenin'
die na hun dienst als reservist terugkeerden op hun werk werden met kritische
vragen en verwijten bestookt. Zangen werd tijdens een besloten voorvertoning in
de Cinematheque van Jeruzalem voor een grotendeels joods publiek uitgescholden
voor moordenaar en oorlogsmisdadiger en kreeg de vraag voorgelegd hoeveel
Palestijnse kinderen hij had gedood. De directrice van de bioscoop, Lia van
Leer, en David Zangen zullen nooit meer vrienden worden. "Ik was diep geschokt
dat ik werd uitgescholden en niet eens het woord kreeg, de microfoon werd uit
mijn handen gerukt. Ik voel de haat nog steeds. Lia van Leer durfde het gewoon
niet aan mij het woord te geven, zo laf."

Van Leer wil daar niet op reageren. Het enige wat zij kwijt wil is dat zij films
nooit beoordeelt op "in de film gepresenteerde feiten". Een volwassen publiek
kan dat volgens haar zelf wel beoordelen. Maar over een eventueel permanent
verbod wil zij niets zeggen, de verhoudingen in het provinciale, gespleten
Jeruzalem zijn blijkbaar te precair. Zij "wacht het oordeel van de Hoge Raad
af".

Haar collega in grootsteeds Tel Aviv, Alon Garboz, is stelliger. "Het zou absurd
zijn als de film werd verboden, een enorme blamage, dat wordt een internationaal
schandaal en wij liggen tegenwoordig al zo lekker in het buitenland. Gaan we dan
ook Checkpoint van Yaov Shamir verbieden, die film heeft net op het IDFA in
Amsterdam de VPRO-prijs gekregen? En Arna's children, waarin een groep
Palestijnse kinderen in Jenin wordt gevolgd - drie van hen stierven in de
gevechten en een pleegde een zelfmoordaanslag. Wat gaan we daarmee doen? Als
Jenin, Jenin wordt verboden, moet je die films ook verbieden. Jenin, Jenin moet
juist vertoond worden om aan de bezetting een einde te maken", meent de
Cinematheque-directeur.

Zangen: "Wij leven in een vrij land, natuurlijk moeten documentaires over
checkpoints en kinderen vertoond kunnen worden. Maar het is extreem en absurd
als je vindt dat je met de vertoning van Jenin, Jenin de bezetting kan
beeindigen. Alon Garboz vertegenwoordigt het denken in Israel niet. Hij weet
niet waar hij over praat. Voor hem is de oorlog een abstractie, geen realiteit.
Hij is nog nooit op de eerste hulp van een ziekenhuis geweest na een
terreuraanslag. Hij heeft nog nooit een Israelische jongen of een Palestijns
meisje, stervend, in zijn armen gehad."

In gesprek met The New York Times over invalshoeken en perspectieven
constateerde schrijver David Grossman gisteren dat "een samenleving in crisis de
realiteit leert te verstollen tot een werkelijkheid en die werkelijkheid beziet
door een zeer kleine bril. Maar er is nooit slechts een verhaal". Dat neemt niet
weg dat de behoefte aan een evenwichtige en meesterlijk gemaakte documentaire
over die lange, tragische dagen in het afgesloten Jenin er met het verstrijken
van de tijd niet minder op is geworden.

Deze luchtfoto van Jenin werd op 20 april 2002 vrijgegeven door het Israelische
leger Foto AP

David Zangen Foto's Jonathan Bloom

Mohammed Bakri

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               5 of 97 DOCUMENTS

                                NRC Handelsblad

                               December 12, 2003

Stormloop aandeel China Life

BYLINE: DOOR ONZE CORRESPONDENT

SECTION: Economie; Pg. ECO3

LENGTH: 293 words

DATELINE: PEKING, 12 DEC.


In Hongkong is dezer dagen een ware stormloop ontstaan op aandelen van de
Chinese verzekeraar China Life. Er vormden zich lange rijen wachtenden voor de
banken, en de aandelen zijn naar schatting maar liefst 170 keer overschreven.

De enorme belangstelling voor de beursgang van China's grootste
levensverzekeraar is niet alleen te verklaren uit de intrinsieke waarde van het
staatsbedrijf, dat inmiddels formeel geen staatsbedrijf meer heet te zijn. Ook
niet alleen uit de toekomstverwachtingen ten aanzien van de gigant, die zo'n 45
procent van de sterk groeiende Chinese markt voor levensverzekeringen in handen
heeft. Wat de toch al grote belangstelling in Hongkong deed omslaan in
koopwoede, was misschien dat de rijkste drie Hongkongse zakentycoons, van wie in
elk geval Li Ka-hsing zeer goede banden met de Chinese overheid onderhoudt,
eerder hadden laten weten dat ze met elkaar voor zo'n 500 miljoen dollar aan
aandelen wilden kopen. Dat moesten dus wel begerenswaardige stukken zijn, en
daarvoor gingen Hongkongs gewone burgers graag uren in de rij staan.

De beursgang in Hongkong en New York van China Life is waarschijnlijk de
grootste van dit jaar. China Life heeft in de voormalige Britse kroonkolonie
ruim twee miljoen prospectussen voor de aandelen laten drukken, genoeg om een op
de drie inwoners van Hongkong van zo'n prospectus te voorzien. Het gaat om een
aandelenemissie van tegen de 3 miljard dollar (2,45 miljard euro), ongeveer een
kwart van de totale waarde van China Life.

De grote groep ongelukkigen die straks naast de aandelen grijpen, is toegezegd
dat ze hun inleggeld op 17 december terugkrijgen. Zij kunnen alleen maar hopen
op meer geluk bij de volgende grote beursgang van een voormalig Chinees
staatsbedrijf.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               6 of 97 DOCUMENTS

                                NRC Handelsblad

                               December 10, 2003

Tussen straf en verzoening

BYLINE: DOOR FRANK VERMEULEN

SECTION: Media; Pg. VAN1

LENGTH: 391 words


Een vrouw vertelt haar verhaal. Zij is meegevoerd van Oost- naar West-Timor,
tezamen met andere vrouwen. In West-Timor werden zij naakt opgesloten en in het
openbaar verkracht. Dat ging door totdat zij zwanger werd. De vrouw vertelt haar
verhaal met luide, monotone stem, het verdriet voorbij, haar gezicht zonder
uitdrukking. De zaal vol met VN-waarnemers en landgenoten luistert in diepe
stilte. "Mag ik mijn dochter tonen?" Het meisje is inmiddels een kleuter. De
vrouw is teruggekeerd maar uitgestoten door haar dorpsgenoten. "Iedereen weet
wat er met mij gebeurd is."

In Oost-Timor hoeft niemand op zoek naar krachtige symbolen. Ze liggen voor het
oprapen. Het half-eiland, voormalige kolonie van Portugal, in 1975 overweldigd
door Indonesie, herkreeg zijn onafhankelijkheid in september 1999.
Pro-Indonesische milities en legereenheden richtten een bloedbad aan onder de
bevolking nadat deze tijdens een referendum voor onafhankelijkheid had gekozen.
Tijdens de furie van de septembermaand werden dorpen gebrandschat, de hoofdstad
Dili veranderde in een spookstad, duizenden inwoners werden gedeporteerd naar
het westelijke, Indonesische, deel van het eiland.Vandaag, op mensenrechtendag,
vertoont de EO op de ook al symbolische tijd van vijf voor twaalf een vijftig
minuten durende film over de wijze waarop de Timorezen sindsdien met hun
geschiedenis in het reine proberen te komen. Vijfentwintig jaar bezetting,
onderdrukking maar ook broedertwist hebben een zwaar getraumatiseerde bevolking
achtergelaten. De film toont getuigen, slachtoffers en daders. "Ik kon niet
ontkomen aan de wreedheid en waanzin van de milities en de Indonesiers", zegt
bijvoorbeeld een ex-militielid die een slachtoffer een oor afsneed en hem
vervolgens dwong het lichaamsdeel op te eten.

Oost-Timor worstelt met het dilemma tussen bestraffing of verzoening. Filmer Jan
van den Berg maakte een indrukwekkend document waarin is vastgelegd dat de big
rats, de werkelijke verantwoordelijken voor de schendingen van de mensenrechten,
nog vrij rondlopen. Het perspectief ligt bij de worsteling van gewone burgers.
Helden als Nobelprijswinnaar bisschop Bello of verzetsleider en huidig president
Xanana Gusmao spelen daarbij geen rol meer.

Tales of the crocodiles, EO, Ned.1, 23.40-0.35u.

Rechtbanktolk Henk Rumbewas in de documentaire. (Foto EO)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               7 of 97 DOCUMENTS

                                NRC Handelsblad

                                December 9, 2003

Steun Nederlandse bevolking voor EU is gedaald ; Eurobarometer signaleert
toenemende euroscepsis

BYLINE: DOOR ONZE REDACTEUR ARLEN POORT

SECTION: Binnenland; Pg. BIN1

LENGTH: 808 words

DATELINE: ROTTERDAM, 9 DEC.


De steun van Nederlanders voor de Europese integratie loopt terug, blijkt uit de
zogeheten Eurobarometer. Uit niet eerder openbaar gemaakt onderzoek, dat eerder
dit jaar werd gehouden in opdracht van het ministerie van Buitenlandse Zaken,
blijkt ook dat de steun van Nederlanders voor Europa grenzen kent. 'Nederland
moet wel gewoon Nederland blijven'.

Het is een goede zaak dat Nederland lid is van de Europese Unie, maar
Nederlanders hebben niet al te hoge verwachtingen van het lidmaatschap. Dat
bleek in april dit jaar uit een enquete onder 1.015 Nederlanders gehouden in
opdracht van het ministerie van Buitenlandse Zaken door Anker Solutions. De
enquete werd gehouden met het oog op de uitbreiding van de Europese Unie met
tien lidstaten en het Nederlandse voorzitterschap volgend jaar. De uitkomsten
zijn met een beroep op de Wet Openbaarheid van Bestuur door NRC Handelsblad
opgevraagd.

Bijna 90 procent van de ondervraagden vond het een 'goede' of een 'zeer goede'
zaak dat Nederland EU-lid is. Het is goed voor de welvaart (zei 75 procent), en
onze toekomst ligt in Europa (vond 76 procent). Dankzij 'Brussel' krijgt
Nederland toegang tot nieuwe markten (zei 81 procent), en beschikt het over een
enorme afzetmarkt voor zijn producten (dacht 73; 67 procent sprak zelfs van een
'gegarandeerde afzetmarkt').

Maar de liefde van de Nederlander voor Europa was, en is waarschijnlijk nog
steeds, de liefde van een marktkoopman. Aan Europa kunnen we verdienen, maar een
warm hart dragen we haar niet toe. Daar is de EU te abstract voor. Europa is
'ver weg' (vond 58 procent), 'ondoorzichtig' (61 procent), 'bureaucratisch' (64
procent) en 'te groot en te log' (55 procent). Het is iets waar 'gewone
Nederlanders nauwelijks invloed' op hebben (64 procent).Het zijn vage noties die
wellicht mede te maken hebben met de matige geinformeerdheid van de Nederlander
over Europese onderwerpen. Slechts 1 procent gaf aan 'zeer goed' geinformeerd te
zijn over zaken die in de EU spelen, en 35 procent oordeelde 'goed' op de hoogte
te zijn.

Wanneer het Nederland betreft, zegt 9 procent 'zeer goed' en 63 procent 'goed'
te weten wat er speelt.

Het verband tussen kennis en betrokkenheid is groot. Slechts eenderde voelt zich
(zeer) betrokken bij zaken die in de EU spelen, tegen 88 procent wanneer het
zaken in Nederland zijn. Het zijn vooral de hoger opgeleide, oudere mannen die
positief zijn. Vrouwen, jongeren en lager opgeleiden hebben minder met
'Brussel'. De Nederlandse regering moet er daarom voor 'zorgen dat gewone
burgers beter worden geinformeerd over wat er zich allemaal in Europa afspeelt',
opdat de betrokkenheid groeit. Het is een van de taken die de regering op zich
moet nemen tijdens het voorzitterschap van de Europese raad van ministers,
vinden de ondervraagden. Nederland is voorzitter van juli tot en met december
2004.

In het algemeen moet Nederland goed op zijn zaak letten, en ervoor waken dat
Europa te machtig wordt, vinden de ondervraagden. Want de angst voor een te
sterk 'Brussel' is groot. 'Nederland moet erop toezien dat zij (sic) zich ook in
de toekomst als individueel land kan blijven herkennen in de Europese Unie',
luidde een van de stellingen die aan de respondenten werden voorgelegd, en 91
procent is ervan overtuigd dat dat inderdaad moet. 'Nederland moet erop toezien
dat zij zich ook in de toekomst als individueel land kan blijven herkennen in de
Europese Unie', vindt 85 procent. Nederland moet wel gewoon Nederland blijven,
ook na de uitbreiding tot 25 lidstaten, vindt 86 procent. Want Nederland is
klein, en kan snel vermorzeld worden tussen de wensen van de grote lidstaten
vinden de respondenten. Niet dat de Nederlanders veel tegen de uitbreiding van
de unie hebben: 54 procent vindt het een goede zaak dat er tien landen bijkomen,
en 53 procent zegt voor de uitbreiding te stemmen als er een referendum zou
worden gehouden.

Zelfs tegen een EU-lidmaatschap van Turkije, een heet hangijzer in de Europese
politiek, bestaat weinig weerzin. Maar de eenwording mag niet te dichtbij komen
en moet liefst zo praktisch mogelijk zijn, gericht op het economisch verkeer en
bestridjing van criminaliteit. Cultuur is geen zaak van Europa, vinden de
ondervraagden.

Een eenwording die cultureel is, met bijvoorbeeld een taal voor alle Europeanen
en gebruiken en gewoonten die uniform zijn, wordt door vrijwel de gehele
bevolking breed afgewezen. Integendeel: het eenwordingsbeleid moet er op gericht
zijn de culturele diversiteit van het continent te behouden. En subsidiariteit
(datgene doen op het niveau van de lidstaat dat niet per se door Brussel hoeft
te worden gedaan) staat bij de Nederlandse bevolking hoog in het vaandel:
wanneer een land zijn problemen zelf kan oplossen, moet het dat ook vooral doen.
Pas wanneer de EU echt iets kan bijdragen, moet zij in actie komen.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               8 of 97 DOCUMENTS

                                NRC Handelsblad

                                December 3, 2003

Treingekeuvel

BYLINE: AW

SECTION: Kunst; Pg. 11

LENGTH: 145 words


De waardering voor de 'railmovie' En Passant hangt af van de eigen appreciatie
van het voeren van, of betrokken worden bij gesprekken in de trein. Wie liever
uit het raam staart, een boek leest en zich ergert aan het gekeuvel zal weinig
plezier beleven aan de documentaire. En Passant doet verslag van de treinreis
tussen het Zwitserse Chur en Amsterdam, met de rivier de Rijn als baken. Daarbij
laat de film via 'monologues interieurs' horen wat een aantal reizigers denkt
tijdens de ruim tien uur durende tocht. Deze aandacht voor de 'gewone man'
levert ofwel een interesse en betrokkenheid op bij een vrouw wier minnaar al een
vriendin heeft, een homoseksueel met foute grootouders, een echtpaar, een
weduwe, een gescheiden vrouw met kind, ofwel een hevig verlangen naar het eind
van de reis. Die laatste groep zal blij zijn als de trein in Utrecht aankomt.

LOAD-DATE: September 12, 2005

LANGUAGE: DUTCH

                           © 2003 PCM Uitgevers B.V.

                               9 of 97 DOCUMENTS

                                NRC Handelsblad

                               November 25, 2003

Schieten op redacties

SECTION: Opinie; Pg. OPI1

LENGTH: 466 words


Een blad dat zich bezighoudt met het zakenleven, krijgt ook wel eens te maken
met de schaduwzijden daarvan en kwesties die spelen in de onderwereld. Het
maandblad Quote heeft onder andere gespeurd naar de handel in onroerend goed dat
met crimineel geld is verkregen. Er staan andere verhalen op stapel. Bovendien
publiceert Quote een jaarlijkse lijst van de vijfhonderd rijkste Nederlanders,
die veel stof doet opwaaien. Afgelopen weekeinde werden de redactieburelen en de
woning van de uitgever van dit blad 's nachts getrakteerd op een kogelregen uit
een mitrailleur. Intimidaties die doen denken aan de Kaukasus. Ook in Nederland
worden criminelen steeds brutaler. Dat blijkt uit de schietpartijen en
onderlinge afrekeningen die zich zelfs op klaarlichte dag in volle winkelcentra
afspelen, met praalbegrafenissen van het criminele slachtoffer daarna. Uit de
intimidatie van Quote blijkt dat ook de gewone burger zich niet vrij kan wanen
van dergelijke criminele oorlogen. Ook niet-criminele burgers kunnen er
slachtoffer van worden, als toevallige omstanders of als zakenlieden die bij hun
werk stuiten op criminelen. Afgelopen zomer werd een Amsterdamse handelaar in
onroerend goed, Bernard Lueske, voor de deur van een van zijn restaurants
doodgeschoten.

Het is niet nieuw dat kranten en redacties worden geintimideerd. NRC Handelsblad
ontving ten tijde van de treinkaping in de jaren zeventig bedreigingen van
Molukkers. De Haagsche Courant werd getrakteerd op een bom die afkomstig was van
een crimineel die het niet eens was met de berichtgeving over zijn
beveiligingsbedrijf. Deze crimineel is gelukkig opgepakt en in de gevangenis
gezet. Een journalist van Het Parool moest een tijdje onderduiken wegens
bedreigingen.

Sommige redacties zijn gewend aan kogelbrieven en nep-poederbrieven en maken de
ontvangst daarvan niet publiek. Maar ernstiger is openlijke intimidatie die aan
iedereen laat zien dat een crimineel ongestraft kan doen wat hij wil. Dat
gebeurde toen presentor Henk van Dorp in zijn televisiestudio in elkaar werd
geslagen door een stel Hell's Angels die het niet eens waren met uitspraken die
in het programma waren gedaan. Er is weliswaar geen aangifte gedaan, maar
daardoor lijkt het of de Hell's Angels een vrijbrief hebben.

In ieder geval moet deze publieke intimidatie van de redactie en uitgever van
Quote door middel van mitrailleurschoten serieus worden genomen. Onafhankelijke
journalistiek speelt een belangrijke rol in het aan het licht brengen en
bestrijden van duistere praktijken en een klimaat van intimidatie door de
onderwereld. Het mag geen gewoonte worden voor journalisten om af te zien van
publicatie wegens de grote risico's die ze daarmee zouden kunnen lopen. Dat zou
neerkomen op capitulatie voor de macht van de onderwereld.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               10 of 97 DOCUMENTS

                                NRC Handelsblad

                               November 24, 2003

De Derde Man

BYLINE: ANIL RAMDAS

SECTION: Opinie; Pg. OPI1

LENGTH: 961 words


Acht uur. Je weet dat er een aanslag is gepleegd in Istanbul, je weet hoeveel
doden er zijn gevallen, hoeveel gewonden. Maar het spannende is altijd hoe het
journaal het gaat brengen. Het acht uur-journaal van Nederland maakt elk
onderwerp huiselijk, knus, bevattelijk voor, zeg maar, al diegenen die niet de
kans kregen de lagere school met goed gevolg af te leggen.

Daar is niets op tegen, het is juist zeer sociaal-democratisch om 'het volk' te
willen verheffen. Daar schuilt weliswaar het gevaar in dat je niet weet of het
volk omhoog gaat of jij omlaag, maar een stelregel op de redactie van het
journaal schijnt te zijn: kijk jongens, alles buiten de directe eigen buurt van
de kijker is veel en veel te ver weg. Maak dus de vertaalslag (ook zo'n woord)
naar de gewone man of vrouw op straat. Breng dus het grote nieuws uit de grote
wereld terug tot de proporties van, wat zal ik zeggen, een Nederlandse kroket.

Het journaal gaat dus niet op zoek naar een doorwrochte analyse van een
seculiere staat in een religieus land, dat sinds Ataturk een spagaat maakt
tussen oost en west en nu met stevige pijn in de liezen zit. Het journaal wil
ook niet achterhalen welke spilfunctie juist Turkije bezit in de regio, door de
controle die het land uitoefent over al het zoetwater dat Israel nodig heeft,
waardoor juist Turkije als de lieveling moet worden behandeld met veel geld en
rozen, en dat nu bekoopt met afschuwelijke aanslagen. Het zal echt makkelijker
zijn voor de terroristen om Amerikanen en Britten in Syrie op te blazen. Maar de
terroristen begrijpen de geopolitieke verhoudingen beter dan ons journaal aan
ons wil verklaren.

Ons journaal verklaart niet, ons journaal getuigt. Dat is op zich ook edel,
alleen moet je je soms wel in vreemde bochten wringen. Zullen ze daar bij het
journaal regels hebben bedacht: brand in Australie, bij minder dan 120 doden,
irrelevant; bij acht doden waaronder een Nederlander, meteen de opening?

Maar nu werd het ingewikkeld: aanslag in Turkije, op Engelsen, vanwege een
oorlog die Nederland heeft gesteund, maar er vielen geen Nederlandse doden. Hoe
maak je zulk nieuws van de verre wereld relevant voor onze buurtbewoners?

Met die nieuwsgierigheid zit ik dus naar het journaal te kijken. En de mensen
bij het journaal weten me altijd te verrassen. Ze gaan naar Turkse theehuizen in
Den Haag en omstreken om aan de weinige gasten (vanwege de Ramadan, zegt een
begripvolle stem) te vragen wat die ervan vinden. Ik zou willen weten wat de
mensen in Istanbul vinden, op een van de beelden van de aanslag stond een man
heftig te zwaaien met de armen, maar er was geen geluid bij. Ik zou ook willen
weten wat de mensen in Engeland ervan vinden, niet alleen de tegenstanders van
het staatsbezoek van Bush, maar ook de gewone Engelsman die zijn lagere school
niet heeft afgemaakt.

Maar ons journaal komt met de bezoekers van kale, lege en diep mistroostig
uitziende theehuizen. In die theehuizen is er nooit eens een vrolijk portret van
Ataturk tegen de muur, laat staan een mooie vrouw aan tafel.
Moslim-hetero-mannen leiden een ellendig leven: aan het werk zijn ze omringd
door mannen, in het theehuis zijn ze omringd door mannen, in de moskee zijn ze
omringd door mannen en als ze thuis zijn en van het vrouwelijke schoon zouden
kunnen genieten, is het vrouwelijke schoon omringd door lappen stof en anders
door twee baby's en een kleuter. Het is geen sexy leven dat de moslimmannen
lijden en daar komt nooit iets goeds van.

Maar oke, het journaal dus, dat aan Turken vraagt wat ze van de aanslag denken.
De eerste twee geinterviewden zeggen in keurig Nederlands dat het volstrekt
absurd, verwerpelijk en onislamitisch is. Mooi, zo wil ik het horen. De jongens
die dit zeggen zijn inderdaad jongens, tweede generatie, schat ik. En dan komt
de derde man aan het woord.

Oudere man, gegroefd gezicht, ooit gastarbeider geweest, waarschijnlijk. Heeft
in Nederland zwaar handwerk verricht en zit nu in de WAO. Heeft hij verdiend,
want hij is zwaar uitgebuit, genegeerd, vernederd en weet ik wat al niet meer.
De man spreekt geen woord Nederlands en ook dat kunnen we hem niet kwalijk
nemen. 'He Ali, jij deze schroef aandraaien, ja!' Dat werd tijdens zijn
arbeidzame leven naar hem geschreeuwd, en zoveel verstond hij wel, maar hij kon
niet in het Nederlands zeggen dat hij geen Ali heette, maar Mustafa.

Deze derde man krijgt nu voor het eerst in zijn leven onverwacht een microfoon
onder de neus geduwd en van hem wordt geeist dat hij commentaar levert op de
wereldpolitiek. Ik zou het niet vreemd vinden als hij plompverloren in het
Turks, met Nederlandse ondertitels, zou zeggen: 'Ik weet niet wat ik van de
aanslag moet vinden, daar moet u bij deskundigen voor wezen. Maar ik wil wel
zeggen aan de mensen in Nederland: mijn naam is niet Ali, mijn naam is Mustafa.'

Helaas, dat zei hij niet. In plaats daarvan zei hij, volgens de ondertitels:
'Zolang de Britten en Amerikanen in de islamitische wereld zijn, zullen deze
aanslagen plaatsvinden.'

Deze derde man leek me niet iemand die The New York Review leest, of naar
Engeland of Amerika is geweest. Of zelfs ooit een Engelsman of een Amerikaan
ontmoet heeft. Deze eerste generatie allochtoon die geen Nederlands spreekt zit
gevangen in een wereld die feitelijk niet bestaat. Ga maar na: het land dat hij
verliet is veranderd, het land waar hij aankwam is hem vreemd. De man dobbert in
een sloep op zee zonder land te zien aan de horizon. Een zielig figuur dat je
alles moet geven, behalve vrijheid van meningsuiting. Zoals je aan kinderen geen
AK-47 geeft. Hij ratelt dus keurig de mening op van de fanatieke moslims die hij
in de moskee ontmoet en dan is het tijd bij het journaal voor het volgende
onderwerp.

ramdas@nrc.nl

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               11 of 97 DOCUMENTS

                                NRC Handelsblad

                               November 21, 2003

Rechtschapen naar de ramp ; Nieuwe studies naar de morele lading van het nazisme

BYLINE: ARNOLD HEUMAKERS

SECTION: Boeken; Pg. BB3

LENGTH: 2716 words


Hadden de nazi's een geweten? Jazeker, betoogt een Amerikaanse historica. Hitler
mobiliseerde het streven naar een ethische gemeenschap, waarvan de genocidale
jodenvervolging de keerzijde was. Drie studies werpen licht op de morele
drijfveren achter de massamoord.

In een beruchte rede uit 1943 sprak Heinrich Himmler openhartig over de
massamoord op de joden, die toen nog in volle gang was. Zijn publiek bestond uit
SS-officieren, die, aldus hun op een na hoogste chef, wisten wat het was om oog
in oog te staan met honderd lijken, of vijfhonderd, of duizend: "Dit doorstaan
te hebben en daarbij - afgezien van uitzonderingen van menselijke zwakheid -
fatsoenlijk te zijn gebleven, dat heeft ons hard gemaakt."

Het blijft een schokkende zin, vooral door de combinatie van massamoord,
hardheid en fatsoen. Wat kan er 'fatsoenlijk' zijn aan massamoord?

Wie iets wil begrijpen van de nazi-genocide zal zich met deze vraag moeten
bezighouden. Het nazisme geldt sinds 1945 weliswaar als de belichaming van het
ultieme kwaad, maar tegelijkertijd weten we dat de meeste daders 'normale'
mensen zijn geweest, en geen sadistische monsters of psychopaten. In nog
sterkere mate geldt dat voor degenen (van bureaucraten tot machinisten en van
typistes tot politieagenten) die ervoor gezorgd hebben dat hun slachtoffers
keurig op tijd de plek des onheils hebben bereikt. De verklaring voor hun
moorddadigheid, respectievelijk collaboratie, moet elders worden gezocht.

Hannah Arendt sprak over de 'banaliteit van het kwaad', de gedachteloze
gehoorzaamheid van de bureaucraat, Zygmunt Baumann wees op diens functionele
amoralisme, Christopher Browning voerde de oorlogsomstandigheden en de druk van
de kameraadschap als verklaring aan, Daniel Goldhagen beschuldigde het hele
Duitse volk van een 'moordlustig antisemitisme'. Geen van deze verklaringen
voldoet voor honderd procent, al vullen ze soms wel elkaars zwakke plekken aan.

Ook de nieuwe verklaring van Claudia Koonz, een Amerikaans historica die bekend
werd met een boek over de vrouw in het Derde Rijk (Mothers of the Fatherland uit
1986), maakt de andere niet in een klap overbodig. Het voordeel is wel dat zij
in haar nieuwe boek The Nazi Conscience uitdrukkelijk de aandacht richt op de
morele component van het nazisme, op het raadselachtige 'fatsoen' waarover
Himmler het had in 1943.

Het begrip 'nazi-geweten', zo betoogt zij, is geen oxymoron (zoals een stuk
ijzer van hout of een jonge grijsaard), maar heeft daadwerkelijk bestaan. Het
enthousiasme voor het Derde Rijk onder brede lagen van de Duitse bevolking was
niet het gevolg van terreur en intimidatie, maar van een positieve morele
overtuiging, die ook de acceptatie van en medewerking aan de jodenvervolging
heeft mogelijk gemaakt. Het nazisme kende een eigen ethiek, met een duidelijk
onderscheid tussen goed en kwaad, met altruistische waarden als naastenliefde en
opofferingsgezindheid, die op de meeste punten niet afwijkt van welke andere
moraal.

Bijna alle ethiek is er een van wederkerigheid, getuige de zogeheten 'Gulden
Regel' (wat gij niet wilt dat u geschiedt, doet dat ook een ander niet) die in
tal van culturen kan worden teruggevonden. De verschillen zitten in de
toepassing, want wie behoren precies tot de 'anderen' die we moeten behandelen
zoals we zelf behandeld willen worden? Alleen de leden van onze eigen groep,
kaste of klasse, alleen ons eigen volk, of valt de hele mensheid eronder?

De moderne mensenrechtendoctrine gaat uit van het laatste, maar het
nationaal-socialisme (in navolging van de meeste culturen uit het verleden)
beperkt de sfeer van morele wederkerigheid tot het eigen, Duitse volk. Claudia
Koonz haalt de beroemde jurist Carl Schmitt aan, die zich in een artikel uit
1933 (vlak na zijn toetreding tot de NSDAP) verzette tegen de 'gelijkheid van
alles, wat een mensengezicht draagt'. Je hebt, met andere woorden, mensen en
mensen. Gelijkheid is geen recht, maar recht is pas mogelijk als er gelijkheid
bestaat. Een gelijkheid die Schmitt definieerde als een 'Artgleichheit', een
gelijkheid van soort of ras. Daarbuiten heerste ongelijkheid, met alle
juridische en morele consequenties vandien.

Het was deze moraal, gebaseerd op ongelijkheid en exclusiviteit en gericht op
het heil van het nationale 'Volkslichaam', die de - door historici te vaak
verwaarloosde - positieve kant van het nazisme vertegenwoordigde. De keerzijde
(de uitsluiting van joden en andere 'minderwaardige' rassen en groepen) was
daarbij inbegrepen, maar werd lang niet altijd even krachtig benadrukt. De
meeste Duitsers waren immers afkerig van het brute SA-geweld tegen weerloze en
onschuldige joden. Voor de Machtergreifung was ook niet het antisemitisme hun
belangrijkste motief geweest om op de nazi's te stemmen.

Veel ontvankelijker waren zij voor Hitlers roep om een 'nieuwe morele orde'.
Tegen het eind van de jaren dertig waren de nazi's er dan ook in geslaagd een
groot deel van de Duitse bevolking voor hun zaak te winnen. Dat de gezondheid
van het Duitse volkslichaam een strijd tegen het 'joodse gevaar' vereiste, was
iets wat men langzaam maar zeker was gaan accepteren als een
vanzelfsprekendheid. De trots en het geluk deel uit te maken van een heroisch
volk werden belangrijker dan het verraad jegens de joodse medeburgers, die via
schijnbaar geweldloze bureaucratische acties (al bleef het grove SA-geweld nooit
helemaal achterwege) steeds meer in een machteloos isolement werden gedreven.

Koonz beschrijft hoe de nazi's deze mentaliteitsverandering, deze vervreemding
tussen Duitsers en Duitse joden, tot stand hebben gebracht. Niet via evidente
propaganda, maar via de popularisatie van quasi-wetenschappelijke gegevens op
het gebied van rassenleer en eugenetica, via het onderwijs (waar de rassenleer
een vaste plaats kreeg als onderdeel van het vak biologie), via allerlei
juridische maatregelen die discriminatie en onrecht een schijn van legitimiteit
gaven. Bijna ongemerkt kon het 'nazi-geweten' zich in de Duitse hoofden
installeren, met als gevolg dat de reactie op de deportatie van een joods
vriendje niet was: wat erg dat de nazi's de joden weghalen, maar: wat erg dat
mijn vriendje een jood is!

Met een diepgeworteld en (zoals Goldhagen het noemt) 'moordlustig' antisemitisme
heeft het allemaal niets te maken, meent Koonz. In Duitsland bestond een
wijdverbreid, oppervlakkig en alledaags antisemitisme, zoals overal in Europa.
Dodelijk werd dit antisemitisme pas door het nazisme, en niet andersom: 'De
Duitsers werden geen nazi's omdat ze antisemieten waren; zij werden antisemieten
omdat ze nazi's waren'. De 'positieve' boodschap van het nazisme, het beroep op
de verbondenheid met het volk en op de noodzaak van een gezond volkslichaam, was
belangrijker dan de haat tegen de joden. Het antisemitisme was voor het Duitse
publiek eerder een noodzakelijk kwaad dan een primaire drijfveer.

Dat ging overigens wel zo ver, dat ook actieve deelname aan de fysieke
liquidatie van joden tot de mogelijkheden ging behoren. Soldaten die met zo'n
bevel werden geconfronteerd, waren volgens Koonz misschien wel 'verbaasd, maar
niet onvoorbereid'. Jaren van propaganda hadden hen doordrongen van een ethiek
op etnische basis, waarin voor joden geen plaats was. Hun participatie aan de
genocide, die zij ook hadden kunnen weigeren, berustte op een geleidelijk
ingesleten morele overtuiging, inderdaad een vorm van 'fatsoen', die zich door
de moord op volksvreemde, om niet te zeggen 'onmenselijke' slachtoffers niet
meer van zijn stuk liet brengen.

Een heel andere vraag is in hoeverre dezelfde morele inzet ook heeft gegolden
voor de nazi-top? Koonz laat er geen twijfel over bestaan dat de vorming van een
nazi-geweten in belangrijke mate strategisch gemotiveerd was. Het Duitse volk
diende ook 'innerlijk' voor de goede zaak te worden gewonnen. Maar waar eindigen
de idealen en begint het cynisme? Volgens de afvallige nazi Hermann Rauschning,
tot 1934 senaatspresident van Dantzig, was er uitsluitend van cynisme sprake. In
zijn invloedrijke boek Die Revolution des Nihilismus uit 1938 schreef hij de
nazi-top een 'nihilistisch opportunisme' toe; het ging Hitler en de zijnen om de
macht en om niets anders. Zelfs in hun antisemitisme zouden ze niet echt hebben
geloofd.

Het hoeft niet per se in strijd te zijn met de analyse van Koonz; ook
gewetenloze cynici kunnen anderen tot morele geestdrift inspireren. Maar enige
twijfel wordt toch gezaaid door het boek dat Rauschning in 1939 publiceerde en
waarvan nu een tweede Nederlandse vertaling is verschenen onder de titel
Gesprekken met Hitler. De twijfel ontstaat doordat Hitler (zoals ook H.W. van
der Dunk in zijn nawoord constateert) niet alleen een gewetenloze cynicus blijkt
te zijn. Weliswaar ontpopt hij zich als een gretig lezer van Machiavelli, die er
geen been in ziet om afspraken en verdragen te schenden en die de lof van de
wreedheid zingt, maar ook opent hij voor de in toenemende verbijstering
luisterende Rauschning allerlei grandioze toekomstplannen.

Hij is eropuit een nieuwe wereld en een nieuwe mens te creeren. Door Rauschning
wordt Hitler dan ook een 'ziener' en een 'profeet' genoemd, die een opsplitsing
van de mensheid voorspelt in 'Godsmens' en 'massadier'. Hitler richt zich
uiteraard op de eerste nieuwe 'mensenvariant'. Over het nationaal-socialisme
zegt hij: 'Het is nog meer dan een religie: het is de wil tot de schepping van
een nieuwe mens'. Vandaar de noodzaak van 'biologische' doelen en motieven in de
politiek. En ook al legt Hitler zich wat betreft de politieke middelen geen
enkele morele rem op, nihilistisch kan dit niet zonder meer worden genoemd.

Van deze Gesprekken met Hitler zou je willen dat ze authentiek waren, omdat ze
zoveel verhelderen. Helaas staat hun authenticiteit allerminst vast. Argwanende
historici hebben ontdekt dat Rauschning Hitler van alles in de mond legt, dat
van anderen (van Nietzsche, van Ernst Juenger, van Rauschning zelf) afkomstig
is, en dat de vertrouwelijkheid met de Fuehrer die hij suggereert waarschijnlijk
nooit heeft bestaan. Het minste wat je ervan kunt zeggen is dat Rauschning
Hitler en diens bedoelingen goed heeft doorzien, en dat op een moment waarop nog
lang niet alle plannen in daden waren omgezet.

Tijdens de gesprekken komt Nietzsche een keer expliciet ter sprake, in verband
met diens UEbermensch. Wanneer Rauschning de naam van de filosoof met de hamer
noemt, reageert Hitler instemmend. Maar dat is, met alle onzekerheid omtrent de
betrouwbaarheid van deze tekst, wel een van de zeldzame keren dat hij zich op
Nietzsche heeft beroepen. In Hitlers overige geschriften valt diens naam
nergens, wat niet wil zeggen dat hij zich niet voor hem zou hebben
geinteresseerd. Integendeel, Hitler heeft juist zijn best gedaan om de schrijver
van Also sprach Zarathustra aan zijn eigen nationaal-socialisme te koppelen. Hij
bezocht meer dan eens het Nietzsche-archief in Weimar, hij stelde geld
beschikbaar voor de bouw van een gedenkhal, een auditorium en een bibliotheek
(zij het niet voor een editie van de verzamelde werken), en hij bewees
Nietzsches zuster Elisabeth alle eer bij haar begrafenis in 1935.

Over de connectie tussen Nietzsche en het nationaal-socialisme is altijd veel te
doen geweest. Nietzsche-bewonderaars die niets van het nazisme willen weten,
ontkennen doorgaans elk verband. Maar anderen (zoals de marxist Georg Lukacs)
hebben uitvoerig willen aantonen hoezeer Nietzsche met zijn gevaarlijk
'irrationalisme' een wegbereider van Hitler is geweest. In zijn dissertatie
Nietzsches weerklank in Nazi-Duitsland gaat de politicoloog Jaap Hagen nader op
de kwestie in. Hij vraagt zich af wat de nazi's in Nietzsche hebben gezien en
hoe deze verbintenis na 1945 door de kenners is beoordeeld.

Het aardige van zijn boek is dat hij - een zeldzaamheid - serieus ingaat op wat
nazi-filosofen tussen 1933-1945 over Nietzsche hebben geschreven en bovendien
laat zien dat de verwantschap die zij onderkenden niet uit de lucht was
gegrepen. Met Nietzsches weinig consistente gedachtegoed kun je alle kanten op,
en de nazi's zijn er niet onverantwoordelijker mee omgesprongen dan de meeste
anderen. In het oeuvre komen meer dan genoeg passages voor (over de noodzaak
'hard' te worden en 'gevaarlijk' te leven, over 'tucht en teling', inclusief de
vernietiging van zwak en minderwaardig leven, over de wenselijkheid van het
vermogen om lijden 'toe te brengen' in plaats van het alleen te verdragen, et
cetera) om de verwantschap te rechtvaardigen.

In het licht van Claudia Koonz' stelling over de ethische impact van het nazisme
is dit niet van belang ontbloot, omdat de morele omwenteling of loutering die
Hitler voorstond moeiteloos kon worden geidentificeerd met Nietzsches Umwertung
aller Werte. Dat is dan ook gebeurd, onder anderen door de jonge arts Walter
Gross, de belangrijkste popularisator van rassenleer en eugenetica in het Derde
Rijk, aan wie door Koonz een boeiend hoofdstuk wordt gewijd. Maar Gross stond
beslist niet alleen, zo blijkt.

Hagen laat ook een aantal nazi-filosofen de revue passeren die een lans hebben
gebroken voor Nietzsche, en hij gaat in op Goebbels, Frank en Rosenberg,
nazi-kopstukken die, anders dan de Fuehrer, Nietzsche wel hebben geciteerd, zij
het niet erg frequent. In elk geval is duidelijk dat Nietzsche officieel werd
beschouwd als een voorloper en geestverwant, in weerwil van enige reserve ten
aanzien van zijn gebrekkige raciale standpunten (in het bijzonder zijn
vertrouwen in rasvermenging was een doodzonde in nazi-ogen), zijn afkeer van
collectivisme en zijn gefoeter op de Duitsers.

Misschien nog wel het meest interessant is dat het, ondanks dit officiele
standpunt, toch mogelijk was om Nietzsche uit naam van het nazisme af te wijzen.
Dat gebeurt bijvoorbeeld in het curieuze, postuum gepubliceerde boek van
Christoph Steding Das Reich und die Krankheit der europaeischen Kultur uit 1938.
Nietzsche wordt door Steding, een leerling van Heidegger, onder meer besmetting
door het neutraliteitsvirus verweten, afkomstig uit Zwitserland (maar ook
Nederland moet het bij Steding ontgelden); hij zou te zeer gesteld zijn op de
'afwijking' en daardoor volkomen tekortschieten in zijn verplichtingen jegens
staat en rijk. Het nationaal-socialisme, kortom, had niets aan hem. Hoewel het
Amt Rosenberg deze interpretatie veroordeelde en recensies ontraadde, werd de
verkoop van Stedings boek (dat vier drukken haalde) niets in de weg gelegd.

Kennelijk bestond er ruimte voor vrijheid en meningsverschil in het Derde Rijk,
zolang men maar binnen de nazi-perken bleef. Een verschil met het Rusland van
Stalin of het China van Mao, en indirect misschien ook een bevestiging van wat
Koonz schrijft over het belang van een positieve moraal in Hitler-Duitsland.
Waarachtige ethiek veronderstelt nu eenmaal een zekere mate van vrijheid en laat
zich moeilijk verenigen met terreur en hersenspoeling, die tot doel hebben hun
slachtoffers te reduceren tot angstige en willoze automaten.

Dat in het Derde Rijk de terreur allerminst heeft ontbroken, behoeft geen
betoog. Maar die terreur richtte zich vooral tegen de - al dan niet imaginaire -
tegenstanders van het regime, niet tegen het gros van de bevolking. Als Koonz
gelijk heeft, dan zou zulke terreur ook overbodig zijn geweest, omdat de meeste
Duitsers al uit eigen morele geestdrift bereid waren de politiek van Hitler en
de zijnen te ondersteunen. De 'normaliteit' van het Derde Rijk, met inbegrip van
massamoord op joden en andere 'minderwaardige' rassen en groepen, berustte op
deze ethische consensus.

Welbeschouwd is dat heel wat verontrustender dan wanneer het nazisme aan een
vreemd en verschrikkelijk kwaad had kunnen worden toegeschreven. De 'weg naar
Auschwitz', concludeert Claudia Koonz met minder retorische overdrijving dan je
zou wensen, 'was geplaveid met rechtschapenheid'.

Claudia Koonz: The Nazi Conscience. The Belknap Press of Harvard University
Press. 368 blz. E32,80

Hermann Rauschning: Gesprekken met Hitler. Vertaling Auke Wouda. Nawoord
prof.dr. H.W. von der Dunk. De Prom. 287 blz. E22,50

Jaap Hagen: Nietzsches weerklank in nazi-Duitsland.

Aspekt. 286 blz. E28,50

Nazi's herdenken in 1936 in Muenchen hun opstand van 1923 Foto uit '150 Years of
Photo Journalism' (Keulen 1995)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               12 of 97 DOCUMENTS

                                NRC Handelsblad

                               November 17, 2003

LPF loopt revolutie net mis...

BYLINE: RENE MOERLAND

SECTION: Binnenland; Pg. 2

LENGTH: 1070 words


Het scheelde een haar, of de Tweede Kamer had zich vorige week tot revolutie
bekend. Bij de stemmingen over de begroting van het ministerie van Binnenlandse
Zaken bleek bijna een meerderheid te zijn voor twee vormen van directe
democratie die de manier van werken van het parlement ingrijpend zouden
veranderen: het burgerinitiatief en het volksinitiatief. Het volksinitiatief is
het recht voor burgers om de Kamer met voldoende handtekeningen te dwingen een
kiezersuitspraak te vragen over een onderwerp. Bekend uit Zwitserland, in
Nederland alleen werkzaam in de gemeenten Nijmegen en Oosterhout.

Initiatiefnemer Eerdmans (LPF) kreeg PvdA, D66, GroenLinks en SP mee. CDA en VVD
niet, die in het regeerakkoord met D66 juist de rem hebben gezet op referenda.
De tijdelijke wet die het correctief referendum mogelijk maakt wordt in 2005
niet verlengd. En de kiezer de mogelijkheid laten wetgeving achteraf te
corrigeren gaat minder ver dan het volksinitiatief. Eerdmans liet het aankomen
op hoofdelijke stemming, want er ontbraken "heel wat" VVD'ers in de bankjes,
tipte PvdA-medestander Dubbelboer hem. Toch werd het volksinitiatief met 66
stemmen voor en 70 tegen verworpen. Eerdmans: "Er ontbraken wat PvdA'ers."

Het burgerinitiatief is het recht voor burgers om onderwerpen op de agenda van
de Tweede Kamer te zetten. Dezelfde coalitie van voorstanders wil dat de
regering eventuele invoering gaat onderzoeken. Vorige week kwamen ze drie
stemmen te kort voor een meerderheid, maar de kans is niet verkeken: de stemming
is uitgesteld. De ChristenUnie is namelijk bereid de drie ontbrekende stemmen te
leveren, maar wil er iets voor terug. Dubbelboer, die zijn "eerste ervaring met
koehandel" opdeed, trachtte al vergeefs zijn fractie mee te krijgen een
CU-voorstel te steunen over de onroerendzaakbelasting en wacht nu op de volgende
kans.

...wil zeepkist in de Kamer...

Het feit dat het debat over staatsrechtelijke vernieuwing zich op de grens van
net-wel en net-niet afspeelt, is niettemin een teken dat er "echt iets is
veranderd", meent LPF-er Eerdmans: "De snaar is geraakt in Den Haag".

Als illustratie een succesje dat hij in het presidium van de Tweede Kamer heeft
geboekt: er komt een notitie over een mogelijke 151ste Kamerzetel. Volgens
Eerdmans moet dat een soort zeepkist worden, waarop een lid van een vast panel
van "gewone burgers" zijn grieven kwijt kan tijdens het wekelijkse vragenuurtje.
In afwachting van de "zeepkistnotitie" die volgens Eerdmans griffier De Beaufort
aan het maken is, is de LPF'er alvast in overleg getreden met het tv-bedrijf
Endemol, want "die willen dat wel produceren".

Een Kamerzetel produceren? Ja, legt Eerdmans uit. "Het moet op tv, als een soort
modern Den Haag Vandaag, met een moderne Ferry Mingelen, die met de spreker na
de zeepkist terugblikt. Zoals je dat nu ook ziet rond voetbalwedstrijden: hoe
reageerde de minister, wie werd op welk moment boos, werd er geluisterd."

Nu is Eerdmans' LPF zonder meer het meest consequent in het streven naar
vernieuwing: de partij sprak zich de voorbije weken ook al het duidelijkst uit
voor hervorming van de monarchie naar Zweeds ceremonieel model. In de strijd
voor directe democratie krijgt Eerdmans veel steun van de PvdA. Vorig jaar was
dat nog "de meest conservatieve partij van Nederland", maar nu heeft Eerdmans in
nieuweling Dubbelboer een echt maatje gevonden. Ook met D66-Boris van der Ham
zijn de verhoudingen goed.

De partijoverschrijdende gelijkgestemdheid gaat zo ver, dat de drie zich achter
een door Dubbelboer geschreven pamflet hebben geschaard. Het heet 'De
Nieuwerlingen', en trok bij de presentatie, een paar weken geleden tijdens een
debat in Amsterdam, nauwelijks aandacht. Met PvdA'er Samsom en D66'er Van der
Laan betogen de Kamerleden daarin lid te zijn van een nieuwe generatie, al mag
dat niet zo heten ("generatiedenken is zo twintigste-eeuws"). Ze profileren zich
niettemin als de 'internetgeneratie', "interactief en niet-hierarchisch", en dus
met verse opvattingen over democratie. Zo vinden zij het 'oke' dat de
samenleving toegaat naar een personendemocratie, ten koste van de
partijendemocratie.

Ze willen Den Haag weer "epicentrum van het debat" maken, zij het met een
kleiner parlement en minder lange debatten.

...en vestigt hoop op de PvdA

Dubbelboer krijgt cynische reacties. "Acht jaar geleden is dat ook al eens
gebeurd" dat krijgt hij vaak te horen. Toch is hij nu druk bezig extra steun te
verwerven, vooral binnen CDA en VVD. Op 6 november is een aantal jonge
Kamerleden van die partijen per e-mail uitgenodigd zich aan te sluiten tot nu
toe zonder resultaat.

Binnen de PvdA heeft Dubbelboer meer resultaat met het streven naar een nieuwe
aanpak. Zo is hij zelf voorlopig voorzitter van een commissie, die niet zo mag
heten. Het 'projectteam' Bestuurlijke Vernieuwing gaat namelijk geen rapport
schrijven met zelfgetrokken conclusies, zoals commissies doen, maar alleen een
aantal opties uitwerken voor meningen over uiteenlopende onderwerpen als gekozen
burgemeester, het kiesstelsel en de gekozen minister-president. In het
projectteam zitten Kamerleden (behalve Dubbelboer Klaas de Vries en Mariette
Hamer) en externe deskundigen: Haags wethouder Jetta Klijnsma, Amsterdams
gemeenteraadslid Lodewijk Asscher en politicoloog Rudy Andeweg. Echt
revolutionair aan hun werkwijze is dat zij hun uitkomsten per referendum gaan
voorleggen aan de leden, die dan het standpunt van de partij bepalen. De gekozen
burgemeester wordt het eerste experiment. Helemaal vrij zal de keuze overigens
niet zijn. Dat de PvdA nog voor de door de gemeenteraad gekozen burgemeester zou
zijn, zoals het in het verkiezingsprogramma staat, is volgens Dubbelboer immers
"een gepasseerd station". De vraag is alleen welk model voor de direct gekozen
burgemeester te verkiezen is. Daarvoor is nog wel wat zendingswerk te
verrichten, ontdekte Dubbelboer vrijdag op een bijeenkomst van 65
PvdA-burgemeesters. Een enquete wees uit dat 40 procent voor de direct gekozen
burgemeester was, de grootste groep (50 procent) voor de raadsgekozene en 10
procent voor de benoemde. Maar dat was kennelijk de oude, conservatieve PvdA.

In de Tweede Kamer deze week de initiatiefwet voor een raadplegend referendum
over de Europese grondwet, de financiering van de regionale publieke omroep, de
uitbreiding van de NAVO en van de Europese Unie.

Illustratie Sieb Posthuma

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               13 of 97 DOCUMENTS

                                NRC Handelsblad

                               November 14, 2003

Wat een juweel ; Ontdekking en ideologisering van de vagina

BYLINE: SANDER VOORMOLEN

SECTION: Boeken; Pg. BB2

LENGTH: 1531 words


Het vrouwelijk geslachtsorgaan is wetenschappelijk nog grotendeels onbekend
terrein, betoogt Catherine Blackledge. Zelf heeft ze haar geschiedenis van de
vagina behoorlijk opgesekst.

In juni 1998 haalde een belangrijk onderdeel van het vrouwelijk geslachtsorgaan
wereldwijd de voorpagina's. Australische urologen onder leiding van Helen
O'Connell rapporteerden in het wetenschappelijke tijdschrift The Journal of
Urology dat de clitoris minstens tweemaal zo groot is als destijds in de meeste
anatomische handboeken werd weergegeven. Het vrouwelijke zwellichaam dat aan de
buitenzijde slechts zichtbaar is als een knopje, loopt inwendig diep door in een
vorkachtige vertakking die de vagina aan twee kanten omsluit. De medische
wetenschap ervoer het als een schok dat een onderdeel van het menselijk lichaam
pas zo laat door artsen werd begrepen.

Het was deze onthulling die de Britse wetenschapsjournaliste Catherine
Blackledge inspireerde tot het schrijven van The Story of V, een
wetenschapsjournalistiek boek dat eens te meer aantoont hoe weinig de moderne
wetenschap weet over het vrouwelijke geslacht. 'Door de woorden en de plaatjes
van het Australische onderzoek ben ik mijn clitoris (en vervolgens de rest van
mijn vagina) in een heel ander licht gaan zien', schrijft Blackledge.

Na de seksuele revolutie van de jaren zestig die werd aangevoerd door hippe
jeugd, lijkt aan het begin van de eenentwintigste eeuw ook een coming out van de
seksualiteit van de gewone vrouw gaande. De veelbesproken Vagina monologen die
twee jaar geleden ook in Nederland werden opgevoerd zijn daar een pendant van.
Ook The Story of V probeert het praten over en kijken naar het vrouwelijk
geslacht uit de taboesfeer te trekken, maar schiet door naar het ideologische.
In die ideologie fungeert de vagina als symbool van alles wat vrouwelijk is.

De geschiedenis van de wetenschappelijke kennis over de vagina is er een van
onwetendheid en misvatting, schrijft Blackledge. Geneesheren van de oude Grieken
en Romeinen (onder wie Galenus en Aristoteles) beschreven het vrouwelijke
geslacht als een penis die onvolledig tot ontwikkeling was gekomen en die zich
niet, zoals bij mannen, naar buiten heeft ontpopt. Het maakte de vrouw tot een
soort binnenstebuiten gekeerde man.

Dat idee zette zich voort tot in de Renaissance. De anatomische tekeningen van
Vesalius in zijn De Humanis Corporis Fabrica uit 1543 dragen er nog duidelijk de
sporen van. Het was de Nederlandse anatoom Reinier de Graaf die in 1672 opmerkte
dat de vagina welbeschouwd geen enkele gelijkenis vertoonde met de penis. De
'testikels' van de vrouw produceerden geen zaad zoals die van de man, maar
eitjes. Daarom moeten deze organen ovaria heetten en geen testikels,
concludeerde De Graaf. Vanaf dat moment accepteerde de wetenschap langzaam dat
het vrouwelijk geslacht uniek was. De vagina werd een apart orgaan en de
baarmoeder niet langer beschreven als een naar binnen gevouwen scrotum, zoals
Galenus dat indertijd deed.

Het was wederom Reinier de Graaf die in de zeventiende eeuw al een uitgebreide
kennis bezat over de anatomie van de clitoris. Zijn tekeningen van het orgaan
hebben veel weg van de uitgebreide structuur zoals de Australiers die in 1998
'herontdekten'. Kennelijk is het inzicht van De Graaf weer verloren gegaan.
Blackledge analyseert dat teloorgang van deze kennis veel te maken had met de
ontdekking, eind achttiende eeuw, dat het vrouwelijk orgasme niet noodzakelijk
was voor de conceptie. Dat maakte de clitoris een overbodig orgaan.

Er was ook nog een deel van de mythe van het 'afgeleide geslacht' blijven
hangen, zegt Blackledge in The Story of V, namelijk dat de clitoris een
onderontwikkelde penis is. Zelfs vandaag is die opvatting nog algemeen, ook
onder artsen. Blackledge bestrijdt het te vuur en te zwaard. De vrouw is geen
onvolmaakte man. Weliswaar ontstaan de mannelijke en vrouwelijke
geslachtsorganen uit dezelfde embryologische aanleg, toch ontwikkelen zij zich
onder invloed van hormonen in totaal verschillende richtingen. De penis en de
clitoris zijn niet analoog. Het weefsel dat zich bij de man tot eikel
ontwikkelt, zit bij de vrouw ergens tussen clitoris en vagina. Maar als de
clitoris geen penis is, wat is het dan wel?

Spitsvondig

Bij die vraag draait het om de functie van de clitoris. 'Use it or lose it', is
het adagium van de evolutie, met andere woorden: overbodige lichaamsonderdelen
zullen door natuurlijke selectie verdwijnen. Daarom is de clitoris geen
'troostprijs van de biologie', zoals Blackledge het spitsvondig noemt, maar een
nuttig apparaat. Stimulatie van de clitoris bevordert de doorbloeding en de
bevochtiging van de vagina zodat coitus makkelijker plaats kan hebben. Het
vrouwelijk orgasme roept een spierbeweging die het sperma richting baarmoeder
transporteert. Bevrediging in het algemeen stimuleert ook de maandelijkse
eisprong, en zo heeft de clitoris indirect effect op de vruchtbaarheid.

Maar er zijn meer aspecten aan de 'vagina incognita'. Vrouwen hebben net als
mannen een prostaat. En het bezit van die klier welke uitmondt in de urinebuis
is volgens Blackledge de verklaring voor het ongrijpbare fenomeen van de
vrouwelijke ejaculatie. Stimulatie van de prostaat kan leiden tot een ontlading
waarbij grote hoeveelheden vocht naar buiten spuiten. Net als bij het mannelijke
vloeistofproduct van de prostaat bevat dit vocht het eiwit PSA (prostaat
specifiek antigen), hetgeen de oorsprong ervan ondubbelzinnig maakt. De plaats
waar de vrouwelijke prostaat gestimuleerd kan worden is de zogeheten G-plek, een
paar centimeter van de ingang gelegen in de vaginawand aan de buikzijde. Die
plek werd in 1950 voor het eerst beschreven door de Duitse gynaecoloog Ernst
Graefenberg. Maar het fijne weet de wetenschap er wederom niet van, net als
eerder bij de clitoris.

Het is erg jammer dat Blackledge in haar betoog nauwelijks onderscheid maakt in
de autoriteit van haar bronnen, waardoor anekdotes, mythen en wetenschappelijke
studies in een onontwarbare kluwen gegevens eindigen. Wat is nou waar, denk je
als lezer telkens. Bovendien ontbreekt een notenapparaat. Blackledge biedt
achterin het boek, gerangschikt per hoofdstuk, slechts een lijst met suggesties
voor verder lezen. Ook hier ontbreekt het onderscheid tussen wetenschappelijke
en populair geschreven teksten.

Soms gaat Blackledge echt de mist in. Zo beweert zij dat tijdens de
geslachtsgemeenschap infecties (bijvoorbeeld met HIV) alleen kunnen worden
overgebracht als er schaafwondjes zijn in de vaginawand. Dat lijkt te berusten
op een verkeerde interpretatie van onderzoek waaruit blijkt dat infectie via een
beschadigde vaginawand makkelijker optreedt. Blackledge heeft haar Story of V
behoorlijk 'opgesekst'. Door zinnen als 'in de neus zit ook een clitoris'
probeert zij op weinig subtiele wijze de aandacht van lezers te trekken. Maar
bij nadere beschouwing van het genoemde voorbeeld, blijkt de 'clitoris van de
neus' niet veel meer te zijn dan een zwellichaam, dat net als het genitale
onderdeel hard wordt bij seksuele opwinding. Daar houdt de analogie echt op:
bevrediging via de neus is uitgesloten.

Overdrijving

Eerder liet zij de lezer al weten dat ook de man een clitoris heeft. Ook hier is
sprake van doelbewuste overdrijving. Onder clitoris verstaat Blackledge nu
ineens de 'corpora cavernosa', het zwellichaam. Inderdaad zijn de zwellichamen
van man en vrouw analoog. Maar waar bij de vrouw het puntje nog aan de
oppervlakte komt en de rest diep in het lichaam ligt, zit het zwellichaam van de
man geheel verborgen in de penis. Hetzelfde weefsel heeft in beide geslachten
een heel verschillende functie. Wilde Blackledge door dit 'de mannelijke
clitoris' te noemen een oude rekening vereffenen?

Door het boek heen gaat Blackledge zich te buiten in een bijna hemelse adoratie
voor het vrouwelijk geslacht. Pratend over de aanblik van een vagina tussen de
wijd gespreide benen van een vrouw schrijft zij: 'Het is een ontzagwekkend, rijk
kunstwerk, een glorieus juweel.' En later, over de geur van haar eigen vagina:
'Ik heb twee lievelingsgeuren. Het smaakvolle aroma van mijn moeders suddervlees
met aardappeltaart en de rijke geur van mijn vruchtbare kut.'

Achter deze bloemrijke taal zit duidelijk een agenda. Blackledge wil eerherstel
voor de vagina. Niet langer hoeft het onderwerp schaamtevol en op gedempte toon
besproken te worden. Nee, het is iets om trots op te zijn en om van te genieten.
Was in de titel nog sprake van een eufemistisch 'V', na het lezen van dit boek
mogen lezers en lezeressen trots uitroepen: vagina!

Blackledge dreigt met die shock and awe-stijl haar doel voorbij te schieten.
Misschien is het zolang medici nog geregeld nieuwe onderdelen ontdekken, ook nog
wel te vroeg voor een nuchter boek over de vagina. Serieuze wetenschap is vaak
een voorwaarde voor serieuze wetenschapsjournalistiek.

Catherine Blackledge: The Story of V. Opening Pandora's Box. Weidenfield &
Nicolson, 322 blz. E32,50. Vertaald uit het Engels door Erica van Rijsewijk als
Het verhaal van V, Uitgeverij M, 432 blz. E18,50

Nacht, gravure van Hans Sebald Beham uit 1548 Uit 'Erotica Universalis', Taschen

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               14 of 97 DOCUMENTS

                                NRC Handelsblad

                               November 12, 2003

Een half jaar later

BYLINE: H.J.A. HOFLAND

SECTION: Opinie; Pg. OPI1

LENGTH: 918 words

DATELINE: NEW YORK.


Opnieuw wordt het fameuze filmpje vertoond, van de geslaagde landing op het
vliegdek van de Abraham Lincoln. De piloot springt uit het toestel. Het is de
president zelf! Hij loopt naar de gereed staande microfoon en verklaart dat de
oorlog met de overwinning is afgelopen. Dat was op 1 mei van dit jaar. Toen
veroorzaakte deze voorstelling veel protest bij de oppositie. Op kosten van de
belastingbetaler was daar een heldhaftig tafereel in scene gezet dat volgend
jaar zou moeten dienen om de herverkiezing van George W. Bush te bevorderen. Nu
is het filmpje opgenomen in de campagne van John Kerry, een van degenen die
hoopt dat hij straks de Democratische tegenkandidaat van de president zal zijn.
Dit hergebruik van het document laat zien, hoe sterk Amerika binnen een half
jaar is veranderd.

De oorzaak is de groeiende tegenstelling tussen de officiele theorie van de
oorlog en de dagelijkse praktijk. Daarvan zal men in Nederland, met zijn eigen
meeslepende beslommeringen minder van merken. Een mens wordt nu eenmaal beperkt
door wat er in zijn naaste omgeving omgaat. Als ik thuis was gebleven, had ik nu
misschien een column geschreven over de vraag, wat er nog geoorloofd is in een
satirische poppenkast waarvan de Jan Klaassens en Katrijnen gelijkenis vertonen
met leden van het koninklijk huis die zich niet kunnen verweren. Dat is nu
eenmaal een verschil met een land met ver weg een groot leger waarvan praktisch
dagelijks soldaten sneuvelen. Toen ik hier een half jaar geleden vertrok,
heerste er een overwinnigsroes, met de president als onbetwiste en onfeilbare
triomfator. Nu zie ik een volstrekt andere situatie: van een twijfel en
onzekerheid die tot de Europese media, en de Nederlandse in het bijzonder, niet
doordringen.

De theorie is nog altijd dat alles in Irak, een paar tegenslagen daargelaten,
volgens de plannen verloopt. De gewone burgers daar zijn nog altijd blij met de
Amerikanen, de scholen en de ziekenhuizen zijn weer open, er is weer water en
licht, en in zijn jongste grote rede heeft de president opnieuw gezegd dat het
de bedoeling is de democratie in het hele Midden-Oosten te vestigen. In dezelfde
toonaard van onverwoestbaar optismisme, met dezelfde vooruitzichten heeft hij
een half jaar geleden ook gesproken. Toen gesteund door een golf van
patriottisme; nu begroet door de vaak felle tot verbitterde kritiek van degenen
die altijd zijn tegenstander zijn geweest - dat is omstreeks de helft van de
kiezers - en die zich nu weer vrij voelen of meer reden hebben, of beide, om
daar uitdrukking aan te geven.

In deze fase van de voortgezette oorlog wordt veel werk gemaakt van het feit dat
op het ogenblik het aantal Irakezen dat zich bezig houdt met het bewaren van de
orde het aantal Amerikaanse soldaten overtreft. Uiteindelijk is het de bedoeling
dat er een leger van 200.000 man op poten zal worden gezet. Strikt politiek
redenerend zou men zich kunnen afvragen of het wel zo verstandig is in een
onberekenbaar land waar alle vormen van politieke controle nog gevestigd moeten
worden, een krijgsmacht van deze omvang op te richten. Maar verdiepen we ons
niet in de finesse. Het bericht komt vier dagen nadat een helikopter is
neergeschoten, terwijl in Basra en Bagdad nieuwe grote aanslagen hebben
plaatsgevonden. Niet het vooruitzicht op dat vredelievende leger telt voor de
gemiddelde kiezer, maar wat de Iraakse ordebewaarders tot nu toe hebben bereikt.
Hij kan maar tot een slotsom komen: niets. Wel leest en hoort hij, dat het
verzet daar (van onbekende herkomst. Al-Qaeda? Saddam? Soennieten? Mujahedeen?)
steeds beter georganiseerd raakt. Dat is zijn ervaring als 'gewone burger', van
dag tot dag.

Naarmate de theorie van Washington en de zichtbare praktijk van het front zich
verder van elkaar verwijderen, wordt de binnenlandse tegenstelling in Amerika
scherper. De grote aanslag in Saoedie-Arabie maakt, alweer voor de kiezer die
zich niet in de finesse wil verdiepen, het geheel nog ingewikkelder.

Wat heeft Amerika daarmee te maken? Dat Saoedie-Arabie een land is waar de
democratie niet bloeit, is bekend. Vrouwen achter sluiers, veel onthoofdingen,
een corrupte regerende familie met een paar duizend leden, en bovendien het land
waar de meeste olie vandaan komt. Staat dit ook op de nominatie om binnenkort
gedemocratiseerd te worden? Hoe? Moeten er Amerikaanse soldaten heen? Dat zijn
de vragen die nu bij de 'gewone burger' opkomen. Hij wil niet meer problemen dan
hij al heeft.

Het zichtbaar resultaat van Washingtons beleid in het Midden-Oosten is dat de
natie zich splitst. Alleen met medewerking van alle Irakezen zou daar nu een
begin van verandering in kunnen komen. De gewone burgers daar willen misschien
wel, zoals alle gewone burgers het liefst een gewoon leven willen leiden, maar
dat blijken lang niet alle Irakezen te zijn. De nieuwe werkelijkheid, die van na
1 mei, waarvoor de Amerikaanse regering staat, is dat ze een ongrijpbare vijand
moet bestrijden op een front dat steeds langer wordt, onder omstandigheden
waarin het initiatief haar dreigt te ontglippen. De Iraakse regeringsraad wil
niet voldoende met proconsul Paul Bremer meewerken. Hij gaat voor beraad naar
Washington. Intussen ontploffen opnieuw granaten binnen het hoofdkwartier van de
bezettingsmacht. Dit alles terwijl de verkiezingsstrijd vroeger dan ooit op gang
begint te komen.

Natuurlijk is dit alles een momentopname. Net als het filmpje van de president
op 1 mei. Nu vecht hij in het Midden-Oosten voor zijn politieke leven.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               15 of 97 DOCUMENTS

                                NRC Handelsblad

                               November 10, 2003

Satiricus kan ver gaan

BYLINE: DOOR ONZE REDACTEUR F. KUITENBROUWER

SECTION: Binnenland; Pg. BIN1

LENGTH: 695 words

DATELINE: ROTTERDAM, 10 NOV.


Hoe ver mag een criticus van het koninklijk huis gaan met satire? Over de
spanning tussen strafrecht en vrijheid van meningsuiting.

Het was niet erg beleefd dat een omstander op een fluit blies toen de oude
koningin Emma met het jonge koninginnetje Wilhelmina langs kwam rijden. Meer dan
dat, vond de rechtbank te Amsterdam in 1896. Dit college honoreerde het
"uitfluiten" met een vrijheidsstraf van drie maanden wegens majesteitsschennis.

De motivering: de koninklijke waardigheid staat zo hoog dat alles waarbij deze
uit het oog wordt verloren neerkomt op belediging. Die tijden zijn voorbij.
Minister Donner keek gisteren dan ook wel uit de strafwet van stal te halen bij
zijn kritiek op recente satires en berichtgeving over het Koninklijk Huis. Toch
is het delict majesteitsschennis wel degelijk de maatlat waarlangs zijn
ontboezeming moet worden gelegd. De strafwet is niet alleen van belang om de
gedragingen die hij verbiedt maar ook om wat hij niet verbiedt. Daardoor
markeert hij de vrije sfeer van de burger. En daar moet zeker een minister van
Justitie op bedacht zijn.

Majesteitsschennis is een speciale vorm van belediging. Deze strafbepaling
beschermt niet alleen de koningin maar alle leden van het koninklijk huis. De
maximumstraf is vijf jaar. Bij de beledigingsdelicten varieert de strafmaat van
drie maanden (eenvoudige belediging) tot twee jaar (laster). Op het in 1980
gereviseerde delict 'belediging van een bevriend staatshoofd' staat maximaal
twee jaar. Op belediging van een bevolkingsgroep staat maximaal een jaar.

De juridische kern van de beledigingsdelicten is de aanranding van iemands eer
of goede naam. Dat kan niet alleen door woorden gebeuren maar ook door daden.
Het wetboek van strafrecht kent echter wel uitzonderingen voor belediging als
een vorm van zelfverdediging of indien de verdachte te goeder trouw dacht
slechts de waarheid te spreken. Ook voorziet de wet in een beroep op het
algemeen belang dat strafbaarheid van uitingen kan doen vervallen.

Dit laatste herinnert er aan dat de strafrechtelijke verantwoordelijkheid op
gespannen voet staat met de vrijheid van meningsuiting. Deze spanning is
structureel, zei de Comissie-Langemeijer in de jaren zeventig in een advies over
strafbaarstelling van belediging van een bevriend staatshoofd. De strafbepaling
was ten tijde van de Vietnam-oorlog in opspraak geraakt door het aanpakken van
leuzen als 'Johnson moordenaar' tegen de toenmalige Amerikaanse president. De
commissie noemde belediging een verschijnsel waarin het recht "grote moeite moet
hebben zijn gedragslijn te bepalen". Let op het woordje 'moet'.

Terughoudendheid van de strafwet geldt in het bijzonder als het om politieke
zaken gaat. "De grens van toegestane kritiek is ruimer als het gaat om de
regering dan bij een gewone burger", zei het Europees Hof voor de mensenrechten
in 1992. Geldt dat dan ook niet voor de koningin als deel van de regering? In
een zaak over het cartoonblad God, Nederland en Oranje in 1969 beriep een van de
verdachten zich op een politiek motief: de financiering van het koninklijk huis.
Inzet van de zaak was een cartoon waarop een kennelijk als de koningin bedoelde
vrouw zoals dat heet voor het raam zat waaraan een prijskaartje van 5 miljoen
gulden bengelde. Er volgde een boete van 200 gulden. Een zaak zoals die tegen
een studentenblad dat de toenmalige prinses Beatrix als model voor
Playboy-binnenpagina afdrukte, leverde in hoger beroep nog altijd drie weken
celstraf op. Anders dan de Amerikaanse president heeft de koningin geen
politieke verantwoordelijkheid.

"Bij carricaturen en andere kunstvormen zoals cabaretliedjes zal men altijd
moeten bedenken dat deze kunstproducten niet pretenderen een geheel juiste
voorstelling van zaken te geven", merkt de eerder dit jaar overleden
strafrechtgeleerde J. Remmelink op in zijn commentaar op het wetboek van
strafrecht. Hij sprak zelfs van een "exceptio circensium", een uitzondering voor
spelen. Deze zelfbedachte term bevat een verwijzing naar de tijd van de Romeinse
keizers. Een waarschuwing dat heersers op eigen risico de satire, een klassieke
uitlaatklep voor het volk, de mond snoeren.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               16 of 97 DOCUMENTS

                                NRC Handelsblad

                                November 8, 2003

Een langzame Verelendung ; De Japanse verkiezingen lakmoesproef voor de
democratie

BYLINE: HANS VAN DER LUGT

SECTION: Zaterdags Bijvoegsel; Pg. 24

LENGTH: 3328 words


Het is niet erg waarschijnlijk dat morgen bij de Japanse verkiezingen de
Liberaal Democratische Partij wordt verslagen. De partij is al sinds 1945, op
een jaar na, onafgebroken aan de macht. Hoe democratisch is Japan eigenlijk?'Het
land is sinds 1945 in de ijzeren greep van een vaste kliek machthebbers die
weinig wil weten van democratie.'

Is een regeringswisseling in Japan mogelijk? Dit is volgens vele Japanse
commentatoren de cruciale vraag bij de parlementsverkiezingen op 9 november.
Maar wacht even. Was Japan niet al sinds de Tweede Wereldoorlog een democratie?
En zijn vreedzame regeringswisselingen niet juist een kenmerk van democratieen?
Klopte de Amerikaanse president George W. Bush zich niet juist op de borst
wegens het mooie succes dat de VS hadden bereikt met de democratisering van
Japan? Op 26 februari zei hij tijdens een toespraak voor het American Enterprise
Institute dat de Verenigde Staten "overal grondwetten en parlementen hebben
achtergelaten in plaats van bezettingslegers".

Japan was ook zo'n land waarvan velen dachten dat 'de cultuur' zich niet
verdroeg met democratie, legde Bush uit, maar de VS hadden daar na de Tweede
Wereldoorlog een democratie gevestigd. Daarom was hij ook optimistisch over de
toekomst van Irak als 'islamitische democratie'. Helaas koos Bush met Japan een
ongelukkig voorbeeld.

Begin oktober had de Japanse exdiplomaat Naoto Amaki moeite zijn emoties te
onderdrukken toen hij tijdens een lezing in Tokio werd geintroduceerd als een
"rebel die vecht tegen het ministerie van Buitenlandse Zaken". Na 35 jaar trouwe
dienst is Amaki eerder dit jaar aan de kant gezet, nadat hij als ambassadeur in
Libanon tweemaal een rapport naar zijn bazen in Tokio had gestuurd waarin hij
kritiek leverde op de onvoorwaardelijke steun van Japan aan de Amerikanen met
betrekking tot de oorlog in Irak. Een discussie over de Japanse volgzaamheid
bleek niet mogelijk. "Men zegt in Japan: geheimen neem je mee naar het graf",
vertelt Amaki, maar hij besloot de publiciteit te zoeken "ten bate van de
Japanse bevolking". Amaki constateert 'bederf' in politiek en bestuur in Japan,
veroorzaakt door "een eeuwigdurende regering door een partij". De enige
oplossing is "een systeem creeren waarin regeringswisselingen mogelijk zijn".

Japan mag dan enkele uiterlijke kenmerken van een democratie hebben, het land is
sinds 1945 in de ijzeren greep van een kliek machthebbers die weinig wil weten
van democratie in eigen land en die trouw de Verenigde Staten volgt. Niet zoiets
ongrijpbaars als 'de Japanse cultuur' heeft van begin af aan een werkelijke
democratie in de weg gestaan, dat waren de Japanse leiders en hun Amerikaanse
steunpilaren.

De ironie wil dat buurland Zuid-Korea tegenwoordig een veel levenskrachtiger
democratie is dan Japan. Voor verlichte Japanners is Korea nu in veel opzichten
een voorbeeld, van burgerparticipatie in de politiek tot het economisch beleid.
Geinspireerd door het Koreaanse voorbeeld Oh my News is de Japanse journalist
Ken Takeuchi bijvoorbeeld dit jaar een internetnieuwsdienst begonnen waar gewone
burgers verslag doen van ontwikkelingen in de samenleving. Of neem Masamoto
Yashiro, bestuursvoorzitter van de Shinsei Bank, die vorig jaar tijdens een
symposium zei dat "Japan meer moet leren van het buitenland, met name van
Korea". De reden? Japan kampt al tien jaar met economisch verval en een
sluimerende bankencrisis, terwijl Zuid-Korea de financiele crisis van 1997 door
ingrijpende hervormingen in enkele jaren achter zich heeft weten te laten.

Bush noemde Zuid-Korea niet als voorbeeld, omdat de Verenigde Staten daar in
1948 juist een dictatuur vestigden die langdurig kon bestaan dankzij
grootscheepse Amerikaanse militaire steun. Als dank stuurde de Zuid-Koreaanse
dictator Park Chung-hee soldaten naar Vietnam om daar samen met de Amerikanen in
de jungle te vechten, tegen contante betaling in harde dollars voor elke
uitgezonden soldaat. De Zuid-Koreaanse bevolking zelf heeft, na een lange strijd
en ten koste van duizenden mensenlevens, in de jaren '80 een democratie
gevestigd. Het is deze strijd die in Zuid-Korea heeft geresulteerd in een
levendige civil society en in presidentschappen voor mensenrechtenactivisten als
Kim Dae-jung en nu Roh Moo-hyun.

Ook om andere redenen was het gepoch van Bush over het "brengen van democratie"
een versimpeling van de geschiedenis. Zowel in Zuid-Korea als in Japan moest het
landsbestuur zich na 1945 schikken naar de wensen van de Amerikanen. Terwijl
alleen linkse leiders zich in Korea en Japan hadden verzet tegen de Japanse
militaire dictatuur, onderdrukten de Verenigde Staten in beide landen de snel
groeiende steun aan links.

Schade

Toch begon de Amerikaanse bezetting van Japan in 1945 idealistisch. Politieke
rechten werden hersteld of ingevoerd en het overheidsapparaat werd grootscheeps
gezuiverd. Maar van begin af aan ging het "brengen van democratie" gepaard met
censuur van kritiek op de Amerikanen. Eind jaren '40, toen de contouren van de
Koude Oorlog zich begonnen af te tekenen, nam de bezetting definitief een
conservatieve kleur aan. De VS zuiverden de overheid en andere sectoren opnieuw,
nu van alle 'rode elementen', en gingen een alliantie aan met de oude elite.
Illustratief was de carriere van Nobusuke Kishi, minister in de regering die de
VS de oorlog had verklaard en die na 1945 door de Amerikanen als
Oorlogsmisdadiger Klasse A achter de tralies was gezet. Zonder proces en zonder
uitleg lieten de Amerikanen hem weer gaan. Als premier werd Kishi vervolgens de
beste vriend die de Amerikanen zich konden wensen. Hij offerde in 1960 zijn
politieke carriere op aan de Amerikaanse belangen door een herziening van het
veiligheidsverdrag met de Verenigde Staten door een onwillig parlement te jagen.

De Liberaal Democratische Partij (LDP) van Kishi en zijn opvolgers is noch
liberaal noch democratisch. Om links onder de duim te houden, ontving deze
partij tijdens de Koude Oorlog financiele steun van de CIA, koffers met contant
geld die rechtstreeks werden overhandigd aan politici als Kishi. De LDP is
Japans naoorlogse permanente regeringspartij, al moest ze in 1993 door een
ongelukje - het overlopen van enkele leden naar de oppositie - een jaar de
regeringsmacht ontberen. Ook nu deelt de partij de lakens uit, al moet ze
wisselende coalities met andere, kleine partijen aangaan. In de Amerikaanse
steun ligt de belangrijkste reden voor de voortdurende macht van de LDP, schreef
journalist Mikio Haruna drie jaar geleden in zijn boek De geheime archieven.
CIA-operaties in Japan. Mikio Haruna is commentator bij het persbureau Kyodo,
waarvoor hij onder meer als correspondent in Washington werkte.

De Amerikaanse invloed en controle duren tot op de dag van vandaag voort. Zo zei
de Amerikaanse onderminister van Buitenlandse Zaken Richard Armitage eerder dit
jaar dat Japan in Irak "niet op de tribune moet zitten toekijken, maar op het
veld moet meespelen". Prompt loodste de LDP een wet door het parlement die het
sturen van het leger naar Irak mogelijk maakt, ook al heeft Japan het bezit van
een leger en het gebruik van geweld afgezworen in de door de VS opgelegde
grondwet uit 1946. Aan de eerste Golfoorlog betaalde Japan al 9miljard dollar
mee. Oud-diplomaat Amaki duidt de situatie als volgt: "De VS willen niet dat
Japan opnieuw een leidersrol in Azie op zich neemt. Voor politici is het niet
goed voor hun carriere om een onafhankelijke positie ten opzichte van de VS in
te nemen."

Zo blijft Japan ook in de 'nieuwe wereldorde' een belangrijke vazal van de
Verenigde Staten. Symbool daarvan is het vliegdekschip Kitty Hawk dat in de Baai
van Tokio ligt op de plaats waar voor 1945 de kern van de Keizerlijke Marine
aangemeerd lag. Een ander, nog duidelijker teken van de Amerikaanse hegemonie is
het eiland Okinawa, waarvan een kwart in gebruik is bij de Amerikaanse
luchtmacht en een divisie mariniers. Jaarlijks betaalt Japan 5 miljard dollar
voor dit 'voorrecht' en is daarmee "de vrijgevigste Amerikaanse bondgenoot",
aldus een rapport van het Amerikaanse ministerie van Defensie.

Dat de Zuid-Koreaanse naoorlogse geschiedenis iets 'ruwer' verliep, kwam in de
eerste plaats doordat de Amerikanen in 1945 geen idee hadden in wat voor land ze
nu weer terecht waren gekomen. Zij schoven in het zuidelijke deel dat ze zich
hadden toegeeigend, wel onmiddellijk een spontaan ontstaan Koreaans zelfbestuur
aan de kant, omdat dit van linkse snit was. Ze kozen voor samenwerking met de
elite, ofwel met Koreanen die met de Japanse bezetters hadden samengewerkt. Aan
het hoofd van de nieuwe staat plaatsten ze Syngman Rhee, een Koreaan die Engels
sprak en het grootste deel van zijn leven in de Verenigde Staten had gewoond.
Net als Chalabi in Irak nu, was hij tenminste iemand met wie de Amerikanen
konden praten.

De favoriet van de VS had van meet af aan te maken met een opstandige Koreaanse
bevolking. Syngman Rhee reageerde met geweld en groeide uit tot een brute
dictator die in 1960 naar Hawai moest vluchten. Ook zijn opvolger, Park
Chung-hee, regeerde met de knoet. Hij liet een nieuwe geheime dienst opzetten
die onverbloemd KCIA heette, de Koreaanse CIA. Uiteindelijk heeft de
Zuid-Koreaanse bevolking veertig jaar zelf moeten strijden tegen deze "vrienden
van Amerika", tot in de jaren '80 eindelijk een democratie tot stand kwam.

Het kwalitatieve verschil tussen de democratieen in Zuid-Korea en Japan wordt
snel duidelijk uit de verschillende reacties op vergelijkbare problemen, zoals
corruptie en machtsmisbruik door politici. In Zuid-Korea stelde een coalitie van
burgergroeperingen tijdens de parlementsverkiezingen van 2000 een zwarte lijst
op van kandidaten die uit het parlement moesten worden geweerd wegens
verdenkingen van corruptie of machtsmisbruik. Deze campagne had grote invloed op
de kiezers en kon zelfs rekenen op de sympathie van de toenmalige president, Kim
Dae-jung, ook al stonden er politici van zijn eigen partij op de lijst. In Japan
hebben actiegroepen tijdens een latere verkiezing geprobeerd deze campagne te
imiteren, maar dit liep uit op een mislukking. Hoewel de politiek in Japan even
corrupt is als die in Korea, was onder de Japanse kiezers geen enkel
enthousiasme te bespeuren om daartegen in actie te komen.

Het gebrek aan politieke betrokkenheid van de Japanse bevolking komt doordat
veranderingen nooit van onderop zijn begonnen. Er loopt een directe lijn van de
heersers uit de feodale Edo-tijd, via de oligarchen die Japan eind negentiende
eeuw moderniseerden, naar de huidige Liberaal Democratische Partij en de
ambtenarij en het bedrijfsleven die deze partij ondersteunen. De grootste crisis
maakte de gevestigde orde kort na 1945 door, toen de politie voor de poorten van
het keizerlijk paleis veldslagen leverde met leden van pas opgerichte vakbonden.
Met hulp van de VS overleefde het establishment deze crisis.

Dood door overwerk

Op de vraag of meer diplomaten zijn bedenkingen tegen het overheidsbeleid delen,
antwoordt oud-diplomaat Amaki: "Ik geloof van wel, maar ze komen niet voor hun
mening uit. Waarmee ze eigenlijk instemmen met het gevoerde beleid." Onder het
genot van een borrel mogen Japanners graag klagen over de politiek, maar het
gesprek eindigt vrijwel altijd met de verzuchting: "Er is nu eenmaal niets aan
te doen."

De gemiddelde Japanner, die zich braaf schikt in de bestaande
machtsverhoudingen, hoeft het tot op de dag van vandaag economisch gezien ook
niet al te slecht te hebben, al is de laatste jaren het aantal faillissementen
sterk toegenomen. Dat geldt ook voor de zelfmoorden van mensen die in handen
zijn gevallen van geldwoekeraars en de georganiseerde misdaad. Het gevoel macht
te hebben over het eigen leven, is schaars. Welk ander modern land kent een vorm
van uitbuiting die leidt tot de officieel erkende doodsoorzaak 'dood door
overwerk'?

Met zachte of, zo nodig, met harde hand houden de machthebbers de bevolking in
toom. Een vrije, kritische pers, actieve burgerbewegingen, onderwijs dat de
leerlingen kritisch leert denken, dat wordt allemaal niet gestimuleerd.
Integendeel, niet-gouvernementele organisaties worden in beginsel als
staatsgevaarlijk beschouwd en plaatselijke petities voor bijvoorbeeld het recht
om de eigen omgeving in te richten, worden het liefst genegeerd. Om de kiezer
niet het idee te geven dat ze bij verkiezingen echt kunnen kiezen, gelden er bij
campagnes allerlei bizarre beperkingen. Zo mogen politieke partijen internet
niet gebruiken tijdens de verkiezingscampagne - weblogs zijn uit den boze! - en
is het aantal verkiezingsposters en foldermateriaal aan een maximum gebonden.

Een jaar geleden publiceerde het toenmalige Japanse parlementslid Koki Ishii,
van de oppositionele Democratische Partij, een oproep tot revolutie in het boek
De dag dat Japan zichzelf vernietigt. Ishii's revolutie moest niet leiden tot
een socialistische heilstaat, maar tot de invoering van een werkelijk vrije
economie en een werkelijk vrije samenleving. Hij vergeleek de coalitie van LDP
en ambtenarij met de communistische partij van de voormalige Sovjet-Unie, het
land waar hij tijdens de Koude Oorlog een paar jaar studeerde. "Dwars door Japan
loopt een Berlijnse Muur", schreef Ishii. "En achter deze muur ligt het
werkelijke Japan verborgen." Dit 'echte' Japan moet door een volksopstand naar
buiten worden gebracht.

Mocht dit ooit werkelijkheid worden, Ishii zal het zelf niet meer meemaken. In
de herfst van 2002 werd hij op klaarlichte dag voor zijn huis door een
ultranationalist met een groot keukenmes vermoord. Volgens de politie was de
dader een gefrustreerde, alleen opererende ultranationalist en moest er verder
niets achter de moord worden gezocht. Al snel verdween de aandacht van de media
voor de zaak.

Ultranationalisten zoals de moordenaar van Ishii en de met hen verbonden
georganiseerde misdaad, de yakuza, vormen de duistere kant van de LDP-macht.
Soms komt deze connectie even in het volle daglicht, zoals op 15 april van dit
jaar, toen Kenshiro Matsunami, parlementslid voor de regerende LDP-splinter
Nieuwe Conservatieve Partij, erkende dat hij eind jaren '90 geruime tijd het
salaris van zijn prive-secretaris heeft laten betalen door een lid van de
yakuza. Matsunami heeft zijn lange haar, dat hij in een paardenstaart droeg,
afgeknipt als teken van berouw, maar hij peinst er niet over om af te treden. En
zijn collega's in de regeringscoalitie vragen er ook niet om.

Parlementslid Ishii schreef in zijn boek dat de huidige machtsstructuur
omvergeworpen moest worden door "de overduidelijke meerderheid van de bevolking
die er geen profijt van heeft". Maar die bevolking moet daar dan natuurlijk wel
de noodzaak toe zien. Een militaire dictatuur, zoals in Zuid-Korea, was reden
genoeg. Maar de langzame Verelendung zoals Japan die nu doormaakt, is dat
kennelijk nog niet. De machthebbers zullen hun macht blijven gebruiken voor
eigen gewin en om hun clientele te kunnen betalen, totdat, zoals de titel van
Ishii's boek stelde, het moment van 'zelfvernietiging' aanbreekt. Want de
machthebbers leven op de pof. Japan heeft inmiddels een staatsschuld die
ongekend groot is in de moderne geschiedenis: zo'n 5 biljoen euro, dat is ruim
140 procent van het totale bruto binnenlands product. Had Japan deel uitgemaakt
van de Europese Unie, dan zou het zijn gediskwalificeerd voor deelname aan de
euro. Japan is inmiddels een economisch experiment: niemand weet wat er in de
toekomst met de staatsschuld moet gebeuren.

Hoe langer de huidige toestand voortduurt, des te groter is de kans dat een
toekomstige machtswisseling in Japan met aanmerkelijk grotere chaos gepaard gaat
dan nodig is. Japan heeft zoiets al eerder meegemaakt. Ook na de Eerste
Wereldoorlog leek het land zich voorzichtig tot een democratie te kunnen gaan
ontwikkelen. Maar het systeem was niet bestand tegen een economische crisis in
de jaren '20, die nog werd verergerd door de wereldwijde crisis na de grote
krach op Wall Street in 1929. Radicalisering van rechts leidde tot een golf van
politieke moorden en uiteindelijk raakte het land volledig in de macht van de
militairen.

Zetbazen

De krampachtigheid waarmee de zetbazen van de Amerikanen in de LDP vasthouden
aan hun macht, kan ook voor de Verenigde Staten zelf uiteindelijk slecht
aflopen. Onderhuids is de frustratie over de onderhorigheid aan de Verenigde
Staten groot, ook ter rechterzijde. Ruim tien jaar geleden kwam dit al naar
buiten in het controversiele boek Het Japan dat nee kan zeggen van
schrijver/politicus Shintaro Ishihara. De rabiaat conservatieve Ishihara is nu
de bijzonder populaire gouverneur van Tokio. Bij zijn herverkiezing eerder dit
jaar kreeg Ishihara zonder problemen 70 procent van het hoofdstedelijke
electoraat achter zich. Zijn geheim? Scherpe, rechtse kritiek op zijn vroegere
makkers in de LDP, die Japans eer te grabbel gooien en geen eigen initiatief
tonen.

Uit verkiezingen in de grote steden blijkt de wanhoop van een belangrijk deel
van de kiezers. Terwijl de partijloze, ultrarechtse Ishihara de verkiezingen
voor het gouverneurschap in Tokio gemakkelijk wint, stemmen dezelfde
hoofdstedelijke kiezers bij parlementsverkiezingen massaal op de links-liberaal
getinte Democratische Partij. Zolang het maar geen LDP is, lijken de kiezers in
Tokio daarmee te willen zeggen.

De verkiezingen van morgen gelden als een lakmoesproef voor de Japanse
democratie, omdat Japan sinds het einde van de Koude Oorlog toch langzaam maar
zeker een nieuwe oppositiepartij heeft gekregen. Deze partij, de Democratische
Partij, is in de jaren '90 ontstaan als een soort Japans D66. De meeste steun
krijgt de partij vanuit de grootstedelijke middenklasse, kiezers die geen deel
meer uitmaken van de traditionele clientele van de LDP, zoals boeren,
bedrijfsleven en beroepsorganisaties van velerlei aard.

De grote vraag is nu hoe slecht het moet gaan met Japan, voordat die
LDP-clientele eindelijk ineenstort. Vooralsnog vormt de LDP een onverslaanbare
stemmachine.

Toen het parlement van de zomer moest stemmen over de wet die het sturen van
troepen naar Irak mogelijk maakt, liep het LDP-lid Hiromu Nonaka demonstratief
het parlement uit. De soms excentrieke Nonaka was fel tegen de wet, maar hij kon
het niet over zijn hart verkrijgen tegen zijn eigen partij te stemmen. "Ik hoop
dat Japan niet dezelfde weg inslaat als in mijn jeugd", zei de 78-jarige Nonaka,
die het einde van de oorlog in uniform meemaakte, later tijdens een lezing. "Ik
hoop dat de ogen van de Japanse bevolking eens zullen opengaan, maar misschien
moeten er daarvoor eerst Japanse slachtoffers in Irak vallen. Het is een trieste
tijd, deze tijd waarin Japan weer soldaten overzee stuurt."

Zo doemt in het huidige Japan een gevaar op. Als Japan geen vrijer politiek
klimaat krijgt, zou juist 'de democratie' zoals Japan die nu kent de schuld
kunnen krijgen van de huidige problemen en frustraties. Die zouden vervolgens de
motor kunnen worden van radicale bewegingen. Nu al vraagt half Japan zich af
wanneer de conservatief Ishihara terugkeert in de landelijke politiek om het
premierschap op te eisen en orde op zaken te stellen.

Democratie is het enige systeem voor een vreedzame machtswisseling en kan zo
zorgen voor politieke zelfreiniging die door veranderende omstandigheden van
tijd tot tijd nodig is. Maar de enige macht die een democratie kan vestigen en
kan beschermen, is de bevolking van een land zelf.

Buurland Zuid-Korea is

een veel levenskrachtiger democratie dan Japan

Ook in de 'nieuwe wereldorde' blijft Japan een belangrijke vazal van de
Verenigde Staten

President Bush en zijn echtgenote Laura aan boord van de U.S.S. Missouri op 23
oktober van dit jaar in Honolulu, waar de president overlevenden toesprak van de
Japanse aanval op Pearl Harbor in 1941. Op het dek van de Missouri accepteerde
de Amerikaanse generaal Douglas McArthur de overgave van Japan op 2 september
1945 Foto Reuters, Kevin Lamarque

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               17 of 97 DOCUMENTS

                                NRC Handelsblad

                                November 8, 2003

Schotelantenne wijst verkeerde kant op

BYLINE: RENE CUPERUS

SECTION: Opinie; Pg. 7

LENGTH: 2353 words


Het grote inburgeringsoffensief dat nu is gestart, komt niet alleen dertig jaar
te laat maar speelt zich ook af binnen een ongunstiger constellatie, betoogt
Rene Cuperus.

Het multicultureel wondenlik-debat dat Nederland al geruime tijd in zijn greep
heeft, is, gemeten naar onstuimigheid en onbevangen scherpte, nog altijd
uitzonderlijk in Europa. Nederland is dankzij de Fortuyn Opstand het gidsland
dat de grenzen verkent tussen xenofobie en multiculturele naiviteit. Sommigen
zien in de verharding van het klimaat, bijvoorbeeld waar het gaat om de
chronische misdaden van groepen Antillianen en Marokkanen, morele paniek en
risico's voor duurzame stigmatisering. Men kan het ook beschouwen als een
gerechtvaardigd waarschuwingsignaal tegen 'zelfstigmatiserende' allochtone
criminaliteit en falende integratie in het algemeen. Als een cruciaal debat dat
de condities probeert te markeren waaronder multi-etnisch samenleven harmonieus
zal zijn.

Wat zal de Commissie-Blok, die club van Kamerleden die het parlementair
onderzoek naar 30 jaar integratiebeleid verricht, aan dit debat toevoegen? Zal
zij in staat zijn tot een scherpe terugblik op 30 jaar achter de werkelijkheid
aanhollend immigratie- en integratiebeleid? Is zij bij machte om voor dat beleid
een cruciale koerswending af te dwingen: van multiculturalisme naar
assimilationisme? De commissie verdient het voordeel van de twijfel, maar de
voortekenen zijn niet bepaald gunstig.

Wat verbaast, is dat van dat onderzoek vrijwel niets te zien is. Waarom waren al
die verhoren en gesprekken niet live op TV, terwijl ons van de
bouwfraude-enquete geen detail bespaard bleef? Het is een schande dat een zo
gepolariseerd en emotioneel beladen vraagstuk als immigratie en integratie, dat
zulke enorme gevolgen voor onze samenleving heeft gehad en nog zal hebben, het
zonder camera-openbaarheid moest doen.

De commissie kwam, nog voor zij goed en wel begonnen was, in de vuurlinie te
liggen van het dispuut tussen Optimisten en Pessimisten, tussen Toedekkers en
Overdrijvers, tussen Eufemisten en Paniekzaaiers, tussen hen die de integratie
van allochtonen in de Nederlandse samenleving als redelijk geslaagd beschouwen
en zij die deze als (groten)deels mislukt zien. Een en ander als gevolg van het
onderzoek van het Hilda Verwey-Jonker Instituut, een "haastklus van twee
maanden" aldus de onderzoekers zelf, dat beter door frisse buitenlanders gedaan
had kunnen worden. Men kan zich afvragen of deze twist sowieso niet tamelijk
surrealistisch is tegen de achtergrond van dertig jaar migratie-overrompeling.
Juist bij het vraagstuk van immigratie en integratie is het een gotspe om van
geslaagd 'beleid' te spreken, in de betekenis van rationele planning en
beheersing. Als nu iets een precedentloos, turbulent en nogal overrompelend
fenomeen is geweest dan wel de snelle 'multiculturalisering' van de Nederlandse
samenleving.

Dat elementaire besef ontbreekt te veel bij de huidige terugblik op dertig jaar
integratiebeleid. Alleen al het Grote Misverstand, de Foute Inschatting, de
Verkeerde Aanname - de hoofdletters zijn hier op hun plaats - dat de
'gastarbeiders' niet met behoud van eigen cultuur en identiteit terugkeerden
naar hun land van herkomst, maar in plaats daarvan hun gezinnen, families en
soms hele dorpen 'met behoud van eigen cultuur en identiteit' naar het 'land van
aankomst' (Paul Scheffer) lieten overkomen, maakt dat het Nederlandse 'beleid'
nooit geslaagd mag heten. Hoe hebben de politiek en de
beleidsmakers/onderzoekers zichzelf zo lang, zo totaal op het verkeerde been
kunnen zetten.

Dat eindeloos boven de markt zweven van de opties 'terugkeer of permanent
verblijf' heeft het integratiebeleid ontregeld en een nauwelijks meer in te
lopen integratie-achterstand doen ontstaan, waar onze samenleving nu nog
dagelijks de gevolgen van ondervindt. In de vorm van armoede, discriminatie,
hoge sociale zekerheidsuitgaven - zoniet een uitholling van de verzorgingsstaat
-, hernieuwde vrouwenonderdrukking, hernieuwd antisemitisme en een forse
'frictiecriminaliteit' (van jeugdcriminaliteit tot transnationale georganiseerde
misdaad).

Dat is misschien nog wel het meest verontrustende van 30 jaar mistastend
integratiebeleid. Dat de politiek Den Haag, momenteel nog altijd met
huwelijksmigratie en 'nieuwe Antillianen', hebben laten overdonderen door de
migratiebewegingen, met als gevolg dat een stad als Rotterdam onverantwoord werd
getroffen: daar is de toch al kwetsbare sociologie van een havenarbeidersstad in
postindustriele tijden excessief belast met een snelle, bovenmaatse
'multiculturalisering'. Alsof de samenleving een cultureel-antropologisch
laboratorium is.

Inmiddels, en dat zegt iets tragisch over de sociaal-culturele segregatie in de
Nederlandse samenleving als geheel - hoger opgeleiden en lageropgeleiden blijken
straal langs elkaar heen te leven - is nu dan eindelijk bij iedereen
doorgedrongen wat 'aan de onderkant van de samenleving' al dertig jaar aan het
veranderen en verkleuren is - wat Jan met de pet al decennia wist. De witte
middenklasse is door Fortuyn (en Bolkestein en Scheffer) wakker geschud en wordt
wakker gehouden door voortdurende alarmberichten over falende integratie, met de
allochtone jeugdcriminaliteit als symbool. Vrijblijvendheid en vermijding hebben
plaats gemaakt voor aanpassingsdruk. Alle seinen staan op integratie,
inburgering, aanpassing (van de 'anderen'). Centraal staan de onderwijsdeelname
en de arbeidsmarktparticipatie van de migranten. Daarop is de inburgering
primair gericht.

Sterk veronachtzaamd, met name ook in mijn eigen partij de PvdA, blijft de
andere urgente kwestie: wat zijn de korte en lange termijneffecten van
immigratie en specifieke integratiepatronen op de ontvangende samenleving zelf?
Kernvraagstuk is hier wat Zeki Arslan van Forum op de Opiniepagina van 30
oktober schreef: "Een maatschappij die haar verhoudingen ordent langs raciale en
etnische lijnen en dat vervolgens institutionaliseert, creeert voor de volgende
generaties gigantische problemen". Is Nederland bezig zich onafwendbaar tot zo'n
gesegregeerde samenleving van naast elkaar staande etnisch-culturele
gemeenschappen te ontwikkelen of kan deze uiterst riskante tendens nog worden
omgebogen?

Er zijn aanwijzingen dat zich in Nederland 'parallelle gemeenschappen' langs
etnisch-culturele lijnen aan het vormen zijn. Het gaat hier met name om de
Turkse en Marokkaanse groeperingen. Of Turken en Marokkanen uiteindelijk zullen
assimileren en emanciperen tot individuele Nederlanders van Turks/Marokkaanse
komaf, dan wel groepsgewijs - met behoud van eigen taal, cultuur,
gemeenschapsbanden en transnationale identiteit - een plaats zullen opeisen in
de Nederlandse samenleving: die race is nog niet gelopen. In het denkbeeldige
geval zouden zij over twintig jaar zelfs politiek-culturele groepsrechten kunnen
claimen vergelijkbaar met Friezen, Roemeense Hongaren of Frans-Canadezen.

Stilzwijgend is door velen altijd gedacht dat het allemaal wel goed zou komen.
Met het verstrijken van de tijd en de geboorte van nieuwe generaties zouden de
verschillen tussen minderheden en autochtonen geleidelijk afnemen, zouden de
contacten tussen autochtonen en migranten opbloeien en zouden allochtonen meer
en meer een vanzelfsprekend onderdeel vormen van de Nederlandse samenleving.
Maar of dit scenario zich daadwerkelijk zo gaat ontrollen, daarover is
verontruste twijfel op zijn plaats, aldus het Sociaal en Cultureel Planbureau in
zijn onlangs verschenen Rapportage minderheden.

Er zijn ook tendensen als gevolg waarvan minderheden zich juist steeds meer
afwenden van de autochtone hoofdstroom, waardoor niet integratie, maar separatie
de dominante ontwikkelingsrichting is. De segregatie blijkt niet alleen in
concentratiewijken en 'zwarte scholen' te schuilen, maar segregatie zit vooral
ook 'tussen de oren', in identiteit en orientatie.

Het SCP levert belangrijk materiaal over dit complexe vraagstuk van
sociaal-culturele integratie, dat wil zeggen de mate waarin migranten onderdeel
worden van de ontvangende samenleving. Er is weliswaar goed nieuws te melden
over de sociaal-economische integratie; er doen zich enorme inhaalsuccessen voor
in het onderwijs en op de arbeidsmarkt. Tweede generatie Turken en Marokkanen
hebben iets meer contacten met Nederlanders en modernere opvattingen over
bijvoorbeeld de rol van de vrouw. Maar die opvattingen zijn vermoedelijk eerder
afkomstig van de op Ankara en Casablanca gerichte satellietschotels dan uit de
Nederlandse samenleving. En daarin schuilt het probleem. Het SCP stelt namelijk
vast dat "met name Turken en Marokkanen gekarakteriseerd kunnen worden als
tamelijk op zichzelf staande gemeenschappen waarvan de leden weinig informele
contacten met autochtonen onderhouden, de eigen groepsidentiteit hoog in het
vaandel hebben staan en waar de islam een belangrijke plaats inneemt.  ...  Dit
is een streep door de rekening van degenen die menen dat met het verstrijken van
de tijd de orientatie op de eigen groep afneemt. Dat is dus niet het geval".

Het staat niet vast of deze grote groepsgerichtheid van Turken en Marokkanen -
het SCP spreekt van 'sociale eenzelvigheid' -, die ondermeer tot uiting komt in
een vrijwel geheel ontbreken van huwelijken buiten de eigen kring ten gunste van
'etnisch homogene huwelijken', in meerderheid met partners uit het land van
herkomst, automatisch zal afnemen. Integendeel. Het SCP constateert juist dat
het gevoel onderdeel uit te maken van de 'eigen groep' de afgelopen tijd sterker
is geworden, ook bij steeds meer tweede generatie Turken en Marokkanen en dat
het hier om een ontwikkeling van voor 11 september gaat. Het beeld rijst op van
gemeenschappen die willens en wetens met de rug naar de Nederlandse
mainstream-samenleving staan. Men leeft gescheiden levens, beperkt het contact
tot het hoogst noodzakelijke.

De balans van de 'dubbele binding' slaat door naar het land van herkomst en de
eigen groep. Dat is een zorgelijk beeld van etnisch-culturele separatie, het
tegendeel van maatschappelijke integratie. Zo is bij de Surinaamse en
Antilliaanse gemeenschappen sprake van integratie die tendeert naar assimilatie,
in termen van moderne waarden en opvattingen, contacten met Nederlanders,
gemengde huwelijken en Nederlands als moedertaal; bij de Turkse en Marokkaanse
gemeenschappen blijken separatie en culturele afstand nog altijd
sleutelbegrippen. Het integratievraagstuk stelt zich daarmee op een heel ander
niveau: het gaat niet meer alleen om de inburgering en integratie van
individuele migranten, maar om die van 'gemeenschappen' als geheel in de
Nederlandse samenleving.

Verontrustend is dat het grote inburgeringsoffensief dat nu is begonnen niet
alleen dertig jaar te laat komt, maar dat het zich ook binnen een ongunstiger
constellatie afspeelt. Het SCP stelt een steeds grotere afname van 'statistische
ontmoetingskansen' tussen autochtonen en migranten vast door de blijvende
allochtone bevolkingstoename en de concentratie daarvan in bepaalde delen van de
grote steden. De context van 'collectieve' integratie, van vernederlandsing is
daarmee slechter dan ooit tevoren.

Concentratieverschijnselen in onderwijs en huisvesting lijken etnische
gemeenschapsvorming eerder te bevorderen dan af te remmen. Men zou in dit
opzicht asielmigratie nog een blessing in disguise kunnen noemen. Die gaat
mono-ethnische tendensen tegen, waardoor de kans dat de Nederlandse taal en de
westerse cultuur alsnog als gemeenschappelijke noemer, als lingua franca zullen
optreden, wordt vergroot.

Immers, en dat is de kernvraag: kan Nederland het wel zonder zo'n eigen 'lingua
franca' stellen? Zal voor de sociale en politieke cohesie van een relatief klein
land als Nederland zo'n Nederlands-westerse overkoepelende cultuur niet
onontbeerlijk blijven? Kan een harmonieuze samenleving uiteindelijk bestaan uit
sterk op zichzelf staande groepen met uiteenlopende collectieve identiteiten
zonder verbindende taal, ervaringen en cultuur? Oftewel: hoe problematisch is
het toekomstbeeld van Nederland als multiculturele archipel van Marokkaanse,
Turkse, Poolse, Surinaamse en Somalische 'parallelle' gemeenschappen?

Tamelijk nuchter wijst het SCP op het risico dat een grote sociale en culturele
afstand tussen bevolkingsgroepen gepaard zal gaan met een negatieve beeldvorming
over en weer. Een separatie-samenleving is, met andere woorden, een samenleving
vol conflictstof en is alleen al om die reden geen wenselijk streefbeeld voor de
toekomst van Nederland.

Maar het is nog eenvoudiger. Het SCP stelt empirisch vast dat minderheden die in
contact staan met autochtonen en 'moderne' opvattingen koesteren, over
belangrijk sociaal en cultureel kapitaal beschikken dat hen in staat stelt te
slagen in het onderwijs en op de arbeidsmarkt. De sterke gerichtheid op de eigen
groep en cultuur blijkt een succesvolle sociaal-economische integratie en
emancipatie van individuen eerder in de weg te staan dan te bevorderen. Met
andere woorden: assimilatie is in het algemeen belang, van zowel individuele
migranten in een achterstandspositie als van de politiek-sociale cohesie van de
samenleving als geheel die een gematigd cultureel pluralisme vooronderstelt.

Hoofddoeken, criminaliteit, schotelantennes, islamitisch mono-etnisch onderwijs
en huwelijksmigratie: dat zijn op den duur de richtingaanwijzers naar een
'gesepareerde' samenleving, naar een bevestiging van afwijkende groepsidentiteit
en het gemeenschappelijk anders zijn ten opzichte van de ontvangende samenleving
en andere migrantengemeenschappen. Emancipatie van mensen is gediend bij het
uiteenvallen van monolithische etnisch-culturele gemeenschappen. Wat voor de
Nederlandse autochtone samenleving van weleer geldt, zou ook voor de Turkse en
Marokkaanse deelgemeenschappen moeten gaan gelden: de enkeling is belangrijker
dan de groep.

Zonder 'assimilatie met behoud van eigen komaf' zal het uiteindelijk niet gaan.

Rene Cuperus is medewerker van de Wiardi Beckman Stichting, denktank van de
PvdA.

Dit is deel 15 van een serie.

Illustratie Frits Mueller

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               18 of 97 DOCUMENTS

                                NRC Handelsblad

                                November 7, 2003

Het lasterwapen

BYLINE: H.J.A. HOFLAND

SECTION: CS; Pg. CS6

LENGTH: 803 words


Onverklaarbare tegenstelling. Behalve misschien in de nadagen van het Romeinse
Rijk, kan de gewone burger zich een doen en laten veroorloven, zo libertijns dat
het leven in Sodom en Gomorra er kloosterachtig bij lijkt. Tegelijkertijd eist
hij van zijn leiders, zijn helden en sterren dat ze zich dag en nacht, hun leven
lang strikt gedragen volgens de Tien Geboden. Niet alleen eist hij dat. Hij laat
hun gedrag controleren door een geheime politie, die bij het geringste gerucht
van een overtreding in actie komt en zonder verdere vorm van proces tot openbare
executie overgaat. De particuliere libertijnen betalen collectief om van de
terechtstelling getuige te kunnen zijn.

Het begint dus bij het gerucht. Niet zomaar een gerucht, maar een vaag gemompel
waaruit we kunnen vermoeden dat degene over wie het gaat, iets heeft gedaan dat
totaal in tegenspraak is met het imago dat hij van zichzelf heeft gekweekt. Een
gerucht dat een extra bevestiging van zijn of haar imago geeft, is meteen
vergeten, daar hebben we niets aan. Een gerucht is pas levensvatbaar als het een
kiem van laster heeft. Het best is het beschreven door Pierre de Beaumarchais in
zijn De barbier van Sevilla. "Laster, meneer? U weet niet waarover u het hebt!
Ik heb mensen van het hoogste kaliber gezien die er bijna door ten gronde zijn
gericht. Geloof me, de platste kwaadaardigheid, het absurdste verzinsel is al
genoeg voor het gretig oor van de massa! Het begint met een licht gefluister,
zacht als de wiekslag van een zwaluw voor het onweer. Langzaam murmelt en spint
en zaait het zijn giftig spoor. Het wordt opgevangen, gaat van mond tot mond.
Het kwaad is gedaan. Het vertakt zich, kruipt verder, versterkt zich. En dan
plotseling, men weet niet hoe, barst de laster los, giert, sist, groeit tot in
het gigantische. Stormt verder, rukt als een orkaan, dondert, sleept mee, wordt
tot een algemeen krijsen, een koor van haat. Wie is daar tegen bestand?" (Ik heb
het wat bekort; de oorspronkelijke tekst is dramatischer).

Beaumarchais heeft dit geschreven in 1775. De rotatiepers bestond nog niet;
zelfs de gedachte aan televisie was nog bij niemand opgekomen. Maar het gerucht
zelf was er al heel lang. Misschien is het zelfs zo oud als de eerste normen en
waarden. Want die moet je natuurlijk hebben om de deugd en ondeugd van de
anderen aan af te meten. Zonder normen en waarden geen laster. In de achttiende
eeuw was het kwaadaardig gerucht al behoorlijk gecultiveerd. In Parijs had je
salons waar de liefhebbers bij elkaar kwamen om de nieuwste wetenswaardigheden
uit te wisselen.

Dat weet ik dankzij prof. Jean-Noel Kapferer, voorzitter van de Stichting voor
onderzoek en verheldering van het gerucht, gevestigd in Parijs. Als die nog
bestaat. Kapferer heeft een boek geschreven, Le plus vieux media du monde,
verschenen in 1987. (Editions du Seuil). Een meeslepend boek van 348 pagina's
waarvan ik het jammer vind dat ik het niet eerder gelezen heb. Door een gelukkig
toeval, dat komt ook nog voor, kreeg ik een exemplaar cadeau.

"De mythe van de geheime, strategisch werkende bron is onverslijtbaar", schrijft
Kapferer. "Dat komt doordat daarin het aangename en het nuttige verenigd zijn.
Het aangename ligt in het feit dat we daardoor verplaatst worden in de
fantasiewereld van het complot, de manipulatie, de desinformatie, de wapens op
het politieke en economische strijdtoneel. Dan is het gerucht een door
tussenpersonen begane misdaad; een perfecte misdaad omdat die geen sporen
nalaat, en zonder wapens of bewijzen wordt begaan." De doelmatigheid werkt
uitsluitend ten gunste van degene die het gerucht heeft gelanceerd. Vanuit het
verborgene zet hij in toenemende mate de vijand 'op het verkeerde been' - een
verlangen dat (die onbewijsbare indruk krijg ik tenminste) steeds meer mensen
beheerst. Uit het oogpunt van de lanceerder wordt het dan nog doelmatiger, omdat
het mechanisme van het gerucht zodanig werkt, dat het wordt versterkt naarmate
het krachtiger, en vaak wanhopiger wordt tegengesproken. Zo werkt het
slachtoffer mee aan zijn eigen ondergang.

Hoe moet je geruchten verspreiden, hoe voorkomen, hoe bestrijden? Kapferer heeft
niet alleen een grondige studie geschreven, maar al doende ook een handleiding.
Daarom doet dit boek een beetje denken aan Curzio Malaparte's Techniek van de
staatsgreep, tenslotte ook een vademecum voor de eerzuchtige doe-het-zelver.

Alleen het raadsel waarmee ik dit stukje ben begonnen, wordt er niet in
opgehelderd: hoe het komt dat in deze tot fundamenteel libertijns omgewentelde
democratie van de hoogst geplaatsten of geklommenen het zuiverste puritanisme
wordt verwacht. En als ze daaraan beantwoorden, het volk begint te klagen omdat
met die saaie mensen 'zo weinig te beleven valt'. Een oplossing is deze: beken
uw zonden voor u beroemd wordt.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               19 of 97 DOCUMENTS

                                NRC Handelsblad

                                November 1, 2003

Drive By Truckers

BYLINE: JAN VOLLAARD

SECTION: Leven &cetera; Pg. 55

LENGTH: 179 words


Southern rock zoals Lynyrd Skynyrd en de Marshall Tucker Band die in de jaren
zeventig maakten, droeg meestal het aura van kortzichtige rednecks die hun
boerse sentimenten in ruige rockmuziek verpakten. Drive By Truckers uit Alabama
breekt met die traditie; hun onverminderd stoere Southern rock gaat gepaard met
intelligente teksten en een genuanceerde blik op de leefwereld van de gewone man
in het zuiden van de VS. Hun voorlaatse album was een indrukwekkende Southern
Rock Opera, vervolgd door de cd Decoration Day die rockt als het beste werk van
de elektrische Steve Earle en vroege Neil Young & Crazy Horse. Zanger/gitarist
Patterson Hood is een songwriter met literaire kwaliteiten, die met ruwe passie
in zijn knauwende countrystem verhaalt over incest, gedoemde liefde en het
plattelandsbestaan. De sfeer van Bruce Springsteens Nebraska en Larry McMurtry's
The Last Picture Show tegen een achtergrond van tempestueuze countryrock, die
begin december op de Nederlandse podia woedt.

Drive By Truckers: Decoration Day (New West/distr. Sonic Rendezvous)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               20 of 97 DOCUMENTS

                                NRC Handelsblad

                                November 1, 2003

Moeders mooiste

BYLINE: DOOR JOYCE ROODNAT

SECTION: Magazine; Pg. 38

LENGTH: 1463 words


In deel 2 van de serie Italiaanse klassieken op dvd deze maand Bellissima van
Luchino Visconti. Anna Magnani is een tijger van een moeder. Een film als een
opera, betoogt Joyce Roodnat.

'Quant' e bella, quant' e cara!', zingt het koor. Wat is ze mooi, wat is ze
lief! Luid klinkt het uit de vrouwenkelen die de radiostudio vervullen met
Bellissima, een aria uit Donizetti's opera L'elisir d'amore. Hun optreden
omlijst een oproep: er wordt een klein meisje gezocht voor een filmrol, jubelt
de presentator. 'Breng dus uw kind naar Stella Film, ten kantore van
Cinecitta...'

Opnieuw bezingt het radiokoor 'de mooiste', maar nu zien we een grauw veld vol
rennende vrouwen en ze sleuren hun dochtertjes mee. Geen close-up te bekennen,
dit is een gretig monster met vele tientallen koppen. Dwars door het rumoer
klinkt de aria voort.

De bende krioelt een filmstudio binnen. Een vrouw maakt zich los. Ze wringt haar
handen. 'Waar is dat kind!?' Ze zwikt weg, haar zandloperfiguur lost op in het
stof, tussen het karkas van een decor en wat scheve gebouwtjes.

Ze treft haar dochter, een muis met vlechtjes, en geeft haar een mep. 'Wat maak
je me nou?' Traantjes worden gedroogd, jurkje krijgt ze zo snel niet schoon.
Geen tijd te verliezen, ze moeten naar de studio, waar een achtjarig delletje al
indruk maakt met een imitatie van Betty Grable. Vandaag is de eerste selectie,
die, wie weet, leidt naar weelde en roem; naar een uitweg uit de armoede en de
woonkazerne met vochtplekken op de muren.

Bellissima gaat over een moeder in een Romeinse zomer die verhitter is dan
anders, gezien het constante nerveuze gefladder van zich koelte toewapperende
vrouwen. Anna Magnani (1908-1973) speelt die moeder en regisseur Luchino
Visconti (1906-1976) maakte haar tot het middelpunt van deze film. Waar mogelijk
zette hij haar in het midden van het filmbeeld en allemachtig, wat staat, zit,
banjert, ligt, gesticuleert daar een geweldige actrice. Onder hoogspanning
speelt ze, met een intensiteit die haar tegenspelers meesleept in een draaikolk
van gevoel. Visconti's geluidsband smelt onder haar hese stem. Haar
rusteloosheid

bepaalt zijn tempo, en zijn licht, dat zoekt alleen naar haar. Naar haar mollige
schouders, haar machtige heupen, haar gezicht, en in dat gezicht haar ogen, twee
brandpunten met weergaloze schaduwen eronder en, soms, een zorgelijke kerf
ertussen.

Melodrama

Magnani zindert van temperament en Visconti denkt er niet aan dat te temperen.
Met Bellissima maakt hij melodrama, sterker, wat hem betreft is Bellissima
opera. Tal van scenes leidt hij in of begeleidt hij met variaties op Donizetti's
opera. De muziek onderbouwt de dialogen en stuwt de handeling voort. De
heftigheid wordt vanzelfsprekend, zoals Verdi dat klaarde, en Puccini, Bellini,
componisten wier opera's Visconti had geensceneerd of nog zou ensceneren.

Opera, in Italie is het de kunst van het volk, maar hoe sociaal bewogen Visconti
ook was, mild maakte hem dat niet.

Het jaar van Bellissima is 1951. Het Neorealisme, de Italiaanse filmstroming die
direct na de Tweede Wereldoorlog de gewone man en zijn gewone leven uitriep tot
haar onderwerp, was versleten. Bellissima had de zoveelste film kunnen worden
naar voorbeeld van het befaamde Fietsendieven, een idealiserend portret van een
wanhopige volksvrouw die vergeefs streeft naar een beter leven voor haar kind.
Visconti, een cineast die in de tien voorgaande jaren slechts drie films had
gemaakt, liet dat niet gebeuren.

Integendeel. De arbeider mag een slavenleven leiden, en een boodschappentas is
zwaar als je tien uitgesleten trappen op moet, maar tja... zie toch ook hoe
ordinair de moeders in Bellissima zijn, hoe middelmatig hun dochtertjes. Zie ook
de parasieten die zich melden zodra een kind de eerste ronde van de
filmsterrenwedstrijd passeert. De kapper, de kleermaakster, de uitgerangeerde

'actrice' die zich opdringt als

toneeljuf en de eieren uit andermans kast rooft, lek prikt en leeg slurpt.
Allemaal zijn ze net zulke oplichters als de aantrekkelijke jongeman die beweert
dat hij de juiste mensen kan bewerken. Succes gegarandeerd en, als je de winst
in acht neemt, helemaal niet duur. Geen van hen verschilt een haar van al die
types die juist de neorealistische films met zoveel ferveur voorstelden als
buiten hun schuld in de knel en niettemin

benijdenswaardig onbedorven.

Leep, leugenachtig

Ook Bellissima's heldin is vulgair, leep, leugenachtig. Haar doel is zelf beter
te worden met haar dochtertje als inzet. Niet dat ze niet van haar meisje houdt,
zo eenvoudig ligt het ook weer niet. Legio zijn de momenten dat de koestering
van het doek spat, met Magnani zo verliefd als een moeder kan zijn op haar eigen
kind.

En haar echtgenoot, de vader van het meisje? Visconti kent geen genade. De
eerste keer zet hij hem neer als gevoelsmens, met een jong poesje tussen zijn
handen. Maar het is al snel duidelijk dat deze goeiige beer zijn vrouw
regelmatig slaat.

Zij lust hem rauw. Als hij, na de zoveelste ruzie, dreigt de deur uit te lopen
met hun kind op zijn arm, steekt zij een toespraak af voor het front van de in
hun nauwe souterrain verzamelde buurvrouwen. Haar stem breekt, haar ogen vullen
zich met tranen, haar vuisten stompen op haar borst. Alle buurvrouwen Visconti
vangt ze met smaak in een rusteloos shot vol zware lijven laten zich volgaarne
meeslepen. De man verliest, hij laat zich het meisje afnemen, een grienende pop
die de buurvrouwen doorgeven tot ze is beland op de schoot van haar moeder. Die
omknelt haar of de dood zelf haar heeft

teruggeschonken.

Maar dan. De vader is nog niet vertrokken of er verschuift iets in Magnani's
gezicht. Ze grijnst haar tranen weg, haar diep-terneergeslagen trek vouwt ze
open tot een overwinnaarsblik. Haar kind, haar bloedeigen kind, ze kan het niet
missen. Maar ook: 'Morgen hebben we auditie' en met de overwinning in zicht laat
ze zich de inzet niet ontfutselen.

Die auditie is de laatste ronde. Een aantal meisjes is daadwerkelijk gefilmd en
uit die proeffilmpjes zal gekozen worden door de regisseur en zijn entourage. De
moeder weet door te dringen tot de vertoning. Verscholen naast de projector moet
ze aanzien hoe haar kind, dat naar nu blijkt bij de opnames in snikken is
uitgebarsten, belachelijk wordt gemaakt. Eindelijk dringt ook tot haar door, wat
Visconti steeds al met deze film wil zeggen: de filmwereld is voos, neorealisme
en al. Magnani's ontsteltenis is goud waard. Keer op keer haalt Visconti haar
gezicht terug, haar slapen botsend tegen het kader, en telkens is haar
ontzetting groter.

Bewusteloos hondje

Dit had een waardig slot van Bellissima kunnen zijn en zo schreef de scenarist
het ook. Maar Visconti zette een duizelingwekkende volgende stap.

Als de moeder na een dooltocht doodmoe thuiskomt, haar meisje als een
bewusteloos hondje op haar arm, treft ze, aan de kale tafel bij haar echtgenoot,
mannen met een contract en de belofte van vele duizenden lires. De filmrol is
voor haar dochter (juist omdat ze zo gewoontjes is, maar dat vertellen ze er
niet bij). Magnani's gezicht is een blok gloeiend ijs: jullie krijgen haar niet,
nee, ook niet voor al dat geld. Ze heeft haar niet op de wereld gezet om haar te
laten uitlachen. 'Voor mij en haar vader is ze de mooiste.'

En dit keer zijn haar tranen geen theater.

Sla me nu maar, zegt ze ten slotte tegen haar man. Als antwoord trekt hij haar
met een verpletterend lief gebaar haar schoenen uit. Hun dochtertje huilt niet
meer, ze is moe, ze slaapt.

L'elisir d'amore, Het Liefdeselixer we zouden het bijna vergeten, maar zo heet
Donizetti's opera waar Bellissima op is getoonzet. De moeder houdt van haar
kind, de vader houdt van de moeder. Het liefdeselixer dat deze film brouwt is
giftig en smerig, maar het heeft gewerkt. En zelfs het cynisme van Luchino
Visconti ketste erop af.

Volgende maand: 'Matrimonia all'Italiana' van Vittorio de Sica

Joyce Roodnat is chef kunst van NRC Handelsblad.

Anna Magnani in Bellissima

Sleutelscene van Bellissima, in de projectiezaal

van Cinecitta.

De moeder en haar kind kijken

stiekem naar het proeffilmpje, de moeder vol verwachting, het meisje blanco,
haar zegt het niets.

Het kind is tijdens de opnames in snikken uitgebarsten.

De filmploeg barst in lachen uit.

Wat is dit voor een idioot kind?

De filmploeg barst in lachen uit.

Wat is dit voor een idioot kind?

De wanhopige moeder beseft voor het eerst dat ook haar kind wordt

gekwetst en slaat haar hand voor

de ogen van haar dochter.

De slappe lach van de filmploeg is niet te stuiten.

De moeder komt op voor haar kind en valt de regisseur aan: 'Hoe komen jullie
erbij om een klein meisje zo

uit te lachen? Wat zijn dat voor

manieren?'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               21 of 97 DOCUMENTS

                                NRC Handelsblad

                                October 23, 2003

Nee, deze oorlog is mij geen cent waard ; Preventieve aanval op Irak heeft
Amerika veranderd in een hork

BYLINE: ROBERT C. BYRD

SECTION: Opinie; Pg. OPI1

LENGTH: 1034 words


Maar wie erop wijst wordt weggehoond

In 1837 schreef de Deen Hans Christian Andersen een prachtig sprookje met als
titel 'De nieuwe kleren van de keizer'. Dit was misschien wel het allereerste
voorbeeld van de macht der politieke correctheid. Het sprookje doet mij sterk
denken aan de manier waarop ons land tot deze oorlog is gebracht.

We kregen te horen dat we bedreigd werden door Iraakse massavernietigingswapens,
maar niemand heeft die nog gezien.

We kregen te horen dat drommen Irakezen onze troepen met bloemen zouden inhalen,
maar er waren geen drommen of bloemen.

We moesten geloven dat Saddam Hussein betrokken was bij de aanslagen op de Twin
Towers en het Pentagon, maar daar is nooit enig bewijs van geleverd.

We kregen te horen dat Saddam Hussein in Afrika zogeheten yellow cake
(uraniumoxide) had proberen te kopen voor de productie van kernwapens, maar dat
verhaal bleek uit de lucht gegrepen.

We werden bang gemaakt met visioenen van paddestoelwolken, maar dat bleken
alleen maar hersenspinsels.

We kregen te horen dat de strijd voorbij was, maar op 17 oktober waren er al 101
Amerikanen gesneuveld sinds dit vanaf het dek van een vliegdekschip door onze
hoogst eigen keizer in zijn nieuwe kleren werd verkondigd.

Volgens onze keizer zijn wij geen bezetters, maar toch maken we geen aanstalten
Irak aan zijn bevolking over te dragen.

Wie op de naaktheid van de Amerikaanse politiek in Irak heeft durven wijzen, is
weggehoond. Wie zich niets liet wijsmaken - en vaststelde dat deze oorlog op
leugens berust - kreeg het verwijt dat hij geen patriot was. Wie hardop zei wat
honderdduizenden legergezinnen in heel Amerika dachten, namelijk dat onze
troepen snel en veilig dienden terug te keren van de gevaren halverwege het
andere einde van de wereld, wordt van lafheid beticht. We hebben gezien hoe de
onwaarheden, de voorwendsels, de verzinsels, de misleidende conclusies rond deze
overhaaste oorlog met Irak vlug in de vlag zijn gewikkeld.

Het recht om vragen te stellen, in debat te gaan en een andere mening te
huldigen ligt onder vuur. Steeds luider wordt de oorlogstrom geroerd, in een
poging mensen die onze toestand somber inzien te overstemmen.

De bezetenheid waarmee deze Amerikaanse regering wijs probeert te worden uit de
chaos in Irak en de stroom propaganda waarin het Witte Huis Irak als het
geografisch middelpunt van het terrorisme afschildert, leiden onze aandacht af
van Afghanistan en de andere zestig landen op de wereld waar zich terroristen
schuilhouden. Dit vergt middelen die zouden kunnen worden ingezet om onze eigen
kusten veiliger te maken voor terroristen.

De wapenrusting van onze eigen burgers heeft nog heel veel zwakke plekken. Zijn
we al vergeten dat de gruwelijkste terreuraanslagen uit de geschiedenis in ons
eigen land hebben plaatsgevonden? Toch bezuinigt deze regering op de
binnenlandse veiligheid, terwijl de president miljarden in de veiligheid van
Irak pompt.

Ik kan niet werkeloos blijven toezien hoe onze kleinkinderen steeds zwaarder
worden belast door de miljarden die uit de schatkist vloeien voor een oorlog en
een politiek die grotendeels op propaganda en op smoesjes berusten. We lenen 87
miljard dollar om dit avontuur in Irak te bekostigen. De president vraagt onze
Senaat deze oorlog te betalen met een verhoogde schuld, een schuld die betaald
zal moeten worden door onze kinderen en door dezelfde soldaten die op het
ogenblik deze oorlog voeren.

Ik kan geen steun geven aan onzinnige belastingverlagingen die ons land
opschepen met een misschien wel rampzalige schuld, terwijl onze soldaten vechten
en sneuvelen in een oorlog die het Witte Huis wenste te beginnen.

Ik kan geen politiek steunen die zo onverstandig is 150.000 Amerikaanse soldaten
in te zetten, zonder dat het eind daarvan voorlopig nog in zicht is.

Ik kan geen president steunen die weigert opdracht te geven tot de redelijke
koerswijziging waarmee we de traditionele bondgenoten in Irak aan onze kant
zouden krijgen.

Ik kan geen steun geven aan de politiek van verblinding en 'het recht van de
sterkste', die heeft geleid tot de nieuwe Amerikaanse arrogantie en
eigenmachtigheid die bij deze regering voor buitenlandse politiek doorgaat.

Ik kan geen steun geven aan dit domme voorbeeld van de gevaarlijke en
destabliserende doctrine van de preventieve aanval, die het beeld van Amerika
verandert in dat van een onbesuisde hork.

Meneer de president, de keizer heeft geen kleren. En onze gewezen bondgenoten
overal ter wereld waren de eersten die dat hardop vaststelden.

Ik kan geen politiek steunen die berust op smoesjes. Ik kan niet accepteren dat
wij 87 miljard van onze zuurverdiende belastingdollars uitgeven als ik twijfel
aan het verstandige gebruik ervan.

Ik begon mijn opmerkingen met een sprookje. Ik zal mijn opmerkingen besluiten
met een griezelverhaal, in de vorm van een citaat uit de Neurenbergse dagboeken
van gerechtspsycholoog G.M. Gilbert, waarin de schrijver een gesprek met Hermann
Goring heeft.

"We kwamen weer op het onderwerp oorlog en ik zei dat ik, anders dan hij, niet
dacht dat het gewone volk erg dankbaar is voor leiders die oorlog en verderf
brengen."

"Maar de leiders van het land bepalen tenslotte het beleid en het volk is altijd
heel eenvoudig mee te krijgen, of het nu is in een democratie of een
fascistische dictatuur of een parlement of een communistische dictatuur."

"Er is een verschil", merkte ik op. "In een democratie heeft het volk iets te
zeggen dankzij hun gekozen vertegenwoordigers en in de Verenigde Staten kan
alleen het Congres een oorlog verklaren."

"Ach, dat is allemaal goed en wel, maar stem of geen stem, de leiders kunnen het
volk altijd naar hun pijpen laten dansen. Dat is zo makkelijk. Je hoeft de
mensen alleen maar te zeggen dat ze worden aangevallen en de pacifisten te
verwijten dat ze te weinig patriot zijn en het land in gevaar brengen. Dat werkt
in ieder land hetzelfde."

Robert C. Byrd is Democratisch Senator voor de Amerikaanse staat West-Virginia.
Bovenstaande tekst is een bewerkte versie van de toespraak die Byrd op 17
oktober heeft gehouden in het Irak-debat in de Senaat.

Tekening: Wolfgang Ammer

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               22 of 97 DOCUMENTS

                                NRC Handelsblad

                                October 21, 2003

APEC: hernieuwing van handelsdialoog

SOURCE: Reuters

BYLINE: (REUTERS)

SECTION: Economie; Pg. ECO3

LENGTH: 304 words

DATELINE: BANGKOK, 21 OKT.


De leiders van 21 landen rond de Grote Oceaan hebben vanmorgen in de Thaise
hoofdstad Bangkok hun topbijeenkomst in het kader van de Asia-Pacific Economic
Cooperation (APEC) afgesloten met een verklaring waarin wordt opgeroepen tot
hernieuwing van de vorige maand ingeklapte wereldhandelsbesprekingen. Handel
vormde, naast het door president Bush gepropageerde onderwerp
terrorismebestrijding, het hoofdthema van de APEC-bijeenkomst.

In hun slotverklaring refereerden de APEC-leiders aan de mislukte conferentie
van de Wereldhandelsorganisatie (WTO), vorige maand in Cancun. Die was bedoeld
om een impuls te geven aan de huidige ronde van wereldhandelsbesprekingen die
twee jaar geleden in de Qatarese hoofdstad Doha is begonnen en in het teken
staat van hulp aan ontwikkelingslanden. "We verlenen onze ferme steun aan de
voortzetting van het waardevolle werk dat is gedaan tijdens de
ministersconferentie in Cancun ter bevordering van de Doha-agenda", zo staat in
de verklaring. In de definitieve slottekst is de referentie uit eerdere versies
aan de bijeenkomst in Cancun als 'een gemiste kans' weggelaten.

Op een eveneens in Bangkok gehouden parallelbijeenkomst betaalden zakenmensen
3.000 dollar (2.576 euro) per persoon om te netwerken en in dezelfde ruimte te
zijn als de Amerikaanse minister van Buitenlandse Zaken Powell en de Chinese
president Hu Jintao. Deze parallelsessie hekelde in een verklaring de APEC-top
als te bureaucratisch, te ver verwijderd van de gewone man en zonder ambities
voor wereldwijde vrijhandel.

"Tenzij er vooruitgang wordt geboekt, zullen mensen denken dat de APEC een
jaarlijkse bijeenkomst is van leiders in grappige overhemden die rondrijden in
kolonnes van gepantserde auto's en die aanwezig zijn bij enorme banketten", zei
Peter Charlton, een Australische zakenman.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               23 of 97 DOCUMENTS

                                NRC Handelsblad

                                October 4, 2003

Boetetje, niet te hoog ; De binnenwereld van de rechterlijke macht

BYLINE: JOKE MAT

SECTION: Zaterdags Bijvoegsel; Pg. 27

LENGTH: 3582 words


Als het heel druk is, kun je als rechter een automaat worden

Wie een pot pindakaas steelt kan een week cel krijgen, maar ook een half jaar.
Met onderlinge afspraken proberen rechters eenheid te brengen in hun straffen en
andere vonnissen. Maar die afspraken blijven meestal binnenskamers. Een
schemergebied in de rechtspraak dat zich onttrekt aan controle.

Neem nou de straf van Volkert van der G., zegt Beatrijs Kortenhorst,
rechter-commissaris bij de rechtbank van Den Haag. Achttien jaar cel voor "het
simpel doodschieten van een meneer". "Als strafrechter heb ik ook weleens
achttien jaar gegeven. Maar dat betrof twee mensen die iemand eerst hadden
vastgebonden en die toen heel doelbewust en langzaam met veertig messteken om
het leven hadden gebracht." Kortenhorst bedoelt niet dat het ene of het andere
vonnis niet deugt. Ze wil alleen maar zeggen: met straffen kun je alle kanten
op. Bij diefstal, bijvoorbeeld, kan een rechter kiezen tussen een dag tot vier
jaar cel, een boete van 2,25 tot 11.250 euro en een werkstraf. Ook voor zaken
als ontslagvergoedingen, alimentatie en schuldsanering biedt de wet alleen een
raamwerk waarbinnen rechters alle vrijheid hebben om naar eigen goeddunken te
beslissen. Zoals Kortenhorst het formuleert: "Je hebt geen enkel houvast."

In een samenleving die steeds meer zaken op het bord van de rechter neerlegt
groeit bij rechters de behoefte aan houvast. Hun oordelen in gelijksoortige
zaken mogen niet te ver uiteenlopen. Het tast het rechtsgevoel van de burger aan
als hij voor 'te hard rijden' in de ene stad moet werken en in de andere moet
zitten. Maar formeel zijn rechters alleen gebonden aan de wet, niet aan elkaars
oordelen. Zelfs uitspraken van hogere rechtsinstanties, die de eenheid moeten
bevorderen, mogen zij - gemotiveerd - aan hun laars lappen. Dus hoe moeten ze
een dergelijke eenheid bereiken?

Daartoe beschikken rechters onder meer over een verzameling plaatselijke en
landelijke afspraken waar niemand zicht op heeft, zo bleek in 1997 uit een
enquete die raadsheer Peter Ingelse van het hof van Amsterdam met enkele andere
rechters organiseerde. Deze afspraken komen tot stand in samenkomsten als
'kameroverleg' en 'sectorvoorzittersvergaderingen' binnen de rechtbank, en in
"een enorme varieteit aan overlegvormen" tussen gerechten van dezelfde soort,
zoals de Kring van Kantonrechters, het vreemdelingenberaad en de landelijke
werkgroep kinderrechters. "Al met al investeren rechters een niet onaanzienlijk
deel van hun werktijd in overleg met collega's elders", concludeerden de
enqueteurs.

De afspraken die hieruit voortkomen zijn vaak "op enigerlei wijze bindend", maar
lang niet altijd openbaar. Soms worden de advocatuur, het openbaar ministerie of
de Raad voor de Kinderbescherming ingelicht, soms niet. "De indruk wordt niet
gewekt dat binding en bekendmaking enige samenhang vertonen", aldus de
opstellers van de enquete. Zo hebben de kantonrechters van de Haagse rechtbank
de afspraak huurovereenkomsten alleen te ontbinden als de betalingsachterstand
van de huurder meer dan drie maanden is. Die afspraak werd niet openbaar
gemaakt. De Haagse kantonrechter Hyltsje Wiarda vindt dat geen bezwaar. "Bij de
beroepsgroep - advocaten en deurwaarders die ermee te maken hebben - is wel
bekend dat wij het zo doen."

Maar buiten de rechterlijke macht wekt het gebrek aan openheid bevreemding.
"Justice has to be done and seen to be done, zoals de Amerikanen zeggen", zegt
Jeroen Brouwer van de Nederlandse Orde van Advocaten. "Door een afspraak tussen
rechters kan het besluit van een op zichzelf autonome rechter beinvloed worden.
Als je dat als advocaat niet weet, kun je er niet kritisch en alert op zijn."
Juriste Ashley Terlouw constateert in haar proefschrift, dat vorige maand
verscheen, dat vreemdelingenrechters de afgelopen jaren soms met eigen regels en
richtlijnen op de stoel van de wetgever zijn gaan zitten. Dat is ongewenst,
stelt zij, want afspraken tussen rechters onttrekken zich aan democratische
controle. Kamerlid Marijke Vos (GroenLinks) stelde hierover vragen aan minister
Verdonk (Vreemdelingenzaken).

Terlouw wijst er verder op dat afspraken tussen rechters de uitkomst van een
proces op een ondoorzichtige manier kunnen beinvloeden. "Partijen worden, zonder
dat ze het weten, geconfronteerd met rechters die al weten wat ze gaan
beslissen. Dan is het proces mosterd na de maaltijd. Zodra de afspraken die
rechters met elkaar maken invloed hebben op de rechtspraak, moeten ze openbaar
zijn."

Raadsheer Peter Ingelse vindt dat standpunt overdreven. "Als het nou zo was dat
er dingen geheim worden gehouden, dan zou ik het met haar eens zijn." Maar
rechters maken afspraken op alle niveaus, zegt hij. "Wij hebben bijvoorbeeld
afgesproken dat we raadkameren, voordat er een concept-vonnis wordt gemaakt.
Andere steden doen dat andersom." Als al dat soort afspraken bekendgemaakt
zouden worden, zouden mensen door de bomen het bos niet meer zien, vreest
Ingelse. "Het gaat om de relevante dingen: wat spreken rechters af over
straffen. Dat moet zeker openbaar zijn."

Maar 'openbaar' is in de rechtspraak een rekbaar begrip. Zo beschikken
strafrechters sinds enkele jaren over zogenoemde 'orientatiepunten', die een
voorzet geven voor een straf voor een bepaald delict, bijvoorbeeld tien weken
cel voor een woninginbraak met weinig schade en een buit ter waarde van
hoogstens enkele duizenden guldens. Deze afspraken, tot stand gekomen na
langdurig overleg tussen de voorzitters van de strafsectoren van de rechtbanken
en hoven, zijn "in principe openbaar", zegt de Leidse jurist Ard Schoep, die
werkt aan een promotie-onderzoek over dit onderwerp. "Maar rechters zijn er heel
terughoudend over. Het gebeurt vrijwel nooit dat een rechter in een concrete
zaak laat zien dat hij een orientatiepunt toepast." Dit hangt volgens Schoep
samen met het geheim van de raadkamer. Ook ontbreekt nog een juridische basis
voor toepassing van de orientatiepunten.

Er zijn orientatiepunten voor diefstal, mishandeling en drugsdelicten, opgesteld
in respectievelijk 1998, 1999 en 2000. Bij verschijning werden ze bekendgemaakt
in persberichten en meegedeeld aan de Nederlandse Orde van Advocaten en het
parket-generaal. Maar voor de gewone burger zijn ze niet terug te vinden in
enige publicatie, noch staan ze tussen de 'reglementen' op rechtspraak.nl, de
website van de Nederlandse rechtspraak. Volgens een woordvoerder van de Raad
voor de Rechtspraak, die onder meer tot taak heeft de uniformiteit van de
rechtspraak te bevorderen, is dat "een omissie". Ze zullen daarom volgens hem
binnenkort alsnog op rechtspraak.nl worden geplaatst.

De orientatiepunten lijden een wat kwijnend bestaan. Rechter-commissaris
Kortenhorst vindt dat ze regelmatig opnieuw zouden moeten worden bekeken en
eventueel aangepast, maar dat gebeurt niet. Nieuwe orientatiepunten,
bijvoorbeeld voor zwaardere delicten, zijn volgens de woordvoerder van de Raad
voor de Rechtspraak ook niet op korte termijn te verwachten. Onderzoeker Ard
Schoep vindt dat jammer. "Dit soort afspraken zijn een soort middenweg tussen
iets als minimumstraffen (die onlangs door minister Donner werden verworpen,
red.) en helemaal niets. Want er is natuurlijk een probleem als een rechter kan
kiezen tussen een dag en acht jaar cel, zoals bijvoorbeeld bij zware
mishandeling."

Op andere, minder beladen terreinen hebben rechterlijke afspraken meer succes.
De zogeheten alimentatienormen, ingevoerd in 1976 en sindsdien regelmatig
aangevuld en bijgewerkt, worden volgens de Haagse familierechter Inge Bellaart
algemeen toegepast. "Alle advocaten in echtscheidingszaken gaan ervan uit en de
rechters ook." Evenals de orientatiepunten laten de alimentatienormen rechters
nog alle ruimte voor uiteenlopende beslissingen. "Het blijft zo dat je niet
dezelfde alimentatie krijgt als je buurman", zegt Bellaart. "Dat krijgen wij op
feestjes nog wel eens naar ons hoofd. Mijn buurman verdient evenveel als ik en
toch moet ik meer alimentatie betalen. Maar twee gevallen zijn nu eenmaal zelden
precies gelijk."

In hoeverre rechters zich houden aan de alimentatienormen is niet onderzocht.
Formeel verplicht niets hun dat te doen. Rechters worden voor het leven benoemd
en kunnen niet worden ontslagen. Zelfs rechters die iedere richtlijn aan hun
laars lappen kan geen strobreed in de weg worden gelegd. Toch kan Bellaart,
familierechter sinds 1991, zich maar een geval herinneren waarin ze echt van de
normen afweek. "Daarbij was de uitkomst van de normen apert onredelijk: de ene
partij woonde na zestig jaar huwelijk in een flatje en de ander in een prachtig
huis."

Tombola

Ook de kantonrechters hebben sinds enkele jaren een openbare richtlijn die staat
als een huis. Het gaat om de zogeheten 'kantonrechtersformule', een hulpmiddel
voor het berekenen van de hoogte van de vergoeding waarop werknemers recht
hebben bij ontslag. De formule komt erop neer dat de werkgever bij gedwongen
ontslag een maandsalaris per dienstjaar uitkeert, met een
vermenigvuldigingsfactor voor dienstjaren in de leeftijd boven de 40 jaar. Het
resulterende bedrag wordt vervolgens vermenigvuldigd met een zogenoemde
correctiefactor, door Wiarda ook wel 'casinofactor' genoemd. Als het ontslag
werkgever noch werknemer valt te verwijten, is deze correctiefactor 1; in de
andere gevallen kan hij hoger of lager uitvallen.

Advocaat Gijs Scholtens van het Rotterdamse kantoor NautaDutilh, die jaarlijks
in het tijdschrift ArbeidsRecht statistieken publiceert over de toepassing van
de formule, vindt het een nuttig instrument. "In de praktijk wordt de formule
door praktisch alle kantonrechters gevolgd", zegt hij. "Tot 1997 was het
ontslagproces een tombola. De ene rechter deed zus, de andere zo. Er was geen
peil op te trekken. Dat is sterk verbeterd." Toch zou wetgeving volgens
Scholtens de voorkeur verdienen boven een afspraak tussen rechters. "Dan is het
een politiek besluit of en zo ja welke vergoeding er betaald moet worden. Dan
vindt er tenminste een maatschappelijke discussie plaats."

Hyltsje Wiarda is het daar niet mee eens. "Het risico van wetgeving is dat de
uitkomst uiteindelijk een politiek compromis is, waarvan niet bij voorbaat
gezegd is dat de uitkomst in een individueel geval het meest billijk is." Want,
benadrukt Wiarda, ook hier moeten rechters in individuele gevallen van de
richtlijn kunnen afwijken. "Laatst had ik een geval van iemand die al dertig
jaar voor een bedrijf werkte en kort voor de VUT ontslagen werd. Dat bedrijf had
een sociaal plan. De formule schrijft voor dat je als rechter dan daarvan uit
moet gaan, tenzij de uitkomst 'evident onbillijk' is. In dit geval was de
vergoeding volgens het sociaal plan een kwart of een derde van wat bij de
formule het geval zou zijn."

Wiarda gaat de overwegingen na die ten grondslag lagen aan zijn uiteindelijke
beslissing. "Een sociaal plan bevat vaak nog een heel pakket aan andere
maatregelen, bedoeld om mensen te helpen een andere baan te vinden. Maar daar
komt iemand van die leeftijd niet voor in aanmerking. Aan de andere kant gaf de
relatief lage vergoeding samen met de WW-uitkering die deze werknemer zou
krijgen, hem wel de zekerheid dat hij tot zijn pensioen een inkomen hield van 80
procent van zijn laatstverdiende loon. Een jongere werknemer krijgt een grotere
zak met geld mee, maar kan binnen 3, 4 jaar in de bijstand belanden." Hij
besloot het sociaal plan te volgen, in overeenstemming met de formule. "Ik kan
me best voorstellen dat mensen dat als onbillijk ervaren - 'in het zicht van de
haven gestrand'. Maar 'evident onbillijk'?"

Zo'n geval bespreek je nou tijdens de lunch met een paar collega's, zegt Wiarda.
Voor strafrechters is dergelijk informeel overleg een must om tot goede
vonnissen te komen, vindt rechter-commissaris Beatrijs Kortenhorst. Nog meer dan
rechters in andere sectoren staat de strafrechter bloot aan maatschappelijke
druk, bijvoorbeeld om hogere straffen op te leggen. Het openbaar ministerie kan
die druk vertalen in hogere eisen. Zo is het OM in Den Haag een harder beleid
gaan voeren ten aanzien van veelplegers. Daarop besloten de Haagse strafrechters
onderling ook over de straffen voor veelplegers te gaan overleggen. "Als je
niets doet, heb je binnen drie jaar hun beleid", zegt Kortenhorst. "Als je
steeds dezelfde eis hoort, zeg een maand voor winkeldiefstal door een
veelpleger, en je hebt niet de tijd om er zelf over na te denken, dan gaat dat
vanzelf."

En dat is ongewenst, benadrukt ze. "Een rechter moet verschil blijven maken
tussen junk 1 en junk 2. Met junk 1, die gisteren is veroordeeld en morgen weer
wordt opgepakt, kun je weinig beginnen. Maar junk 2 zit bijvoorbeeld net een
half jaar in een methadonprogramma, heeft met veel moeite een uitkering
aangevraagd en steelt dan toch weer dat pak Dreft. Als die vier weken krijgt,
die hij misschien wel moet uitzitten in Leeuwarden, dan is hij die uitkering
weer kwijt en staat hij daarna weer zonder een cent op straat. Tegen junk 2 kun
je zeggen: je weet dat je vier weken kunt krijgen, maar als je nu zegt dat je
contact houdt met de reclasseringsambtenaar, dan wil ik je voor deze keer een
lagere straf geven."

Zwaardere zaken, waarop een straf staat van zes maanden of meer, worden in
principe behandeld door drie rechters, die in de raadkamer uitvoerig met elkaar
kunnen overleggen. Maar er gaan stemmen op om rechters steeds meer zaken alleen
te laten afdoen, bijvoorbeeld alle delicten waarop een straf staat van maximaal
een jaar. Kortenhorst vindt dat een slechte zaak. "Zo verdwijnt de mogelijkheid
bij veel zaken om dwars tegen elkaar in te gaan." Neem de man, zegt ze, die
"vieze, vuile klootzak" had geroepen tegen een agent en werd vervolgd wegens
belediging van een ambtenaar in functie. "Mijn eerste gedachte was: dat ze dat
voor de rechter brengen. Maar mijn collega van twintig jaar jonger zei: zoiets
kun je gewoon echt niet doen. Ik zeg: boetetje, niet te hoog, hij: twee weken
zitten."

Dronken tor

Deze discussie breidde zich uit tot bij de gerechtelijke koffieautomaat, waar
steeds meer rechters zich ermee gingen bemoeien. "En wat bleek? De jonge mensen,
zoals mijn collega, hadden jonge kinderen, van 1, 2 jaar oud. De ouderen hadden
tieners, die kregen thuis ook zulke dingen naar hun hoofd." Al pratend, zegt
Kortenhorst (56), dring je dan door tot de kern van de zaak. "Was die man een
dronken tor die een agent uitscheldt die zijn werk probeert te doen, of was het
een jongen van wie 's middags de fiets gestolen was, die bij de politie te horen
had gekregen dat ze daar geen tijd voor hadden, die vervolgens naar huis was
gelopen, tegen een blikje had getrapt en toen die agent over zich heen gekregen
had?"

Daarom, zegt Kortenhorst, mag het ook nooit een automatisme worden om de
straffen op te leggen die in de orientatiepunten worden gesuggereerd. Dat gevaar
is volgens haar wel aanwezig. "Het is makkelijk om je erachter te verschuilen.
Winkeldiefstal? Drie weken, volgende zaak. Als het heel druk is, kun je een
automaat worden. Als dat doorzet, dan stop ik."

Ook kantonrechter Hyltsje Wiarda, die voordat hij rechter werd dertig jaar
advocaat was, waarschuwt voor een al te gemakzuchtig toepassen van rechterlijke
normen. "Door de kantonrechtersformule werd het een automatisme dat een
ontslagvergoeding werd toegekend. Als advocaat heb ik daar vaak tegen
gefulmineerd. Als je dan namens de werkgever een onderhandeling inging, zei de
werknemer: we gaan het hebben over de vraag hoeveel meer het moet zijn dan
factor 1. Dan zei ik altijd: Nee, ik ga uit van de vraag of het wel meer moet
zijn dan factor 0." Het huidige kabinet wil de ontslagvergoedingen gaan
verrekenen met de WW-uitkeringen; de regeling zou te duur geworden zijn.

Volgens Wiarda moet het geen streven van de rechterlijke macht zijn om zoveel
mogelijk vast te leggen in openbare richtlijnen. "Een rechter moet zich niet al
te zeer vastpinnen. Daar is de wetgever voor." Hij wijst erop dat rechterlijke
richtlijnen zich onttrekken aan beoordeling door de Hoge Raad, het hoogste
rechtsorgaan. Die beschouwt dergelijke afspraken niet als 'recht' in de zin van
de wet, zo bleek eind vorig jaar in een zaak rond het orientatiepunt voor het
'opzettelijk toebrengen van middelzwaar lichamelijk letsel met behulp van een
wapen'. "De vraag was of een bierflesje kon gelden als wapen in de zin van dat
orientatiepunt", zegt onderzoeker Ard Schoep. "De Hoge Raad heeft toen gezegd:
hier kunnen we geen uitspraak over doen. Een orientatiepunt is niet afkomstig
van een bevoegde instantie, zoals de wetgever."

Maar Schoep vindt dat rechterlijke afspraken wel degelijk meer dan nu een
zinvolle aanvulling kunnen zijn op wat er in de wet staat. Mits ze volledig
openbaar zijn. "Als ze in de rechtszaal consistent en kenbaar worden toegepast,
en afgewezen waar nodig, dan kunnen ze een belangrijke bijdrage leveren aan de
rechtseenheid."

Strafrechters hebben onderling afgesproken de volgende 'orientatiepunten' te
hanteren bij het opleggen van straf. De punten zijn een verfijning van de wet,
waarin alleen maximumstraffen staan vermeld. De vaste minimumstraf voor alle
delicten is een dag cel.

DIEFSTAL

Autokraak

Diefstal d.m.v. braak/verbreking uit een auto op straat: 3 weken

Diefstal van een auto

Het wegnemen van de straat van een auto d.m.v. braak/verbreking:

5 weken

Diefstal uit een woning (woninginbraak)

Dader komt naar binnen via bijv. een bovenlichtje of d.m.v. valse sleutel, er is
relatief weinig braakschade. Er is niemand thuis en de rotzooi/schade die is
aangericht, is niet extreem. De waarde van de ontvreemde voorwerpen beperkt zich
tot ten hoogste enkele duizenden guldens: 10 weken

Diefstal uit scholen, kantines etc.

Eenvoudige inbraken (met beperkte braakschade) in objecten, niet zijnde
woningen. De waarde van de ontvreemde voorwerpen beperkt zich tot ten hoogste
enkele duizenden guldens en bestaat uit bijvoorbeeld de personeelspot, snoep,
een pc, enige geluidsapparatuur etc.:

5 weken

Zakkenrollerij

Eenvoudige zakkenrollerij: 4 weken

Eenvoudige tasjesroof

De tasjesroof vindt plaats met verbale dreiging en/of een enkele ruk. Er zijn
geen noemenswaardige verwondingen: 12 weken

Meineed

12 weken

Winkeldiefstal met na betrapping (bedreigingen met) eenvoudig geweld

Het gaat om winkeldiefstallen waarbij het na betrapping niet verder komt dan een
duw, een por, trekken of losrukken (defensief, licht geweld); er wordt geen
instrument (schroevendraaier, stok, mes, wapen) gebruikt bij (de bedreiging met)
het geweld en er is geen sprake van noemenswaardige verwondingen: 8 weken

MISHANDELING

Mishandeling zonder slagwapen (slaan of schoppen) met aanzienlijk lichamelijk
letsel tot gevolg, zoals forse kneuzingen, breuken die zonder operatie te
genezen zijn of te hechten wonden: 4 weken

Mishandeling met behulp van een slagwapen (stok, stoelpoot, paraplu, knuppel) of
door een kopstoot met als gevolg beperkt lichamelijk letsel, bijvoorbeeld een
tand door de lip, blauwe plekken of lichte kneuzingen, waarvoor geen medisch
ingrijpen noodzakelijk is:

6 weken

Mishandeling met behulp van een slagwapen (stok, stoelpoot, paraplu, knuppel) of
door een kopstoot met als gevolg aanzienlijk lichamelijk letsel, zoals forse
kneuzingen, breuken die zonder operatie te genezen zijn of te hechten wonden: 3
maanden

Het opzettelijk toebrengen (zonder dat een slag- of steekwapen werd gebruikt)
van middelzwaar lichamelijk letsel, zoals bijvoorbeeld ingrijpende breuken,
waarvan het slachtoffer naar verwachting binnen zes maanden kan herstellen en
waarvoor medisch ingrijpen in het algemeen nodig is:

3 maanden

Het opzettelijk toebrengen van middelzwaar lichamelijk letsel, als boven, door
middel van een of meer kopstoten en of schoppen/trappen tegen het hoofd:

6 maanden

Het - zonder gebruik van een wapen - opzettelijk toebrengen van zeer zwaar
lichamelijk letsel, dat levensbedreigend is of waarvan een zeer langdurige
herstelperiode van meer dan zes maanden of geen volledige genezing wordt
verwacht: 12 maanden

Het opzettelijk toebrengen van middelzwaar lichamelijk letsel met behulp van een
slag- of steekwapen: 9 maanden

Het opzettelijk toebrengen van zeer zwaar lichamelijk letsel met behulp van een
slag- of steekwapen: 18 maanden

DRUGSDELICTEN

Het verkopen, afleveren of verstrekken van gebruikershoeveelheden harddrugs
vanuit een pand of op straat gedurende minder dan een maand met enige regelmaat:
3 maanden

Het verkopen, afleveren of verstrekken van gebruikershoeveelheden harddrugs
vanuit een pand of op straat gedurende meer dan een maand, maar minder dan 3
maanden, met enige regelmaat:

6 maanden

Het verkopen, afleveren of verstrekken van gebruikershoeveelheden harddrugs
vanuit een pand of straat gedurende meer dan 3 maanden, maar minder dan 6
maanden, met enige regelmaat:

12 maanden

Het verkopen, afleveren of verstrekken van gebruikershoeveelheden harddrugs
vanuit een pand of op straat gedurende 6 tot 12 maanden met enige regelmaat:

18 maanden

Hennepkwekerijen:

50-100 planten:

2.000 gulden (909 euro) boete

100-500 planten: 6 weken

500-1000 planten: 12 weken

EENVOUDIG OPENLIJK GEWELD

Groep jongeren die geweld plegen door een reeks auto's te beschadigen: 4 weken

Groep jongeren die - vaak na een klein incident - op straat geweld plegen door
het slaan of schoppen van mensen, zonder noemenswaardig letsel tot gevolg: 8
weken

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               24 of 97 DOCUMENTS

                                NRC Handelsblad

                               September 27, 2003

BBC is niet langer 'tante'

BYLINE: DOOR ONZE CORRESPONDENT HANS STEKETEE

SECTION: Voorpagina; Pg. 1

LENGTH: 1313 words

DATELINE: LONDEN, 27 SEPT.


De BBC, 'tante Bieb', is niet langer een bron van informatie die door alle
Britten wordt vertrouwd.

De BBC hield deze maand een talentenjacht voor gebouwen. Kijkers mochten stemmen
op dertig vervallen Britse monumenten, waarna de winnaar met extra geld van de
staatsloterij gerestaureerd zou worden. Toch kreeg je sterk de indruk dat tussen
de kastelen, een windmolen en een Victoriaans badhuis (dat later zou winnen) een
monumentale ruine ontbrak: Broadcasting House, het art deco-hoofdkwartier van de
BBC in hartje Londen, dat in cartoons dezer dagen steevast wordt getekend met
scheuren in de pui en neervallend puin.

BBC-winkels met hun kalenders, tuiniervideo's en koffiemokken met logo mogen nog
steeds het vertrouwde imago uitstralen van Auntie Beeb ('Tante Bieb'), zoals de
publieke omroep in de volksmond heet, maar in de studio's en kantoren erboven is
het crisis. Directe aanleiding: een item tijdens de veelbeluisterde
radio-rubriek Today op 29 mei. Daarin werd de regering ervan beschuldigd een
wapendossier over Irak tegen de zin van de inlichtingendiensten te hebben
'opgesekst' om de oorlog in de publieke opinie te rechtvaardigen.

Knallende ruzie tussen Downing Street en de BBC is niks nieuws. Die was er ook
in de Falkland-oorlog (1982), over een documentaire waarin IRA-leden als gewone
mensen werden geportretteerd (1986) en tijdens de NAVO-actie in Kosovo (1999).
Dit keer lijkt het erger. De rel over het Irak-dossier culmineerde in de dood
van wapenexpert David Kelly, de bron van het BBC-bericht, die vermoedelijk
zelfmoord pleegde omdat hij niet tegen de publicitaire druk bestand was nadat
zijn naam werd gelekt. En dat leidde weer tot een pijnlijk openbaar onderzoek,
dat regering en BBC verder in diskrediet heeft gebracht. De BBC-top en de
betrokken journalist, defensiecorrespondent Andrew Gilligan, hebben fouten
toegegeven, maar houden vol dat de wijdere strekking van het bericht deugde.

Of dat zo is, zal Lord Hutton, de rechter die het onderzoek leidt, in december
vaststellen. Toch lijkt het kostbaarste bezit van de BBC averij te hebben
opgelopen: de reputatie van onafhankelijkheid, waaraan de omroep wereldwijd zijn
geloofwaardigheid ontleent. Ruim eenderde van de Britten zegt de BBC sinds de
affaire niet langer te vertrouwen (al is de reputatie van de regering-Blair nog
slechter).

The Sun, megafoon van de 'gewone man', eist "op zijn minst" het hoofd van Gavyn
Davis, voorzitter van de "arrogante, incompetente en partijdige" BBC. De
grootste Britse tabloid is weliswaar zelf partij, want eigendom van
satellietmagnaat Rupert Murdoch, de grootste concurrent van de BBC. Maar de
omroep steekt ook beduusd de hand in eigen boezem.

Een prominente omroeper verweet Gilligan dat hij de reputatie van de hele
BBC-nieuwsvoorziening te grabbel heeft gegooid. "Hij is zelf schuldig aan wat
hij de regering verwijt: het opseksen van zijn materiaal." Een andere
presentator zegt dat de BBC in de affaire-Kelly is beschadigd omdat ze zelf
tabloid-methodes heeft toegepast. En een oudere journalist bromt: "In de Koude
Oorlog was er voor ons maar een bron van waarheid: de BBC. Hoe moet dat nu
verder?"

Dat de ruzie over Kelly uit de hand liep, was niet verwonderlijk, zegt Roy
Greenslade, hoogleraar journalistiek aan de City-universiteit in Londen (en
Guardian-columnist). "Toen directeur Greg Dyke en Gavyn Davies werden benoemd,
schreef de rechtse pers dat ze Tony's cronies zetbazen van premier Blair waren.
Hun al te defensieve houding in de zaak-Kelly had iets van overcompensatie,
omdat ze wilden bewijzen wel degelijk onafhankelijk te zijn."

Maar de rel past ook in een bredere trend. Sommige tv- en radiopresentatoren
wordt al langer verweten bevooroordeeld te zijn. Jeremy Paxman, het sprekende
scheermes van de tv-actualiteitenrubriek Newsnight, geeft openlijk toe dat hij
zichzelf tijdens een interview met een politicus altijd afvraagt: "Why is this
lying bastard lying to me?" John Humphries, de gastheer van het veelbeluisterde
Today, lijkt zich aan hetzelfde devies te houden.

Die vechtlust past niet bij de oude, relatief gezagsgetrouwe BBC. Greenslade:
"De BBC specialiseerde zich vroeger in het verspreiden en analyseren van
andermans nieuws. Om zich te kunnen meten met de commerciele concurrenten
probeert ze nu ook zelf met exclusief breaking news te komen. Dat is een nieuw
fenomeen, waarvan Gilligans bericht een voorbeeld is."

De man die hem bij de BBC aannam, Rod Liddle, erkent dat Gilligan, die in een
vorige baan als redacteur van The Sunday Telegraph al eerder hard met Downing
Street en Blairs mediachef Alastair Campbell in botsing kwam, uitdrukkelijk was
geworven "om rotzooi te trappen". In ogen van Britse kranten-journalisten heeft
Gilligan (1968) daarbij in de zaak-Kelly alle gedragscodes geschonden. Hij
baseerde zich op een bron, onderzocht de zeer zware beschuldiging niet verder en
legde die evenmin voor de uitzending aan Downing Street voor. Ook knoeide hij
mogelijk met zijn aantekeningen en stuurde hij zijn bericht improviserenderwijs
de ether in, in plaats van een script te gebruiken. Een BBC-topman noemde hem
tegenover Lord Hutton diplomatiek "een verslaggever die in primaire kleuren
schildert in plaats van iets subtielers". Gilligans eigen chef, Kevin Marsh,
oordeelde harder. Gilligans bericht was een fraai stuk onderzoek, zei hij, maar
het werd ontsierd door "ondeugdelijke verslaggeving".

Niettemin lijkt hij een geweldige primeur op het spoor te zijn geweest. Die
moest weliswaar nog sterk genuanceerd worden _ en rijpen _ maar ook zonder de
beschuldiging van boze opzet aan Campbells adres had zijn verslag vermoedelijk
een bom aan Blairs voordeur had gelegd.

Dat Gilligan voorlopig geen promitie wacht, staat wel vast. Of er in de BBC-top
koppen rollen, valt te bezien. Zeker lijkt dat de BBC nieuwe gedragscodes gaat
opleggen, terwijl er mogelijk een klachtenprocedure komt via een nieuwe,
onafhankelijke ombudsman.

Als Lord Hutton in december uitspraak heeft gedaan, zijn de partijen niet van
elkaar af. Want de journalistieke onafhankelijkheid van de BBC, het bestuur en
de financiering uit de belastingpot, is geregeld in een handvest, dat elke tien
jaar moet worden vernieuwd. Het huidige Royal Charter _ en een begeleidend
document waarin de publieke taakstelling verder is geregeld _ loopt tot december
2006. Om niet te botsen met een parlementsverkiezing in 2005 moeten de
onderhandelingen over een vernieuwing dit jaar al beginnen. Ook voor de de
affaire-Kelly leken die al moeizaam te worden.

Inzet is onder meer de vraag of en waar de BBC, die sterk in extra digitale
kanalen heeft geinvesteerd, advertenties toelaat en of de omroep alle
opbrengsten krijgt uit de kijk- en luistergeld (116 pond of 168 euro per jaar
per huishouden). Tessa Jowell, de minister van Cultuur (en media), heeft eerder
gezegd de affaire-Kelly niet te zullen gebruiken om met BBC "af te rekenen",
maar de minister maakt sindsdien wel voortdurend dreigende geluiden, gesteund
door andere ministers en invloedrijke Labour-parlementariers.

" Sommige partijen geloven dat de BBC niet langer een verantwoordelijk,
vertrouwenwekkend instituut is dat daarom onder een nieuwe regerings-
controleur, Offcom Office of Communications , moet komen te vallen", zei Judith
Vidal-Hall van Index on Censorship, een lobbygroep voor persvrijheid met een
gelijknamig tijdschrift. "Dat zou een ramp zijn."

BBC-directeur Greg Dyke, die naam (en fortuin) maakte bij de commerciele
concurrent Channel 5, lijkt dat ook te vinden. Hij is al weken in de
tegenaanval. Om te overleven in het nieuwe, digitale 'omroeplandschap', waarin
concurrentie op een vrijgemaakte markt steeds ruimer spel krijgt, heeft de BBC
in zijn ogen zoveel mogelijk slagkracht nodig. In dat opzicht lijkt de
affaire-Kelly vooral slecht nieuws voor de publieke omroep zelf te zijn geweest.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               25 of 97 DOCUMENTS

                                NRC Handelsblad

                               September 22, 2003

'Wat een ellende, dat kabinet Balkenende' ; 'Stop de sluitende maar stuitende
begroting'

BYLINE: DOOR ONZE REDACTEUR TITIA KETELAAR

SECTION: Kunst; Pg. KUN1

LENGTH: 779 words

DATELINE: AMSTERDAM, 22 SEPT.


De demonstratie tegen Balkenende-II had een hoge opkomst. En niet alleen van
beroepsdemonstranten

"We doen wel mee in ons hart", hadden de vriendinnen van de Sakina el-Gaznani
(35) gezegd. Ze giechelt. "Het toch is beter om je woedende gezicht te laten
zien."

En woedend is ze. Op het tweede kabinet-Balkenende, dat zulke bezuinigingen
voorstaat dat ze "haar drie jongens moet gaan uitleggen waarom ze voortaan nog
maar tweemaal per week warm eten". Want de pil gaat uit het ziekenfonds, hoorde
ze op televisie, en voor de medicijnen van haar astmatische zoontje zal ze een
eigen bijdrage moeten betalen en haar eigen wao-uitkering staat ter discussie.
"Wat een ellende, die Balkenende", zingt ze.

Naar schatting 25.000 mensen, veel meer dan de organisatie van de eerste grote
protestactie tegen de bezuinigingsplannen van het kabinet Balkenende-II hadden
verwacht, waren het zaterdagmiddag met El-Gaznani eens en kwamen naar Amsterdam
om hun onvrede te uiten. Volgens het organiserende platform 'Keer het Tij' is
het huidige kabinet "het meest asociale in de afgelopen decennia" is en staat
het de "afbraak" van de verzorgingsstaat en de gezondheidszorg voor.

De demonstratie wordt ondersteund door 350 organisaties. En zoveel organisaties
meedoen, zoveel meningen er zaterdag ook zijn. De een protesteert met een
ludieke tekst op een T-shirt (mijn tanden vallen uit mijn mond van verbazing,
maar de tandarts kan ik niet meer betalen), de ander spreekt namens Korrelatie
over een "sluitende maar stuitende begroting", wil meer begrip voor de
Palestijnen of het milieu, pleit voor de afschaffing van de monarchie of keert
zich tegen de afbraak van het openbaar vervoer.

Voor een deel wordt er gepreekt voor de eigen linkse parochie. Als Jan
Marijnissen, fractievoorzitter van de SP, zegt dat "onze beschaving op het spel
staat" en Ruud Koole, voorzitter van de PvdA, spreekt over het "kabinet van de
wanhoop" juicht de Dam. Op het Museumplein deelt Milieudefensie vervolgens
folders uit voor de kraam van de PvdA, waar onder andere oud-minister Tineke
Netelenbos nieuwe leden probeert te werven onder passerende aanhangers van de
Nieuwe Communistische Partij. GroenLinks geeft stickers en balonnen aan leden
van Dwars, de eigen jongerenpartij, en enthousiaste trotskisten discussieren met
een man met De Socialist onder de arm over de afbraak van het sociale stelsel.

Maar de progressieve beroepsdemonstranten zijn zaterdag toch in de minderheid.
Het lijkt meer op een protest van de gewone man, waarbij jongeren en
gehandicapten opvallend ruim vertegenwoordigd zijn en de vakbonden opvallend
afwezig.

De woede onder die betogers is groot. Balkenende wordt verweten het Amerikaanse
"toestanden" te creeeren waarbij sociale zekerheid niet langer een recht is,
maar een gunst. Een ambtenaar, die niet bij naam wil worden genoemd omdat zijn
baas 'helaas' ook lid is van deze regering, noemt de plannen van Balkenende-II
"genant". "Het alsof Reagan en Tatcher verkleed zijn als een klein jongetje met
bril."

De 57-jarige Ria Dozy uit Zaandam - keurige blouse, parelkettinkje - had voor
het eerst in haar leven het gevoel dat ze de straat op moest gaan. "Ik ben
normaal niet zo'n schreeuwerd", zegt ze. Maar met een klein pensioen en de
voorgestelde eigen bijdrage voor medicijnen, zal het moeilijk worden om rond te
komen. "Ik heb CDA gestemd, maar dat doe ik nu nooit meer", zegt ze
verontwaardigd. Ook mensen die zelf niet door de bezuinigingen worden geraakt,
protesteren. Vier studenten uit Groningen vinden het "ongelooflijk" dat nu het
slecht gaat met de economie, de "zwakken daarvoor moeten boeten". Wouter
Keurdijk: "Ik sta hier niet voor mezelf, maar voor al die mensen die met hun
huidige uitkering al amper kunnen rondkomen."

Achter de woede gaan weinig alternatieven schuil. Volgens Keer het Tij is dat
ook niet de opzet van de demonstratie. "We moeten eerst onze eigen stem vinden,
voor we met eigen oplossingen komen", meent Judith de Jong, namens het platform.
"Er is nu een doel: de plannen van Balkenende moeten van tafel."

De 25.000 demonstranten waren dit weekeinde niet de enigen die kritiek uitten op
het beleid van het kabinet-Balkenende. Bisschop Van Luyn zei gisteren in het
televisieprogramma Kruispunt namens de bisschoppenconferentie dat de lasten niet
redelijk zijn verdeeld. "Er wordt te weinig rekening mee gehouden dat mensen
bepaalde verantwoordelijkheden niet kunnen dragen. En er wordt te weinig
gesproken over een gezamenlijke verantwoordelijkheid voor het algemeen welzijn."

Spandoek op de demonstratie tegen de plannen van het kabinet Balkenende-II in
Amsterdam. (Foto NRC Handelsblad, Rien Zilvold)

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               26 of 97 DOCUMENTS

                                NRC Handelsblad

                               September 20, 2003

EUROPESE SPELEN

BYLINE: TEKSTEN DANIELLE PINEDO

SECTION: Thema; Pg. 48

LENGTH: 263 words


Naam: Matthijs van Heijningen(37)

Beroep: commercial-regisseur

Vindt dat: sport het middel bij uitstek is om 'Europa' aan de burger te
verkopen.

"Hoe verkoop je 'Europa' aan de burger? Dat is geen gemakkelijke vraag. Laat ik
vooropstellen dat dat niet zal lukken met een Europese vlag of munt. Noch met de
Ode an die Freude uit de Negende symfonie van Beethoven als hymne. Dat zijn van
bovenaf opgelegde symbolen, waar de gewone man of vrouw niet warm voor loopt. Je
moet het slimmer aanpakken. Grootser vooral.

"Een Europese film- of muziekprijs is een goed begin. Maar wat dacht u van de
Europese Spelen? Een sportevenement waarbij lidstaten met elkaar wedijveren om
het saamhorigheidsgevoel te vergroten. Pas in zo'n setting krijgt een Europese
vlag of een Europees volkslied betekenis, want ze hebben een emotionele
meerwaarde. Sport heeft een enorme reikwijdte en daar moet je gebruik van durven
maken.

"Tijdens de vele reizen die ik voor mijn werk door Europa heb gemaakt is mij
opgevallen dat Europeanen een aantal dingen gemeen hebben: ze zijn aangenaam
cynisch, ironisch en de redelijkheid zelve. Het zou mooi zijn als die
eigenschappen ook in een gemeenschappelijk Europees beleid tot uiting zouden
komen - zoals een anti-oorlogsbeleid bijvoorbeeld.

"Verzet tegen een grootmacht als Amerika creeert eigenheid. En eigenheid leidt
weer tot saamhorigheid. Het kan toch geen toeval zijn dat ik mij tijdens die
grote anti-oorlogsdemonstraties in Londen, Rome en Barcelona voor het eerst een
Europeaan voelde?"

Foto Paul Levitton/Hollandse Hoogte

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               27 of 97 DOCUMENTS

                                NRC Handelsblad

                               September 19, 2003

God weet wel hoe de appel valt ; De rotsvaste religie van Isaac Newton

BYLINE: ROB VAN DEN BERG

SECTION: Boeken; Pg. BB6

LENGTH: 1389 words


Was Sir Isaac Newton de eerste moderne wetenschapper of de laatste alchemist?
Zijn jongste biograaf is gefascineerd door het samengaan van oude en nieuwe
ideeen in zijn denken.

Zestig jaar geleden wekte de Engelse econoom John Maynard Keynes grote
opschudding door in een lezing in Cambridge te beweren dat Isaac Newton niet de
eerste grote wetenschapper was, maar de laatste magier. Toch wist Keynes waar
hij het over had. Hij had het werk van Newton uitgebreid bestudeerd en zelfs met
eigen geld een groot deel van het persoonlijk archief van Newton op veilingen
verworven om te voorkomen dat dit uit Engeland zou verdwijnen. Inmiddels is uit
wetenschapshistorisch onderzoek gebleken dat de 'magische' onderwerpen waar
Newton zich mee bezig hield - alchemie, de tempel van Salomon, bijbelse
profetieen - direct voortvloeiden uit zijn 'wetenschappelijke' theorieen over de
kosmos.

Die laatste inzichten zijn nu door de Amerikaanse wetenschapsjournalist James
Gleick bijeengebracht in een korte, maar uiterst boeiende biografie. Op zich is
het verrassend dat Gleick zich heeft willen wagen aan een grootheid als Newton,
over wie al in 1980 een 'definitieve' biografie verscheen: Never at Rest van
Richard Westfall. Toch is Gleick erin geslaagd een afgerond beeld te geven van
Newtons leven, zijn ideeen en de tijd waarin hij leefde. Maar vooral is het hem
gelukt het paradoxale beeld van Newton 'met een voet in de Middeleeuwen en de
ander op het pad van de moderne wetenschap' te transformeren tot een opwindend
verhaal.

Isaac Newton wordt op eerste kerstdag 1642 geboren. Zijn vader is net voor zijn
geboorte overleden en als zijn moeder drie jaar later hertrouwt, wil zijn
stiefvader hem niet in huis nemen en wordt hij overgelaten aan de zorg van zijn
grootmoeder. Hij is eenzaam, maar erg leergierig en groeit op school uit tot een
van de besten van zijn jaar. Wat hij allemaal leert, weten we precies omdat hij
vanaf zijn twaalfde alle kennis die hij opdoet nauwkeurig bijhoudt in
twee-en-veertig aantekenboekjes, die alle bewaard zijn gebleven. Niet in de wieg
gelegd voor het beheer van het landgoed van de familie - terwijl hij zich
vermaakt met het fabriceren van een waterrad in een beekje vertrappen de schapen
het graan van de buurman - mag hij gaan studeren in Cambridge. Daar wordt het
seculiere curriculum nog volledig beheerst door de leer van Aristoteles. Met
name diens theorieen over beweging en de afkeer van alle Griekse wijsgeren van
de wiskunde als verklaring voor wereldse zaken, stuiten de jonge Newton tegen de
borst.

Hij heeft grootse plannen en als in 1665 in Londen de pest uitbreekt en de
universiteit zijn gebouwen sluit, keert hij terug naar zijn geboortedorp. De
twee jaar die hij daar noodgedwongen doorbrengt vormen misschien wel het
creatieve hoogtepunt van zijn leven. Om te komen tot het fundamentele inzicht
dat de wetten der natuur uitgedrukt kunnen worden in wiskundige vergelijkingen,
moet hij niet alleen die wetten ontdekken, maar ook de wiskundige taal
ontwikkelen waarin hij ze kan uitdrukken.

Worstelingen

De worstelingen van die twee jaar legt hij vast in een duizend pagina's dik
Waste Book. Gleick heeft dat helemaal bestudeerd, vandaar misschien dat hij over
deze periode veel helderder schrijft dan Westfall. Met name 1666 was voor de
vierentwintigjarige Newton een uitermate vruchtbaar jaar. Terwijl de pest woedt
in de grote steden en Londen ook nog getroffen wordt door een enorme brand, legt
Newton de wiskundige basis voor de verklaring van het universum. Ook begint hij
zijn experimenten met lenzen en prisma's naar de aard van het licht. Het zal
echter nog meer dan twintig jaar duren voor de wereld er achter komt wat hij
daarbij allemaal ontdekt.

Na zijn terugkeer naar Cambridge als fellow van Trinity College stort hij zich
in een door hem zelf gebouwd laboratorium op zijn alchemistische experimenten,
nog meer in het geheim dan ooit tevoren. Alchemisten werden immers beschouwd als
charlatans die beweerden goud te kunnen maken. Ook in zijn theologische studies
raakt hij ver verwijderd van de dan heersende opvattingen, als hij weigert het
dogma van de heilige drievuldigheid te accepteren en de goddelijkheid van Jezus
ontkent. Het kost hem bijna zijn positie als Lucasian professor wanneer hij na
zeven jaar in Cambridge geacht wordt tot de Anglicaanse kerk toe te treden en
weigert de daarvoor benodigde eed af te leggen. Een dispensatie van de koning
redt hem op het allerlaatste moment. Zowel in de theologie als de alchemie denkt
Newton oude waarheden te vinden die in de eeuwen daarvoor verloren zijn gegaan
of voor het gewone volk verborgen zijn gehouden. Hij berekent de datum van de
wederkomst van Jezus en bestudeert de plattegrond van de tempel van Salomon,
omdat hij daarin een verborgen boodschap vermoedt. De resultaten van die
naspeuringen publiceert hij onder het passende pseudoniem Jeova Sanctus Unus,
een anagram van Isaacuus Neuutonus.

In diezelfde periode brengt hij ook de bevindingen van zijn optische
experimenten in de openbaarheid, daartoe aangespoord door de secretaris van de
Royal Society, een net opgericht genootschap ter bevordering en verspreiding van
de 'experimentele filosofie'. Newtons bijdrage is het begin van een vier jaar
durende discussie over het karakter van licht. Hij houdt koppig vol dat licht
bestaat uit bolletjes, maar anderen hangen juist een golftheorie aan. De
controverse zal na publicatie van de Principia nog veel heviger worden en
volgens sommigen Newton inspireren tot zijn beroemde uitspraak dat hij zo ver
heeft kunnen kijken omdat hij op de schouders van reuzen heeft gestaan: zijn
tegenstrever Hooke was enigszins kromgegroeid en bovendien nauwelijks groter dan
een dwerg.

De verschijning van een komeet zal in 1681 indirect de aanleiding vormen tot
Newtons beroemdste theorie, die van de zwaartekracht. Het is de jonge astronoom
Edmund Halley die Newton aanspoort zijn bevindingen te publiceren en die met
eigen geld in 1687 de publicatie van die theorie in de Principia Mathematica
Philosophiae Naturalis mogelijk maakt. In de eerste twee delen introduceert
Newton zijn bewegingswetten en de wiskundige methoden die nodig zijn om de
gevolgen van die wetten te kunnen berekenen. In het derde deel zet hij 'op grond
van dezelfde principes het systeem van de wereld uiteen'. Hij beschrijft en
verklaart de bewegingen van maan en planeten, de baan van kometen, de getijden
en de vorm van de aarde, allemaal op basis van zijn zwaartekrachtswet. Het zal
Newtons naam definitief vestigen, al raakt het boek aanvankelijk sneller bekend
vanwege zijn vermeende onleesbaarheid.

Optica

Hoewel hij in de laatste dertig jaar van zijn leven nog een standaardwerk
schrijft over de optica, houdt hij zich toch veel meer bezig met bestuurlijke
taken dan met onderzoek: hij wordt president van de Royal Society, staat aan het
hoofd van de nationale Munt en raakt in de roerige jaren rond the Glorious
Revolution van 1688 een tijdje diep verwikkeld in de politiek als hij de
universiteit vertegenwoordigt in het parlement.

Gleick acht die periode duidelijk van minder belang. Wat hem boven alles
fascineert is de vraag hoe het mogelijk was dat een geest die zo scherp en
logisch was als die van Newton het antwoord op de vraag naar de geheimen der
natuur niet alleen zocht in de natuurwetten, maar evenzeer in oude
alchemistische principes of religieuze teksten. Gleick concludeert dat dat niet
zo onlogisch is als het lijkt. Ook al had Newton de formule ontdekt waar het
universum aan gehoorzaamde, hij twijfelde er geen moment aan dat God het
kosmisch uurwerk had geschapen en de werking ervan overzag. Voor hem was het
universum een levend organisme met een ziel. Hij zag bovendien dat er in de
wereld om hem heen een heleboel was dat hij niet kon verklaren, maar dat
evenzeer door God was geinspireerd en van levenskracht was voorzien. En als hij
die processen wilde begrijpen kon hij geen beroep doen op mechanistische
principes die ten grondslag liggen aan botsende biljartballen of vallende
appels.

James Gleick: Isaac Newton. Pantheon Books, 272 blz. E29,50

De spiegeltelescoop van Isaac Newton, door hemzelf getekend (boven), een portret
van Newton op 59-jarige leeftijd (rechts) Illustraties uit: Jack Meadows,
'Geschiedenis van de wetenschap', Uniepers 1997

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               28 of 97 DOCUMENTS

                                NRC Handelsblad

                               September 13, 2003

Zalm krijgt 30 mld mee

BYLINE: ADRIAAN HIELE

SECTION: Economie / Geld telt; Pg. 19

LENGTH: 692 words


Nederland is een rijk land, met vermogende onderdanen. Voor de burgers van
minder welvarende landen zijn alle Nederlanders miljonair, die in geval van nood
zelfs op kosten van de staat mogen leven. Daarom vormen wij een prooi waar je
als hongerig roofdier vrij op mag jagen, volgens de natuurwetten.

In enkele Afrikaanse landen heeft men de jacht op ons geld verheven tot een
kunst die door de popularisering van internet en e-mail geen grenzen meer kent.
Vandaar dat de wereld overspoeld wordt door beleefde bedel e-mails uit met name
Nigeria. De oplichters zijn meesters in het bespelen van menselijke (on)deugden
als hebzucht en medelijden met minder bedeelden.

Ze beloven je een vermogen wanneer je eerst een kleinigheidje stuurt om de
juiste mensen om te kopen of de incassokosten te dekken. Meer dan eens trappen
mensen erin en sturen geld of laten hun bankrekening of creditcard plunderen. De
benadeelden verwachten dat onze politie een paar mannetjes naar Afrika stuurt om
de boeven te vangen. Helaas, die lui zijn glad en meedogenloos. Je moet niet
ingaan op verleidelijke voorstellen die je bevattingsvermogen te boven gaan. Die
brieven of brochures kunnen ook uit Nederland komen, denk maar aan de
aandelenleaseplannen.

Hoe kan zo'n brief, fax of e-mail er uitzien? Waar moet u op letten? Dat kunt u
nagaan op deze websites: http://home.rica.net/alphae/419coal/index.htm,
http://members.lycos.nl/ultrascan/index.html en de Scamorama site, een leerzame
en vermakelijke website over Afrikaanse oplichters: www.scamorama.com. Als
Nederlandse oplichters zo'n brief zouden sturen aan Afrikanen, zou die er zo uit
kunnen zien:

Geachte heer,

Wij kregen uw e-mail adres van een van uw vrienden, die u graag financieel wil
steunen. Zijn naam mogen wij helaas niet noemen, omdat uw geachte vriend vindt
dat een liefdevolle helper op de achtergrond moet blijven. Omdat wij zijn nobele
motieven bewonderen, willen wij juist u betrekken in een ongekende en risicoloze
constructie.

De spil van deze gratis geldmachine is de achtenswaardige, bekwame en
godvrezende Nederlandse minister van Financien Gerrit Zalm, die het op durft te
nemen tegen Duitsland, Frankrijk en Italie, die hun tekorten alsmaar laten
groeien. De moedige bewindsman vindt dat deze spilzieke landen de toekomst van
de EU en de euro op het spel zetten en wil daarom desnoods het Europese Hof van
Justitie inschakelen. Zijn onverzettelijke houding wekt agressie op.
Fundamentalistische economen en politici van het onbekende platform 'Deficit For

Wealth' zijn op weg naar Den Haag om onze vriend Zalm mores te leren, met harde
hand. Daarom zal Gerrit dit weekend Nederland verlaten om de strijd tegen de
tekorten in een ander (nog geheim) land voort te zetten. Wij, zijn trouwe
vrienden Jan, Piet en Klaas (schuilnamen), helpen hem daarbij.

De minister ontvangt alle steun van de Nederlandse regering. Hij mag zelfs 30
miljard euro van onze staatsschuld meenemen om zijn dappere kruistocht te
financieren. Wellicht denkt u, hoe kan je nou leven van schulden? Dat kan, zeker
in Nederland. En daarin schuilt het geheim van de gratis geldmachine, dat wij u
nu onder een voorwaarde verklappen: mondje dicht tegen iedereen! Deze schuld is
een vordering op de Nederlandse overheid en heeft daarom waarde, die je
bijvoorbeeld tegen 50 procent kan verkopen aan banken en instellingen met veel
geld. Onze man Zalm is dus al zeker van 15 miljard euro, maar dat wil hij niet.
Hij kiest ervoor zijn voordeel te delen met de gewone man, want hij is meer
socialist dan liberaal, een bovendien een godvrezend man. Iemand die u volledig
kunt vertrouwen. De heer Gerrit Zalm biedt u een stukje staatsschuld aan, tegen
slechts 5 procent! Direct na de aankoop bemiddelen wij bij de verkoop van uw
aandeel aan de banken, tegen 50 procent, gegarandeerd. Voor een minimale inleg
van 10.000 euro ontvangt u dus binnen een week 50.000 euro terug. Laat ons uw
bankgegevens weten en wij vertellen u per omgaande hoe u de handel van de gouden
geldmachine moet overhalen. Haast is geboden, want op = op.

Met zeer veel hoogachting, Jan, Piet en Klaas, namens minister Gerrit Zalm.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               29 of 97 DOCUMENTS

                                NRC Handelsblad

                               September 9, 2003

Boven de winkel wordt weer gewoond ; Maastricht pakt leegstand van bovenetages
in de binnenstad aan

BYLINE: DOOR ONZE REDACTEUR GUIDO DE VRIES

SECTION: Binnenland; Pg. BIN2

LENGTH: 1131 words

DATELINE: MAASTRICHT, 9 SEPT.


Maastricht wil een einde maken aan de leegstand van etages boven winkels in het
stadscentrum. De gemeente, een woningstichting en de universiteit bundelen hun
krachten. Met succes.

In de Heilige Geest, een doodlopende steeg in het hartje van Maastricht, wijst
Paul Penders naar een aantal leegstaande etages. Ze bevinden zich boven
monumentale winkelpanden waarvan de ingangen aan drukke winkelstraten liggen, en
zien er verwaarloosd uit. "Dat duurt niet meer lang", vertelt Penders trots, "ze
krijgen binnenkort een opknapbeurt en worden weer bewoond."

Penders is projectmanager van de NV Wonen boven Winkels Maastricht (WbWM), een
publiek-private onderneming die als doel heeft een einde te maken aan de
leegstand van veel verpauperde etages in het stadscentrum. Na een moeizaam begin
in 1991 sloeg het initiatief aan. Penders zegt dat 189 kwijnende appartementen
zijn gerenoveerd, en dat eind volgend jaar 350 etages klaar of in aanbouw zijn.
Het streven van WbWM is dat uiteindelijk 600 van de naar schatting duizend
huizen boven Maastrichtse winkels weer worden bewoond, waarvan de helft door
studenten.

In de winkelstraten van historische Nederlandse binnensteden staan "enkele
duizenden" boven winkels gelegen verdiepingen dikwijls al decennia lang leeg,
schreef architect Leo Q. Onderwater twee weken geleden op de opiniepagina van
NRC Handelsblad. De etages worden vaak niet meer bezocht, waardoor duiven en
andere vogels er onderdak vinden. De eigenaren voelen er niets voor de
verdiepingen te laten renoveren. "Zo'n winkelier", legt Penders uit, "is
bijvoorbeeld niet bereid een stuk voorkant van zijn pand af te staan voor een
benodigd trappenhuis, dat daar ooit is weggebroken. Dat kost hem tien vierkante
meter, dat vindt hij veel te duur met het oog op de hoge grondprijs."

Winkeliers, winkelketens of beleggers hebben bovendien "geen trek" zich bezig te
houden met het beheer en onderhoud van etages boven hun zaak, aldus Penders.
"Daar komt toch van alles bij kijken. Je hebt te maken met het
vergunningentraject, bouwbesluiten en brandweerregels." De huur weegt niet op
tegen de te maken kosten, verduidelijkt hij. Dankzij een bedrijfsmatige aanpak
heeft de NV Wonen boven Winkels Maastricht, die "alle administratieve rompslomp"
op zich neemt, toch een aantal winkeliers bereid gevonden hun verkommerde etages
geschikt te laten maken voor de woonmarkt.

De werkwijze van WbWM, dat de gemeente, woningstichting Woonpunt en de
Universiteit Limburg als participanten heeft, is als volgt: de NV probeert de
verdiepingen te kopen van (benaderde) eigenaren die aan het project willen
meedoen. Als die hun etages willen behouden, gaat WbWM een erfpachtovereenkomst
met hen aan voor een periode van veertig tot vijftig jaar. "Wij laten de
woningen opknappen en ontvangen de huur", legt Penders uit. "De eigenaren
krijgen een kwart van die huur als vergoeding. Dat is een aardig bedrag, als je
bedenkt dat hun (vaak) verrotte etage eerst wordt gerestaureerd en daarna ook
nog door ons wordt onderhouden."

De bewoning van de Maastrichtse 'winkeletages' bevordert de leefbaarheid, de
veiligheid en de sociale controle in het centrum, weet Penders. "Bovendien
draagt ze eraan bij de woningnood op te lossen." Architect Onderwater, wiens
bureau is betrokken bij renovaties, schreef in deze krant dat met name Amsterdam
en Den Haag met grote leegstand kampen. Hij noemde de Amsterdamse Kalverstraat
koploper "met een niet gering aantal van 170 leegstaande etages".

Wie in de Kalverstraat zoekt naar een prive-voordeur vindt er inderdaad weinig.
In Nederlands drukste winkelstraat hangt boven de etalages een grauwsluier van
stoffige ruiten, vergeelde vitrage en spaanplaat. Vanaf 1985 moedigt de gemeente
Amsterdam het wonen boven winkels aan via het project 'Wonen boven Bedrijven'.
In de eerste tien jaar was dat nog redelijk succesrijk: in totaal werden 514
woningen gerealiseerd, maar daarna kwam de klad erin. Tussen 1996 en 2001 zijn
slechts vijftig woningen bewoonbaar gemaakt, daarna nog vijftien. Volgens 'Wonen
boven bedrijven' in het stadsdeel Amsterdam Centrum is de teruggang het gevolg
van minder personeel: tot 1996 waren drie werknemers, momenteel moet
projectleider Thea IJzereef veel alleen doen. Ze zegt dat het nieuwe
(particuliere) initiatief 'Wonen boven Winkels', dat 100.000 euro steun van de
gemeente krijgt, de komende vier jaar leidt tot veertig a zestig appartementen.

Volgens IJzereef staan ongeveer 600 etages leeg in de Amsterdamse binnenstad,
ondanks een (mogelijke) gemeentelijke subsidie van 23.000 euro per verbouwde
verdieping. Veel pandjesbazen hebben kennelijk geen belangstelling voor
restauratie. Ze zeggen iets van: "Waarom zou ik een dure verbouwing doen als een
bewoond pand mij bij verkoop minder oplevert?" Penders van WbWM hoort dergelijke
opmerkingen ook in Maastricht. Desondanks is zijn project succesrijk, omdat hij
de zaken naar zijn zeggen "breed" aanpakt. "Zo maar een etage opknappen is
financieel niet haalbaar", vertelt Penders. "Wij werken in clusters. Een
appartement bewoonbaar maken is pas interessant als een of meer buren van zo'n
eigenaar meedoen. We zoeken altijd naar combinaties."

Hij neemt zijn bezoek mee naar het dak van C&A, waar de bovengelegen
appartementen zijn 'omgetoverd' in Italiaans aandoende woningen, met een groot
dakterras. De weg naar de huizen is vrij lang, zoals naar die boven C&A: vanuit
de ingang in een zijstraat bereikt de bewoner zijn huis via een gang en een
aantal nieuwe trappen. Wie boven de Free Record Shop aan de Wolfstraat woont
moet zelfs een glazen 'dakstraat' door.

Penders zegt dat Wonen boven Winkels Maastricht zonder subsidie ("tot nu toe van
de gemeente") niet quitte kan spelen. "De huurprijzen die wij vragen voor onze
panden - varierend van dertig tot negentig vierkante meter - liggen gemiddeld 40
procent beneden de marktprijs." De WbWM-participanten (gemeente, de
woningstichting en de universiteit) willen per se een sociale huur, zodat de
gewone man de huizen kan bewonen. "Voor het goedkoopste appartement betaalt een
student zo'n 240 euro. Dan heeft hij of zij een eigen keuken, maar moet hij of
zij de badkamer/toilet met een ander delen."

Penders vertelt dat veel Limburgse winkeliers en beleggers in toenemende mate
"voorstanders" zijn van de renovatie. Een woordvoerder van Vendex KBB, eigenaar
van de Hema in Maastrichts toonaangevende winkelstraat Grote Staat, bevestigt
dat.

"We hebben de ruimtes boven onze zaak met plezier beschikbaar gesteld. Het is
fijn dat de bewoning daarvan de straat 's avonds minder doods maakt. De
leefbaarheid en de sociale controle nemen toe."

Een terras met uitzicht op de Sint Servaas: boven de C&A in de Grote Staat in
Maastricht zijn appartementen ingericht. (Foto Chris Keulen)

LOAD-DATE: September 9, 2003

LANGUAGE: DUTCH

                © 2003 PCM Uitgevers B.V.  All rights reserved.

                               30 of 97 DOCUMENTS

                                NRC Handelsblad

                               September 8, 2003

De ware liefde van Liz

BYLINE: DOOR LIESBETH VAN TRIGT

SECTION: Achterpagina; Pg. AP1

LENGTH: 461 words


Actrice Elizabeth Taylor (71) heeft een fameuze verzameling juwelen. In een
autobiografisch boek opent ze haar kluis en vertelt ze van wie ze wat kreeg.

Hoe meer hoe beter, dat is altijd het levensmotto van Elizabeth Taylor geweest.
Niet alleen verzamelde zij mannen en enge ziektes, maar ook juwelen. Over dat
laatste heeft zij onlangs een boek geschreven, My love affair with jewelry.
Daarin beschrijft ze ruim honderd pronkstukken uit haar verzameling. En ze
vertelt van wie ze wat kreeg en bij welke gelegenheid.

Van Richard Burton, de acteur met wie zij tweemaal trouwde, kreeg Liz onder
andere de beroemde Krupp-diamant (33.19 karaat) en de Taylor Burton-diamant van
Cartier (69.42 karaat). De laatste droeg ze in eerste instantie als ring. Maar
omdat die zelfs voor haar te groot was, liet ze er een ketting van maken die ze
later verkocht. Daar heeft ze nog steeds spijt van, schrijft ze.

Dat Elizabeth Taylor als ster ver verheven is boven het gewone volk blijkt uit
alles in dit boek. Wat te denken van een gezellig familiedagje in een villa
nabij Monte Carlo, waar Liz rustig baantjes trekkend in het zwembad verrast
wordt door Mike Todd, de derde van haar zeven echtgenotes. Ze krijgt een collier
van robijnen en diamanten. En alsof dat niet genoeg is, haalt Todd nog een
doosje tevoorschijn met bijpassende armband en oorbellen. Aangezien er geen
spiegel voorhanden is kijkt Liz in het water hoe de juwelen haar staan: "Een
prachtige rode rimpeling in het blauw, gelijk een schilderij." Zij legt haar
armen om zijn nek en trekt hem het zwembad in. Het was een perfecte dag!
herinnert Liz zich.

Ook het verhaal bij een diamanten collier met hart liegt er niet om. Gekregen
van Burton na een ruzie waarbij zij met slaande deuren vertrekt en hem niet meer
wil zien omdat hij op de filmset flirt met tegenspeelster Sophia Loren. Liz
wordt prompt ziek, opgenomen in het ziekenhuis en geopereerd aan haar
blindedarm. Burton komt aangesneld, smeekt haar terug te komen, en schenkt als
zoenoffer het protserige collier. Een van haar grote favorieten, schrijft zij.
"That man knew how to make up!"

Misschien moeten we concluderen dat niet mannen, maar juwelen haar grootste
liefde zijn.

Elizabeth Taylor 'My love affair with jewelry' Uitg. Simon & Schuster, 240 blz.
$65

Echtgenoot Mike Todd verrast Liz bij het zwembad met een collier van Cartier

De Krupp-diamant die ze van Richard Burton kreeg: 'My baby'

Las Vegas, 1958, voor een concert van vierde echtgenoot, zanger Eddie Fisher

Ketting van Van Cleef & Arpels, een goedmakertje van Richard Burton

Een van de gouden bedelarmbanden uit haar jeugd

Op een gekostumeerd bal in 1967 met een hoofdtooi van kapper Alexandre

Cadeau van 'precious friend' Michael Jackson

LOAD-DATE: September 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                               31 of 97 DOCUMENTS

                                NRC Handelsblad

                               September 6, 2003

Aandelen van Thialf naar Duitse belegger

BYLINE: DOOR ONZE REDACTEUR ROB SCHOOF

SECTION: Sport; Pg. 11

LENGTH: 738 words

DATELINE: HEERENVEEN, 6 SEPT.


De aandelen van ijsstadion Thialf komen volgende week in Duitse handen. De
eigenaar van de aandelen, de Friese ondernemer Anton Zeilstra, wil de aandelen
verkopen aan een Duitse beleggingsgroep. Dat heeft Zeilstra tegen deze krant
gezegd.

Zeilstra, eigenaar van het voedingssupplementenbedrijf Dutch Nutrition Concept,
kocht vier weken geleden de aandelen van Thialf. Die waren ondergebracht bij het
Belgische bedrijf Campagnard van zakenman Joop van Bekkum.

Zeilstra wil de aandelen verkopen omdat hij geen enkel contact heeft gekregen
met de stichting Thialf die de zeggenschap over het stadion heeft. In die
stichting zijn onder meer de financiers Staalbankiers, bierbrouwer Interbrew en
Essent vertegenwoordigd.

"Ik heb de afgelopen weken meer dan tien keer geprobeerd in contact te komen met
de stichting", zegt Zeilstra. "Men heeft niet eens de moeite genomen om mij
terug te bellen. Ik wilde zaken doen met de financiers van Thialf, met de
stichting, maar ik heb niets gehoord. Ik heb er mijn buik vol van. Ik kan een
hele goede prijs krijgen voor de aandelen, meer dan ik had verwacht, dus dan
moet het maar zo. Ik heb alles geprobeerd." Dinsdag zal de overname van de
aandelen in Hannover worden bekrachtigd, aldus Zeilstra. De Duitsers hebben
volgens hem grote plannen met Thialf.

De schulden van Thialf zijn zo hoog - volgens Zeilstra ongeveer negen miljoen
euro - dat het nog de vraag is of het komende seizoen ijs kan worden gelegd.
Zeilstra nam de aandelen van Thialf vorige maand over om het stadion te helpen
met de schuldsanering, en om van Thialf weer een Fries bedrijf te maken, in ruil
voor "een paar reclamebordjes" langs de baan, zoals hij het noemde. De zakenman
uit Aldtsjerk zag volop kansen voor een rendabel Thialf, mede omdat de ijsbaan
in 1999 en 2000 nog met een positief bedrijfsresultaat van bijna een half
miljoen euro draaide. "Heel veel geld kun je niet verdienen met Thialf, maar het
kan wel rendabel draaien."

Zeilstra zegt dat hij met de stichting Thialf ook wilde spreken over een
overname van de aandelen, zodat het bedrijf met een doorzichtige structuur kon
voortbestaan. "Maar zelfs daar heb ik niks op gehoord", zegt Zeilstra. "Ze
hebben geen bod gedaan." De Fries zegt verschillende pogingen te hebben gedaan
om inzage te krijgen in de financiele problemen bij Thialf, maar ook daarin
slaagde hij naar eigen zeggen niet. "Ze spelen een spelletje. Ik vermoed dat
Essent, Interbrew en Staalbankiers hun eigen belangen hebben."

Die investeerders staken de afgelopen jaren miljoenen in Thialf, onder meer voor
de vernieuwing van de ijsbaan twee jaar geleden. Uit prognoses van Thialf blijkt
dat het stadion in 2000 uitging van winstverwachtingen van bijna een miljoen
euro in 2004. Maar na de modernisering (circa acht miljoen euro) grepen de
financiers in omdat zij door de opgelopen schuldenlast een faillissement
vreesden.

Zeilstra zegt in zijn korte periode als grootaandeelhouder vooral verbaasd te
zijn over de verdeling van de opbrengsten van een toernooi als het Europees
kampioenschap in Thialf. "Interim-directeur Jarko Nieweg van Thialf vertelde mij
dat de schaatsbond KNSB van dat toernooi 1,9 miljoen euro aan tv-inkomsten en
sponsorcontracten overhield, terwijl Thialf zelf maar een ton kreeg. Toen ik dat
hoorde had was ik het al zat. De bobo's lopen met het geld weg en de gewone man
moet voor Thialf betalen. Dit is niet mijn wereld." De KNSB doet geen
mededelingen over de opbrengsten van het EK.

Zeilstra zegt dat hij het liefst Thialf in Friese handen had gehouden. "Bij
onwil moet ik als zakenman kiezen voor mijn eigen zakelijk belang. Als geen
enkel Nederlands bedrijf wil betalen voor de aandelen en een Duitse belegger
betaalt mij een vermogen, dan denk ik: geld is geld."

Zeilstra kwam in beeld doordat Van Bekkum in januari "door de financiers werd
gedwongen zijn zeggenschap over het stadion op te geven", aldus Zeilstra. Hoewel
Van Bekkum juridisch eigenaar bleef van de aandelen, ging het beheer van het
stadion over naar de stichting Thialf die door financiers was opgericht. Pas als
het stadion over een eigen vermogen van 30 procent beschikt, krijgt de
aandeelhouder de zeggenschap over Thialf terug. Ook Zeilstra, en straks een
eventuele Duitse eigenaar, hebben met die clausule te maken.

Interim-directeur Nieweg en de stichting Thialf willen niet reageren op de
financiele en juridische situatie van het stadion.

LOAD-DATE: September 6, 2003

LANGUAGE: DUTCH

                © 2003 PCM Uitgevers B.V.  All rights reserved.

                               32 of 97 DOCUMENTS

                                NRC Handelsblad

                               September 6, 2003

Haagse duinen

BYLINE: JAN C. VAN DEN ENDE, DUINCONSULENT ST. DUINBEHOUD

SECTION: Opinie; Pg. 6

LENGTH: 233 words


Volgens oud-planoloog Prins is het voor inwoners van de Randstad onmogelijk om
in de Haagse duinen, dat bastion van militairen en waterwinners, door te dringen
(NRC Handelsblad, 4 september).

In de dertiger jaren gingen wij op zondagen naar dat bastion en zagen kans om
daarin als 'gewone burgers' binnen te dringen. Meijendel was voor ons en voor
vele anderen in die crisisjaren een vakantieoord.

Wat we toen niet wisten was dat 'planologen' drukdoende waren het gebied om te
toveren tot villawijken en zo Den Haag en omgeving zijn duinen te ontnemen. Het
moest net als aan de Belgische kust onder de voet gelopen worden door bebouwing
en wegenstelsels. Het simpele feit dat het een waterwingebied was, voorkwam dit.

Nu, in 2003, is het nog steeds een duingebied waar natuurbeleving voor iedereen
mogelijk is. Ik kom in Meijendel geregeld gewone burgers tegen, die verdwaald
zijn in de vrij toegankelijke delen.

In de Kijfhoek en Bierlap kan iedereen met een dagkaart een hele dag ronddwalen
in een stuk natuur van ongekende schoonheid. De 'duinpiepfluiter' zul je er niet
verstoren, omdat die niet bestaat, maar een groot deel van de in Europa
voorkomende vogels zijn hier waar te nemen.

'Stinken' doen er het kruipend stalkruid, de wilde liguster, de kamperfoelie en
vele andere planten. Het is een uniek gebied, ik hoop dat het voor latere
generaties behouden blijft.

LOAD-DATE: September 6, 2003

LANGUAGE: DUTCH

                © 2003 PCM Uitgevers B.V.  All rights reserved.

                               33 of 97 DOCUMENTS

                                NRC Handelsblad

                               September 6, 2003

Wordt Nederland dommer?

BYLINE: DOOR WARNA OOSTERBAAN ; ILLUSTRATIES TOM SCHAMP ; MET MEDEWERKING VAN
MARK DUURSMA, WIM KOHLER, HENDRIK SPIERING, LAURA STARINK, GUUS VALK.

SECTION: Magazine; Pg. 10

LENGTH: 8143 words


Steeds luider klinken de klachten over het universitaire klimaat in Nederland.
Anti-intellectualisme, bureaucratie en ongeinteresseerde studenten, zo hoor je
alom.

Is de situatie echt zo schrikbarend?

M sprak met elf hoogleraren die in verschillende landen hebben gewerkt.

'In Amerika heb ik ervaren hoe stimulerend het is om kwaliteit om je heen te
hebben.'

'Het was een soort homecoming', zegt fysicus Robbert Dijkgraaf. Hij heeft het
over zijn aankomst op Harvard, in 1988. 'Het enthousiasme waarmee de hoogleraren
in Harvard op me af kwamen: Wat heb je te vertellen? De tranen sprongen me in de
ogen. Ik merkte dat dit de plaats was waar ik eigenlijk altijd van had gedroomd.
En hij bestond echt!'

Biologe Titia de Lange volgde in het midden van de jaren tachtig een
postdoctoraal programma aan de universiteit van San Francisco. Ze is nooit meer
naar Nederland teruggekeerd. 'Ik ontmoette uitmuntende hoogleraren en ambitieuze
studiegenoten. De intense discussies, drie keer per week een seminar met
aansprekende namen voor het eerst merkte ik hoe interessant biologische
problemen zijn.'

Als je met Nederlandse wetenschappers praat die in het buitenland werken of
hebben gewerkt, hoor je steeds hetzelfde verhaal: voor de wetenschap hoef je
niet in Nederland te blijven. Neem hettitoloog Theo van den Hout. Hettitologie
is de kennis van de Hettieten, een volk dat rond 1500 voor Christus in
Klein-Azie tot grote bloei kwam. In Nederland kreeg hij van de universiteit de
opdracht 'Hettitisch af te bouwen, het mocht geen hoofdvak meer zijn'. Drie jaar
geleden vertrok hij naar Chicago, waar hij hoogleraar werd aan het Oriental
Institute van de universiteit van Chicago. Hij belandde in de wetenschappelijke
hemel.

'Het woord bezuinigingen valt hier nauwelijks. Verreweg mijn meeste tijd gaat op
aan onderwijs en onderzoek. Als ik mijn collega's in Nederland hoor klagen over
de universiteitspolitiek, dan heb ik geen spijt dat ik ben weggegaan.'

Of neem bioloog en biochemicus Hidde Ploegh. De vu-hoogleraar kon veertien jaar

geleden moeilijk nee zeggen, toen hem werd gevraagd hoogleraar te worden op het
Massachusetts Institute of Technology (mit) in Boston. 'Met alle respect voor
Nederland, Boston is echt de eredivisie op mijn vakgebied. Geld voor onderzoek
is er voldoende, de overheid valt het hoger onderwijs niet lastig met
onderwijsvernieuwingen en door een cultuur van

selectie en differentiatie komen de beste hoogleraren en studenten elkaar
tegen.'

Noodklok

Voldoende geld voor onderzoek, ambitieuze studenten, het contact met de top in
je vak. Dat zijn volgens de elf hoogleraren die we spraken de factoren die
kennis en wetenschap op een hoger niveau brengen. Ze hebben allemaal in
Nederland gedoceerd, maar ook in het buitenland. Ze weten waar ze over praten.
En in Nederland gaat het niet goed, vinden ze. Er wordt te veel bezuinigd,
toponderzoekers worden lastig gevallen met managementtaken en eindeloze
subsidierondes, talent wordt

niet gekoesterd en studenten worden niet uitgedaagd. En dat in een land dat
kennisland wil zijn, dat de ambitie heeft tot de beste kenniseconomieen van
Europa te gaan horen.

Die pretenties, zo blijkt keer op keer, worden niet waargemaakt. De Europese
Unie heeft vastgesteld dat de lidstaten 3 procent van het bruto nationaal
product aan onderzoek zouden moeten besteden, Nederland kwam vorig jaar niet
verder dan 1,9 procent. Sinds 1993 daalt hier het aantal afgestudeerden in de
exacte studierichtingen, terwijl dat in veel andere Europese landen stijgt. Uit
gegevens van de Organisatie voor Economische Samenwerking en Ontwikkeling (oeso)
en uit ander internationaal onderzoek blijkt dat Nederland op zijn gunstigst een
middenmoter is, en dat landen als Zweden, Finland, Denemarken, Frankrijk en
Duitsland per inwoner meer aan onderzoek uitgeven.

Op gezette tijden luidt daarover iemand de noodklok. 'Nederland behoort op dit
punt tot de slechtst presterende Europese landen', schreef de Onderwijsraad in
mei aan de minister. 'Als we niet snel iets doen, worden we het lachertje van de
wereld', zei de Delftse hoogleraar geofysica Guus Berkhout vorig jaar. Hij
maakte deel uit van een internationale werkgroep die de eu moest adviseren over
innovatiebeleid. 'Nederland wordt dommer, en dat is het domste wat we kunnen
laten gebeuren', zei werkgeversvoorzitter J. Schraven twee maanden geleden toen
hij hoorde van de regeringsplannen om het aantal verplichte vakken in het
voortgezet onderwijs te verminderen. En een enquete van NRC Handelsblad onder

topeconomen deze zomer leverde ook weinig hoopvolle geluiden op. 'Het land wordt
langzaam maar zeker dommer', signaleerde de Delftse econoom Kleinknecht. En zijn
Maastrichtse collega Luc Soeters: 'Nederland heeft een nieuwe ziekte, de Dutch
knowledge disease. Met onze kennis loopt Nederland achter op de rest van
Europa.' Robbert Dijkgraaf (1960), hoogleraar theoretische natuurkunde aan de
Universiteit van Amsterdam, huist tijdelijk in de Wibautstraat, omdat in het
natuurkundegebouw op de Roetersstraat asbest is geconstateerd. Hij maakt zich
grote zorgen over de geringe instroom van studenten in de betavakken. 'Er heerst
een volkomen verkeerde cultuur. Mijn vakgebied is een extreme betastudie, dat
hangt heel sterk op getalenteerde jonge mensen en daar groeit het scheef. Ik ben
twintig jaar geleden opgeleid, toen had je drie keer zoveel studenten. Als je er
te weinig hebt, ontstaat er geen groepsdynamica, waardoor je boven jezelf wordt
uitgetild. Ik vergelijk het maar met het peloton van de Tour de France. Dat
peloton heb je nodig.

'De cultuur is fout. Als je in Nederland getalenteerd bent, is er niets wat je
ondersteunt. Er zijn geen prijzen, geen aanmoedigingsbeurzen, er is geen enkele
stimulans. Ik las laatst de brief die je krijgt als je bent toegelaten op
Harvard. Die luidde: Gefeliciteerd, je bent getalenteerd, je bent bijzonder! In
Nederland zegt nooit iemand dat. Hier verklaren middelbare scholieren je voor
gek als je natuurkunde gaat studeren, je wordt voor nerd versleten.'

Het is een cultuur van doe maar zo min mogelijk, leid een aardig leven, vindt
Dijkgraaf. 'Een cultuur van conformisme. Er is een re-gressie naar het
gemiddelde. Dat is de druk van de jeugdcultuur. Middelbare-scholieren bepalen
wat belangrijk is of niet en de universiteiten passen zich daar noodgedwongen
bij aan.'

Engels avontuur

Ook de socioloog Dick Pels (1948) kreeg genoeg van Nederland. Hij doceerde aan
de universiteiten van Amsterdam en Groningen, maar in 1998 ging hij naar
Engeland. Hij werd benoemd tot hoogleraar sociologie aan de Brunel University in
Londen. Begin dit jaar nam hij daar weer ontslag. Het heen en weer reizen tussen
Amsterdam en Londen werd hem te zwaar. Hij schreef inmiddels een boek over het
gedachtegoed van Pim Fortuyn en wil zich vestigen als freelance publicist. Op
het oude motorschip dat hij al jarenlang bewoont, vertelt hij over zijn Engelse
avontuur. 'De gesloten cultuur van Nederland benauwde me. Het systeem van de
levenslange aanstellingen, het ambtenarenreglement en het gebrek aan
concurrentie. De wetenschappelijke wereld is Engelstalig en daar wilde ik deel
van uitmaken. Brunel University is een universiteit in west-Londen. Het is een
universiteit die veel studenten uit de onmiddellijke omgeving haalt, ongeveer 80
procent. Ze komen voor het grootste deel uit de Indiaas-Pakistaanse en de
Afro-Caraibische gemeenschap en vooral de eersten zijn zeer gemotiveerd.'

Het intellectuele klimaat in Engeland beviel hem wel. 'In Engeland is alles veel
groter, zowel de universiteit als de academische gemeenschap. Je hebt daar 130
instellingen voor hoger onderwijs, tien keer zoveel als in Nederland. En je hebt
een onmiddellijke aansluiting op de Amerikaanse en de Australische gemeenschap.
Je kunt dus putten uit een enorme vijver, ook voor de rekrutering van
personeel.'

Wat is het verschil met Nederland? 'Je kunt de universitaire wereld voorstellen
als een piramide. In Nederland mis je de onderkant, maar ook de top. In Engeland
heb je de hele piramide; je hebt te maken met een laag aanvangsniveau van de
studenten, lager dan in Nederland, maar ook met een veel hogere top.'

Waarom hebben wij in Nederland die top dan niet? 'Behalve dat het een
schaalkwestie is, speelt mee dat de mobiliteit daar veel hoger is. Nederland
heeft een gesloten cultuur en een systeem van levenslange aanstellingen. In
Engeland heb je een grote druk op mensen en instellingen, en veel doorstroming.
Er is een soort transfermarkt, de universiteiten proberen elkaars sterren weg te
kapen. Dat kan ook heel goed, want er bestaat geen salarisplafond.'

Inspirerender

Hidde Ploegh (1953) is sinds 1992 hoogleraar in de Verenigde Staten. Eerst op
het mit, sinds 1997 op Harvard Medical School in Boston. Hij doet onderzoek naar
moleculaire immunologie en leidt het Ploegh Lab. Op zijn laboratorium doen meer
dan twintig promovendi en postdocs onderzoek naar cellulaire processen in het
immuunsysteem. Gemiddeld een dag per week geeft hij college. Dat alleen al, zegt
Ploegh achteroverleunend in zijn bureaustoel, is een groot verschil met het
Nederlandse hoger onderwijs. 'De Amerikaanse universiteiten zien heel goed in
dat onderwijs ook een belangrijke plaats inneemt op de universiteit. Hoe vaak
gebeurt het niet op Nederlandse universiteiten dat de eerstejaarsstudenten
college krijgen van een studentassistent?'

Het wetenschappelijke klimaat, zegt hij, is in Amerika veel beter dan in
Nederland. 'Veel inspirerender. Je merkt het al als je vanaf het vliegveld de
taxi naar huis neemt. Als ik taxichauffeurs in Nederland vertel dat ik
biochemicus ben, zijn ze niet geinteresseerd. Of ze denken dat ik me bezighoud
met enge zaken, zoals genetische manipulatie. Hier is het meteen: 'Fantastic!
Vertel daar wat meer over.'

Ploegh ziet 'een heel groot verschil' in kwaliteit tussen Nederlandse en
Amerikaanse hoogleraren. 'Ik denk dat het iets te maken heeft met de manier
waarop je omhoog kunt komen in de universitaire hierarchie. In Nederland klim je
van universitair docent naar hoofddocent, waarna je hoogleraar wordt. Die
benoemingen zijn niet altijd gebaseerd op talent maar op lokale connecties en
zitvlees. In Amerika worden die bevorderingen veel serieuzer bekeken. En omdat
daarbij ook zwaar meetelt hoe goed iemand college geeft, is het niveau van de
colleges een stuk hoger dan in Nederland. Hier geldt dat het een eer is om
kennis te delen met studenten. Dat in Nederland de betastudies uitsterven, komt
grotendeels door de inspiratieloze lessen op de middelbare school en in de
eerste studiejaren.'

Hoog niveau

De Hettitoloog is keurig in het pak. Theo van den Hout (1953) is even over uit
Chicago voor de promotie van een discipel van hem in Amsterdam. Een goed moment
om eens met hem te praten over zijn vertrek uit Amsterdam naar The Oriental
Institute van the University of Chicago. In totaal studeren er ongeveer 80
mensen. 'Het niveau is heel hoog. Studeren aan de University of Chicago is heel
duur. Alleen al het collegegeld is 24.000 dollar per jaar, en dan moet je nog
fors betalen voor de huisvesting. Dus je bent zeer gemotiveerd. Als je eenmaal
binnenkomt, dan werk je wel. En zeker als je het eerste jaar succesvol afsluit,
zijn er altijd wel fondsen of beurzen te vinden.'

En hoe is de wetenschappelijke sfeer? 'Er wordt heel weinig gepraat over
administratieve zaken, alles draait om het intellectuele klimaat. De
universiteit als een bron van ideeen, waar in vrijheid over alles gesproken kan
worden. Daar wordt voortdurend aan gerefereerd. En er is een groot historisch
besef: er kan geen vergadering voorbijgaan of de idealen van de founding fathers
worden weer van stal gehaald.'

Is Chicago het walhalla? 'Voor mij wel. Ik was in Amsterdam erg geisoleerd, ik
was eigenlijk de enige oud-orientalist aan de Universiteit van Amsterdam. Nu zit
ik in een

gebouw met 20 orientalisten. Dat is heel

stimulerend. En het management wordt me grotendeels uit handen genomen, ik ben
veelal bezig met echt academische kwesties. Ik voel me bevoorrecht.'

Bevoorrecht. Zo voelt Wilfred van Gunsteren (1947) zich ook. Sinds 1990 is hij
hoogleraar fysische chemie aan Zwitserlands topuniversiteit, de Eidgenossische
Technische Hochschule (eth) in Zuerich. Van Gunsterens vakgebied is de
moleculaire dynamica. De eth werd in 1855 opgericht om van Zwitserland een
kennisland te maken. De toen nieuwe elektriciteitsopwekking uit waterkracht gaf
ongekende groeimogelijkheden.

Van Gunsteren is om verschillende redenen naar Zwitserland gegaan. Het aanbod
dat hij kreeg was zeer aantrekkelijk, maar onvrede over de situatie in Nederland
speelde ook een rol. 'De moeite die je aan de Nederlandse universiteit hebt om
je wetenschap op peil te houden. Er was te weinig geld en we hebben te veel
universiteitsbestuurders die niet van de wetenschap houden. Die alleen maar
manager zijn. Dat is het vreselijkste dat er is.'

Grote belangstelling

Ook Titia de Lange (1955) emigreerde wegens het wetenschappelijke klimaat.
Midden jaren tachtig volgde de pas afgestudeerde biologe een postdoctoraal
programma aan de universiteit van San Francisco. Ze viel voor de discussies aan
de lunchtafel, de gedreven sfeer onder de hoogleraren, de ambitieuze
studiegenoten. Maar ook gewone burgers zijn geinteresseerd. 'Amerikaanse burgers
zijn heel erg betrokken bij onderzoek op universiteiten, ook de lager
opgeleiden. Op televisie is veel wetenschapsnieuws, en universiteiten spelen
daarop in door veel onderzoek als nieuws te presenteren.' Ze constateert wel dat
het meestal bij interesse blijft. Het percentage mensen dat de wetenschap in
wil, ligt lager dan in West-Europa. 'Uiteindelijk is een wetenschapper hier niet
echt cool, want alles draait toch om geld verdienen.'

We zijn op de tiende verdieping van het gebouw van de Rockefeller University,
middenin Manhattan, in het De Lange Lab, waar onderzoek wordt gedaan op het
gebied van celbiologie en genetica. Kamers met lange onderzoekstafels.
Medewerkers in witte jassen lopen heen en weer. De Lange zit achter haar bureau.
Achter haar een tekening van Amsterdam.

Ze wilde in 1985 niet per se weg uit Nederland. Tussen 1981 en 1985 had De Lange
het uitstekend naar haar zin als studentassistent aan de Universiteit van
Amsterdam. 'De Verenigde Staten trokken me niet bijzonder. Maar de universiteit
gaf me een beurs voor twee jaar San Francisco. Alle studenten van mijn jaar
deden destijds hetzelfde. Allemaal wilden we ervaring opdoen in de vs.'

Maar ze is niet teruggekeerd. Waarom? 'Het gekke is dat vrijwel iedereen is
gebleven. Als ik voor mezelf spreek, ik ben alleen gebleven voor de wetenschap.
De paar jaar in Amerika hebben mijn ogen geopend. In Nederland kom je die hoge
kwaliteit ook wel tegen, maar het is veel kleinschaliger. Er bestaat geen grote
gemeenschap van topwetenschappers.'

Wetenschappelijke kwaliteiten

En hoe denkt een buitenlandse geleerde over het peil van de Nederlandse
wetenschap? De Amerikaanse biologe Elaine Dzierzak (1953) werkt in een krap
kamertje op de tiende verdieping van de medische faculteit van de Erasmus
Universiteit, in het centrum van Rotterdam. De kamer ligt in een hoek van
Dzierzaks laboratorium, formaat klaslokaal van een middelbare school. Hier
werken de drie aio's (assistent in opleiding) en vijf postdocs die door haar
worden begeleid. Zelf is ze gespecialiseerd in stamcelonderzoek. Ze heeft mensen
uit Frankrijk, Portugal, Irak, Duitsland, Schotland en de vs onder haar hoede,
en in het lab wordt uitsluitend Engels gesproken. 'Ik zie geen duidelijk
verschil tussen Nederlandse en buitenlandse onderzoekers', zegt Dzierzak.
'Nationaliteit speelt in ieder geval geen enkele rol bij de selectie, ik kijk
alleen naar hun wetenschappelijke kwaliteiten.'

Ze heeft wel gemerkt dat Nederlandse wetenschappers de neiging hebben om lang in
dezelfde omgeving te blijven werken. 'Voor mij is het vreemd om in het lab te
blijven waar je ook bent opgeleid, je wilt toch iets nieuws en unieks doen.
Nederlanders houden er ook erg van om met veel mensen samen te werken. Mijn
ervaring is dat je ook heel veel zelf kunt doen, of met een klein aantal. Verder
willen Nederlanders snel publiceren, ook al is het onderzoeksresultaat nog
bescheiden. Ik wacht liever tot ik echt iets heb.'

Zowel bij onderzoekers als bij studenten geneeskunde is in Nederland het
verlangen om hard te werken niet erg sterk ontwikkeld, vindt ze. 'Amerika is een
immigrantenland, mensen zijn er gewend om hard te werken. Nederland is
zelfgenoegzaam, de levensstandaard is zeer hoog. Daardoor wordt het streven naar
uitmuntendheid gedempt.'

Vrouwenstudies

Nee, ze is geen Amerikaanse. Frances Gouda (1950) is een Nederlandse die bijna
dertig jaar in de Verenigde Staten woonde. Gewoon Gouda dus, geen Koeda. Vier
jaar geleden keerde ze met haar Amerikaanse echtgenoot terug naar Nederland.
Sinds vorig jaar leidt Gouda het Belle van Zuylen Instituut, een
onderzoeksinstituut van de Universiteit van Amsterdam. Ooit heette het
vrouwenstudies, nu gender studies. Het instituut heeft een tijdelijk onderkomen
gevonden in een oud bankgebouw aan de Herengracht en Gouda heeft een kamer aan
de gracht. Haar onderzoeksterrein is de rol van mannelijkheid en vrouwelijkheid
in postkoloniale samenlevingen, met name in Indonesie. Maar het onderzoek naar
gender-thema's is aan de Nederlandse universiteiten niet meer zo populair. 'Ik
ben een nieuwkomer in de Nederlandse academische wereld, en dat valt niet mee',
zegt ze. 'Per discipline zijn het kleine wereldjes, waar je heel moeilijk
binnenkomt. Alle historici kennen elkaar al twintig, dertig jaar. Als je later
binnenkomt, blijf je een buitenstaander. In de vs functioneerde ik in
verschillende netwerken. Hier heb je geen keuze, er is maar een gemeenschap.'

Ook de hoeveelheid bureaucratie is haar niet meegevallen. 'Ik vind het een vorm
van verspilling om hoogleraren voor dat soort werk in te zetten. Waarom wordt
dat niet uitbesteed? In de vs heb je professionele managers die
subsidieaanvragen opstellen, en heb je research assistants die je helpen het
onderwijs voor te bereiden. Ik moest laatst het jaarverslag schrijven voor het
hele instituut, het zou veel beter zijn als iemand anders dat zou doen.'

Wat vindt Gouda van haar Nederlandse collega's? Werken ze hard genoeg? 'Ja, ik
vind van wel. Veel Amerikanen zeggen dat Nederlandse academici niet hard werken,
dat ze snel overspannen raken. Ik ben het daar niet mee eens. Ten eerste is er
die driedubbele taak: onderwijs, onderzoek en management. Dan is er de sociale
taak die heel zwaar weegt. In de vs ben je alleen in het weekend sociaal, hier
maak je ook door de week 's avonds allerlei afspraken. En dan voelen ze zich
verplicht om een goede vriend te zijn, en dat betekent dat er niet over werk mag
worden gepraat.'

Hoge scores

Econoom Arjen van Witteloostuijn (1960) keert deze zomer terug naar Nederland.
Met zijn vrouw en twee dochters verruilt hij de landelijkheid van Noord-Engeland
voor die van Drenthe. Deze keer was het een Nederlandse instelling die een
onweerstaanbaar aanbod deed: de Rijksuniversiteit Groningen. Hij kan zich daar
de komende vijf jaar geheel wijden aan onderzoek en aan onderwijs. Aan
bestuurlijke zaken hoeft hij geen tijd te besteden.

Het afgelopen jaar was hij verbonden aan de Durham Business School, onderdeel
van de University of Durham. Na Oxford en Cambridge is het Engelands oudste
universiteit, gevestigd in een pittoresk stadje net onder Newcastle. Van oude
grandeur is weinig te merken op de werkplek van Van Witteloostuijn. De Business
School is gehuisvest in onbestemde nieuwbouw aan de rand van de campus, te
midden van keurig gemaaid gras.

'De Durham Business School haalt hoge scores als het gaat om onderwijs, maar nu
willen ze zich toeleggen op onderzoek. Op een schaal van een tot vijf punten
scoorde het onderzoek hier 3,5, en dat moest omhoog naar vijf. Om dat in korte
tijd te bereiken, trokken ze twee jaar geleden mij en zes anderen aan. Er staat
veel op het spel, want Labour is van plan om in de toekomst alleen nog
opleidingen in de categorie vijf-plus te D-nancieren.'

Over de Nederlandse universiteiten is de econoom niet pessimistisch. 'Ze hebben
een kans in de internationale strijd, want Nederlandse academici zijn zeer
internationaal georienteerd. Het Duitse stelsel is helemaal niet internationaal
ingericht, en heel weinig &brvbar;exibel. De Belgische universiteiten kunnen
niet internationaliseren, want taal is te politiek beladen. Ons universitaire
stelsel heeft een grote aantrekkingskracht op buitenlandse studenten. Nog wel,
maar verschraling van de budgetten is een serieuze bedreiging. Bezuinigen kan
tien jaar lang goed gaan, maar het gaat een keer mis. Het stelsel kan in elkaar
zakken. Dat zie je nu hier in Engeland gebeuren. De erfenis van Thatcher is
rampzalig, en Blair heeft tot nu toe weinig gerepareerd. Het onderwijs draait
helemaal om concurrentie. Maar als je te commercieel wordt, houd je geen geld
over voor fundamenteel onderzoek. Westerse landen hebben twee opties ten aanzien
van hun openbare voorzieningen: low tax/low quality, zoals in Engeland, of high
tax/high quality, zoals in Zweden. Nederland is bezig van high naar low te
schuiven.'

Het geld

Een universiteit kost veel geld, want onderzoek en onderwijs zijn duur. Wie
betaalt het? In Nederland zijn dat vooral de belastingbetalers en de studenten,
die per jaar 1400 euro collegegeld moeten storten. Onderzoekers die geld voor
onderzoek in de wacht willen slepen, moeten een aanvraag indienen bij de
Nederlandse Organisatie voor Wetenschappelijk Onderzoek (nwo), die jaarlijks 400
miljoen euro overheidssubsidies verdeelt. In de Verenigde Staten zijn ook van
dergelijke organisaties, zoals de National Institutes of Health (nih), voor
medisch en biologisch onderzoek. Verder draaien de universiteiten op de hoge
collegegelden die ze vragen (tot wel 40.000 dollar per jaar voor een
topuniversiteit), het eigen vermogen (Harvard heeft een eigen vermogen van
ongeveer 18 miljard dollar) en op de giften van rijke particulieren en
bedrijven.

Biologe Elaine Dzierzak is in Rotterdam aangewezen op de nwo-subsidies, maar als
ze zo nu en dan niet ook een subsidie van de nih kreeg, zou ze het heel moeilijk
hebben. 'De nih kijkt naar het wetenschappelijk belang voor de
wereldgemeenschap, nwo kijkt naar het Nederlands belang. Een ander voordeel van
de nih in vergelijking met nwo is dat ze vervolgsubsidies geven, je kunt iets
opbouwen. Bij nwo is er geen continuiteit, elk jaar stellen ze weer andere
prioriteiten.'

In de Verenigde Staten zijn het vaak particulieren en bedrijven die de
universiteiten en onderzoeksprogramma's sponsoren. Kan het onderzoek dan nog wel
onafhankelijk zijn? Die angst is ongegrond, zegt biochemicus Hidde Ploegh. 'De
onafhankelijkheid van wetenschappelijk onderzoek is ook hier een groot goed.
Donoren moeten aan allerlei voorwaarden voldoen die de onafhankelijkheid
waarborgen.'

Ploegh voelt zich hier veel vrijer dan in Nederland. 'Hier mag je, als je de
goedkeuring van de nih hebt, jarenlang besteden aan een bepaald onderzoek. Ik
kan hier voor een onderzoek met promovendi en postdocs tussen de 150.000 en
300.000 dollar per jaar krijgen, als ik aantoon dat ik die nodig heb. En als een
onderzoek langer duurt dan verwacht, krijg ik er zo nog een paar jaar bij. In
Nederland moet bijna iedere promovendus apart geld aanvragen voor een project,
al hebben ze met elkaar te maken. Dat maakt het onderzoek fragmentarisch.'

Voor jonge, veelbelovende onderzoekers is veel mogelijk, is ook de ervaring van
biologe Titia de Lange: 'Ze hoeven niet onderaan de ladder te beginnen, maar
krijgen, als ze dat willen, meteen een laboratorium. In Nederland is het veel
moeizamer om als jonge wetenschapper aan het werk te komen.' Hidde Ploegh: 'In
verhouding besteden de vs ongeveer twee keer zoveel geld aan wetenschappelijk
onderzoek als Nederland en het budget van de nih is de laatste vijf jaar met 10
tot 15 procent toegenomen. Daar steekt het budget van Nederland voor hoger
onderwijs schamel bij af. Welk Tweede-Kamerlid heeft het de

afgelopen tijd opgenomen voor de nwo?'

De lobby van de Nederlandse universiteiten is ook niet erg effectief. Ploegh
heeft heel weinig waardering voor de Vereniging van Universiteiten in Nederland.
'De vsnu is de meest onbetrouwbare organisatie die ik ken. Zij

bestaat alleen maar uit doctorandi, beroepsbestuurders en andere koekenbakkers.
De

organisatie mist de vakkennis voor speciD-eke terreinen, maar nog belangrijker
is dat de universiteiten elkaar niet vertrouwen. Ze denken vooral: als de
anderen maar niet meer geld krijgen dan ik.

'Wat ik ook heel beklemmend vind, is de plicht voor aankomende Nederlandse
wetenschappers om minimaal twee keer per jaar te publiceren in een gerenommeerd
wetenschappelijk tijdschrift. Ik vind dat een zieke uitwas van het systeem.
Verplicht onderzoekers veel te publiceren en ze zullen met weinig vernieuwende
onderzoekjes komen. De schrijver van een van de meest revolutionaire
proefschriften in mijn vakgebied, Pamela Bjorkman, had niet een publicatie
geschreven voordat zij promoveerde. In de Verenigde Staten draait het om je
geloofwaardigheid. Als je na jaren met een prachtig onderzoek naar buiten komt,
is de kans groot dat je opnieuw geld krijgt voor nieuwe projecten.'

Fondsenwerving

De Universiteit van Chicago waar hettitoloog Theo van den Hout werkt, is een
prive-universiteit, een van de beste van de vs. Zo'n universiteit moet het
hebben van het collegegeld van studenten, van giften en van haar gigantische
vermogen. Elke tien jaar zet de universiteit een fundraising-campagne op, die
vijf jaar duurt. 'Vorig jaar april zijn ze weer gestart. Het doel is 2 miljard
dollar ophalen bij alumni en bedrijven. Ze zitten nu al tegen het miljard aan,
dus kennelijk is dat reeel. Het Oriental Institute heeft een fulltime Director
of Development, wiens enige taak het is geld te werven. Die is voortdurend aan
het netwerken.'

Maar ook een universiteit die uit publieke middelen wordt betaald, kan royaal
zijn. In Zuerich heeft chemicus Wilfred van Gunsteren weinig woorden nodig om
het D-nanciele beleid van de eth uiteen te zetten: 'Het adagium was altijd: je
trekt goede mensen aan en geeft ze genoeg geld om ze te laten doen wat ze willen
doen. En dat moet je lang volhouden. Dan krijg je een topuniversiteit. In
Nederland worden de universiteiten geD-nancierd op basis van het aantal
studenten dat er studeert. Iets zotters is niet te bedenken.

'Ik heb al jaren ongeveer hetzelfde budget, maar ieder jaar komt er iets bij. Ik
mag zelf weten wat ik ermee doe. Ik mag overhouden en doorschuiven naar het
volgende jaar. Ik mag mensen veel laten reizen, of veel computers laten kopen,
of een secretaresse aanstellen.'

In het Verenigd Koninkrijk wordt het overheidsgeld minder ruimhartig ter
beschikking gesteld. De verdeling van onderzoeksgelden is gekoppeld aan de
uitslagen van intensieve evaluatieprocedures. Een universiteit die hoog scoort
op de intellectuele prestatieladder, krijgt meer geld dan de zwakkere broeders.
Socioloog Dick Pels: 'Je werkt in Engeland met de rae, de Research Assessment
Exercises. Het is een puntensysteem dat loopt van 1 naar 5, toegekend door een
commissie. Daarboven is nog de categorie 5-plus. Al het universitair onderzoek
wordt in dat systeem ondergebracht. Vorig jaar werd de sociologie-afdeling van
Brunel bevorderd van een 4 naar een 5. Qua geld schoten we er trouwens niet zo
veel mee op, want de regering had inmiddels besloten alleen de categorie 5-plus
wat extra's te geven.

'Het geld dat je in de wacht sleept is heel belangrijk, ook voor je andere
werkzaamheden. Mijn collega's vermeldden in hun cv altijd trots de grants die ze
hadden gekregen, vaak nog voor hun lijst met publicaties. Mijn Head of
Department kreeg zelfs het idee om de geldwaarde van de aangevraagde subsidies
toe te voegen aan het puntensysteem. Een geslaagde aanvraag boven de 300.000
pond is in het

puntensysteem evenveel waard als een zelf

geschreven boek. Je kreeg zelfs punten voor een niet-gehonoreerde aanvraag.

'Je krijgt dan een soort academisch kapitalisme. De concurrentie gaat dan niet
meer om intellectueel prestige, maar om geld en personeel. Dat is niet goed.
Reputaties moeten natuurlijk niet gebaseerd zijn op de vraag hoeveel geld je
binnenhaalt en hoeveel mensen je kunt managen.'

Nederlandse studenten

Hoe komen de Nederlandse studenten er in deze internationale vergelijking af?
Klopt het stereotiepe beeld van jonge mensen die een druk sociaal leven hebben,
een baan, goed kunnen praten en in een verloren uurtje wel eens een studieboek
inkijken? Laten we het zo formuleren: dat beeld wordt door de hoogleraren niet
krachtig bestreden.

Ontwikkelingspsycholoog Paul van Geert (1950) is Belg van geboorte. In 1976 kwam
hij als jong universitair docent naar Groningen. Hij geeft nog regelmatig
colleges in Gent en doet ook zo nu en dan Harvard en Berkeley aan. Hij zit nu
achter het oude bureau van

Gerard Heymans, de grand old man van de Groningse psychologie. Overal papier en
boeken. Hij heeft een genuanceerd oordeel over de

Nederlandse studenten. 'De grote klacht is natuurlijk dat ze te weinig tijd aan
hun studie besteden. Maar ik vind wel dat ze geinteresseerd genoeg zijn.'

Hoe valt de vergelijking met Vlaamse studenten uit? 'De prototypische Vlaamse
student is ijverig. En dat zijn ze ook, dat neem ik waar, en ik hoor het ook van
mijn Vlaamse collega, Leni Verhofstadt in Gent. Heel typerend is dat het
handboek dat Verhofstadt, ik en een ander samen hebben geschreven in Gent gewoon
gebruikt wordt, maar dat het hier in Groningen van de lijst is afgevoerd, omdat
de studenten het te moeilijk vonden. Hier moet het boek begrijpelijk zijn, in
Vlaanderen denkt de student: ik moet het begrijpen.'

Van Geert heeft nog een tekenend voorbeeld. 'In het tweede jaar moeten de
studenten op basis van de stof een praktisch probleem aanpakken, bijvoorbeeld
een treinkaartjesautomaat analyseren vanuit gerontologisch perspectief. En ieder
jaar zie je studenten die er zich van afmaken. Die drie avonden in een cafetaria
gaan zitten en wat in elkaar draaien. Daar lever ik dan veel kritiek op en elk
jaar zijn er dan weer studenten die heel ontdaan reageren, die vinden dat ik ook
de positieve kanten had moeten benadrukken. Dan hebben ze een zogenaamd creatief
ideetje in de presentatie en dat moet ik dan prachtig vinden! In Vlaanderen
zouden ze het zich niet durven permitteren.'

Ook chemicus Wilfred van Gunsteren heeft die consumentistische houding
waargenomen. 'In Nederland zijn de universiteiten opengegooid en je mag hier
eigenlijk niet zakken voor een examen. De school is slecht als weinig leerlingen
er voor het examen slagen. Niet andersom.'

In Zuerich gaat dat anders, vertelt hij. 'De biologiestudenten die ik
informatica-onderwijs geef, waren dit jaar opeens slecht. De helft zakte voor
het vak. Een collega zei: waarom zijn jouw cijfers zo slecht, moet je ze niet
hogere cijfers geven? We willen toch zo graag meer exacte studenten? Ik zei dat
ik had gemerkt dat ze te weinig hadden gedaan. Op de vragenuren waren heel
weinig studenten gekomen en ze kozen steeds voor de gemakkelijkste oefenstof. Ik
heb de cijfers dus niet aangepast. Dat was terecht, want bij de herkansing is
meer dan de helft alsnog prima geslaagd. Gemiddeld ging het cijfer twee punten
omhoog. De studenten die ik het heb gevraagd, zeiden: 'We hebben het
onderschat'. Het komt allemaal doordat elk studiejaar wordt gedomineerd door de
mensen die cool zijn. Als die hun werk doen, dan trekken ze de anderen mee. Als
het mensen zijn die denken dat je weinig hoeft te doen, dan heb je veel
slachtoffers. Daar is weinig aan te doen.

'Maar stel nou dat je wordt geD-nancierd op het aantal studenten, dan houd je in
zo'n situatie je poot niet stijf. Dat kan de kwaliteit dus nooit ten goede
komen. De tol betaal je natuurlijk later, want het is vreselijk om in de hogere
studiejaren mensen te hebben die het eigenlijk niet aankunnen. Je moet het
eerste jaar ruecksichtslos gebruiken om te selecteren.'

Slaafse Fransen

Willem Frijhoff (1942), een van Nederlands vooraanstaande historici, is
hoogleraar aan de Vrije Universiteit in Amsterdam en decaan van de
letterenfaculteit. Hij is opgeleid in Frankrijk en is kind aan huis aan de
Sorbonne. Hij schrijft veel over mentaliteitsgeschiedenis in de 16de tot en met
de 18de eeuw. Hoog in de vu-&brvbar;at D-losofeert hij over de Nederlandse
studenten. Over hun niveau is hij 'niet wanhopig'.

'Nederlandse studenten zijn net zo goed als Franse. De Franse zijn iets
slaafser. Ik geef vaak colleges in Frankrijk, op uitnodiging van collega's,
vooral in Parijs en vaak over de Nederlandse Gouden Eeuw, met veel plaatjes.
Maar de enigen die dan vragen stellen, zijn de docenten. En alle studenten gaan
onmiddellijk weg na a&brvbar;oop. Dat is kennelijk normaal.'

Er zijn wel verschillen tussen de Nederlandse en de Franse studenten, zegt
Frijhoff. De beste Franse studenten krijgen meer kansen zich te ontwikkelen. Om
te beginnen zijn er de grote beroemde middelbare scholen als Louis le Grand en
Henry IV, met hun kopklassen die voorbereiden op de Grandes Ecoles waar de
Franse bestuurlijke elite wordt opgeleid. Op die middelbare scholen heb je zeer
hoogstaande docenten die ook nog eens aanzienlijk minder uren les hoeven te
geven dan hier. Een Nederlandse leraar kan zich helemaal niet verder
ontwikkelen, met al die lesuren die hij moet voorbereiden en geven. In Frankrijk
zijn veel van de leraren agrege, die hebben een zwaar vergelijkend examen
gedaan. Die weten heel veel. Daarna gaan ze meestal promoveren. Dat hebben we
hier helemaal niet. Daar hebben leraren hier helemaal geen tijd voor.'

Wat vindt biologe Titia de Lange van het verschil tussen Amerikaanse en
Nederlandse studenten? 'Als ik de studenten en postdocs hier vergelijk met die
uit mijn studententijd in Amsterdam, zie ik maar weinig verschillen. Maar het
onderscheid is groter geworden, is mijn indruk. Ik moet daarbij wel zeggen dat
ik alleen maar indirect kan vergelijken, want de paar Nederlanders die hier op
het laboratorium van Rockefeller University terechtkomen, zijn uitmuntend. Mijn
indruk is dat de studenten hier meer uren werken dan in Nederland. De
belangrijkste omschrijving van een Amerikaanse student is: harde werker. Dat zit
helemaal in de cultuur hier. Zakenmensen, advocaten, iedereen werkt hier van
zeven tot zeven, de studenten dus ook.'

Ook Hidde Ploegh merkt die verschillen: 'Nederlandse studenten zien hun studie
als een verworven recht, Amerikanen voelen dat helemaal niet zo. De druk om te
presteren is hier dan ook veel groter. Topuniversiteiten vragen een enorm bedrag
aan collegegeld. Het systeem is hier: voor kwaliteit betaal je. Dus hebben de
duurste universiteiten ook de beste hoogleraren en zijn de studenten actiever

tijdens de colleges, ze stellen meer vragen en komen altijd opdagen. Ik zie hier
veel meer druk om te presteren. En daardoor worden de colleges ook beter, want
de studenten vragen het maximale van de docent.'

Leidt dat verschil in collegegeld en kwaliteit niet tot een tweedeling in kansen
tussen arme en rijke studenten? Ploegh: 'De studenten op Harvard zijn geen
doorsnee van de samenleving, maar de tweedeling is niet groter dan in Nederland.
Er wordt veel geselecteerd, maar vooral op kwaliteit. Er is een uitgebreide
toelatingstest voordat ze hier naar binnen mogen, en dat wordt op veel meer
universiteiten gedaan. Ik zie in de collegebanken studenten uit alle geledingen
van de samenleving. Voor armere studenten zijn er allerlei voorzieningen. Ze
kunnen een renteloos voorschot krijgen of een baan op de universiteit om bij te
verdienen. Van de tien promovendi die ik dit jaar heb, komen er vier uit een
etnische minderheid. En een van mijn beste studenten, een Koreaans meisje, komt
uit een gezin van migranten die een pompstation in Texas hebben. Die ouders
hebben er keihard voor geknokt om haar op Harvard te krijgen.'

Vuur in de ogen

Heeft fysicus Robbert Dijkgraaf de Nederlandse studenten zien veranderen? 'Ja,
en ik moet helaas zeggen dat ik hier in Nederland steeds minder gedreven
studenten heb, ze worden steeds gemakkelijker. In het buitenland zie ik bij
studenten nog het vuur in de ogen dat ik hier zo node mis. Ja, het is waar,
Nederlandse studenten zijn wereldwijs, maar in mijn vak heb je juist een grote
dosis naiviteit nodig. Een Nederlandse student weet misschien hoe de wereld in
elkaar steekt, maar hij mist de wil om door te gaan, door zijn grenzen heen te
breken. De studenten stralen iets uit van: ik heb het allemaal al gezien. Ze
willen meteen naar de grote vraagstukken. Dat vind ik pro vinciaals. Ze vinden
dat ze wel weten hoe het in elkaar steekt, maar in de natuurwetenschappen word
je juist met zoveel onwetendheid geconfronteerd, er is zoveel wat wij nu juist
niet weten! Maar dat past niet bij hun coole houding.'

Econoom Arjen van Witteloostuijn heeft soortgelijke ervaringen in Engeland: 'De
studenten zijn hier docieler dan ik in Nederland gewend ben. In Nederland denken
veel studenten dat ze zich overal uit kunnen lullen, en dat wordt dan niet
gesteund door enige inhoud. Ze krijgen ook meer kansen, er zijn bijvoorbeeld
veel te veel hertentamens. Hier zijn er minder, je moet meer je best doen.'

Hettitoloog Theo van den Hout: 'In Nederland hebben ze vaak smoezen klaar, ik
heb mijn werk niet kunnen maken en zo. Dat gebeurt in Amerika nooit. Nederlandse
studenten zijn wel net zo geinteresseerd, maar ze werken minder hard, je kunt
minder hoge eisen stellen.'

Aan de andere kant, zegt Van den Hout, is de kennis van vreemde talen in Amerika
minder dan hier. 'In Amsterdam waren Franse en Duitse boeken of artikelen voor
de studenten geen probleem. In Chicago is dat veel lastiger. Graduates moeten
wel een Duitse en Franse test doen, maar dat is puur passief en het niveau is
vrij laag. Mijn vak is zeer Duits, en in iets mindere mate Italiaans gericht.
Dat is voor de Amerikanen een probleem.'

Genderwetenschapper Frances Gouda: 'Studenten worden hier heel anders opgeleid
dan in de vs. Daar lezen ze de klassieken, hier niet. Weliswaar gaat het dan om
Ranke en Rousseau in het Engels, maar ze lezen tenminste de bron. Wat ik bij de
Nederlandse studenten mis is openheid, onbevangenheid. Ze volgen trends en
beperken zichzelf door allemaal achter hetzelfde aan te lopen. Laatst wilde ik
met een paar aio's discussieren over Bourdieu. Dat weigerden ze, want ze hadden
al besloten dat hij hun niets te melden had. Ze maken een keuze voor een bepaald
theoretisch model, en wijken daar niet meer van af. Dat is geen gezonde
academische houding.'

Dyslectische studenten

Hoe is het niveau van de studenten in Engeland? Socioloog Dick Pels: 'Op Brunel,
de universiteit waar ik zat, is het niveau lager dan in Nederland. Het spellen
is bijvoorbeeld rampzalig. Heel veel studenten waren zogenaamd dyslectisch. Op
&brvbar;ink wat werkstukken die ik ter correctie kreeg zat al een gele sticker
met een grote d. Dat betekent dat je daar bij de beoordeling rekening mee moet
houden. De studenten lazen heel weinig, maar spreken en presenteren konden ze
als de beste. De openbare spreekcultuur is in Engeland goed ontwikkeld. De
studenten waren ook heel bedreven in beeldcultuur, in plaatjes. Daar ben ik ook
mee gaan werken, dat sloeg beter aan. In intellectualisme zijn ze niet
geinteresseerd.'

Biologe Elaine Dzierzak: 'In Nederland wordt niet geaccepteerd dat sommige
mensen in bepaalde dingen beter zijn dan andere mensen. Het hele systeem is
zodanig ingericht dat mensen deel kunnen uitmaken van de groep. Dat er hier bij
bepaalde studierichtingen wordt geloot wie er mag gaan studeren vind ik
belachelijk, de selectie van studenten moet helemaal gebaseerd zijn op kennis en
kwaliteit. Mijn dochter van negen weet niet waar ze qua prestaties staat ten
opzichte van haar klasgenoten. In de vs weet je altijd waar je staat. Dat
vechten om de beste te zijn kennen jullie niet, het is geen toeval dat jullie
voetbalteams het verpesten in de D-nale.'

Dzierzak ziet ook wel voordelen van het gebrek aan competitie: 'In de vs is de
kans op een burn-out veel groter, mensen staan onder grote druk om door te gaan
met presteren. Hier is veel meer sociale consideratie. Maar in het onderwijs
heeft het zijn nadelen. In de vs is een tentamen een belangrijke mijlpaal in je
studie, dat neem je serieus. Hier telt het veel minder zwaar: als je het niet
haalt, doe je het gewoon een keer over, en als het dan nog niet lukt, nog eens.
Het is veel vrijblijvender.'

Wat te doen?

Te weinig geld, te weinig intellectuele uitdaging, hoogleraren die door hun
managementtaken niet aan hun onderzoek toekomen en studenten die te gemakkelijk
over hun studie denken. Is er nog hoop voor Nederland? Hebben we de aansluiting
met de internationale top verloren? Of is dat helemaal niet erg, en kun je de
kennis ook uit een ander land halen?

Nee, vindt chemicus Wilfred Van Gunsteren. Hij maakt zich grote zorgen over de
leegloop van de betastudies in Nederland. 'Ik vind dat vreselijk. Mijn klassieke
voorbeeld is dat het nog een keer zover komt dat iemand twee gaatjes in de muur
boort op anderhalve centimeter van elkaar, er een stekker in stopt en denkt dat
er elektriciteit uitkomt. Het zicht op wat er achter zit gaat verloren. Je moet
met het onderwijs die kennisbasis op peil houden.'

'Onderwijs produceert kennis, het enige zinnige product dat Nederland heeft',
zegt psycholoog Paul van Geert. 'Het is schandelijk dat de overheid zo'n
korte-termijnbeleid voert. Er zou een deltaplan moeten komen met veel
investeringen, dat zou economisch ook nuttig zijn! Wat is het doel van dat
beperkte D-nanciele beleid? Het is ongelofelijk kortzichtig. Je zou Nederland
helemaal vol kunnen proppen met glasvezels en hoogstaande onderwijsinstituten.
De omstandigheden zijn ideaal! Maar er gebeurt niks. Het is onbegrijpelijk.'

Biochemicus Hidde Ploegh maakt een kanttekening: 'Toch valt het me wel op dat
Nederland, ondanks de mindere wetenschappelijke infrastructuur, internationaal
gezien nog altijd behoorlijk presteert. Procentsgewijs hebben wetenschappers die
in Nederland werken, nog altijd veel gezaghebbende publicaties op hun naam
staan. Vergelijk dat eens met bijvoorbeeld Frankrijk, die halen dat niveau bij
lange na niet. Maar ik ben somber over het beta-onderwijs. De overheid zou daar
hard moeten ingrijpen, want de belangstelling voor harde betastudies neemt over
het algemeen af. Waarom krijgen leraren scheikunde niet een radicale
salarisverhoging?'

Historicus Willem Frijhoff pleit voor meer ruimte voor docenten op de middelbare
school om zich te ontwikkelen. En voor de universiteiten: 'Laat ons nu eindelijk
eens met rust! Met de nieuwe bachelor-master structuur moeten alle opleidingen
weer anders. Dat is niet goed. Wij zijn hier op de Letterenfaculteit van 15 naar
33 opleidingen gegaan! Dat is niet bepaald overzichtelijk.

'Het onderwijs moet meer geld hebben. Het is enorm uitgekleed. Voor een uur
college staat nu nog maar drie uur voorbereiding. Voor het begeleiden van een
scriptie mag je 30 uur uittrekken als docent. Als je dat goed wil doen, is dat
veel te weinig. Voor ontwikkeling van nieuwe onderwijsvormen is totaal geen geld
of tijd. Er zijn geen investeringen, alles is pappen en nathouden. De vraag moet
niet zijn: hoeveel geld kost het? maar: wat is goed onderwijs? Maar zo gaat het
niet.'

Concurrentie en mobiliteit

Vindt Dick Pels dat Nederland iets kan leren van het Verenigd Koninkrijk? 'Ja,
absoluut. Die concurrentie op reputatie is heel goed, dat zou er in Nederland
ook meer moeten komen. De mobiliteit vind ik cruciaal. Ik ben dus voor
differentiatie van de universiteiten en het afschaffen van de vaste
aanstellingen. Selectie aan de poort daar ben ik ook voor.'

Maar het Nederlandse model heeft ook zijn verdiensten, vindt Pels. 'Het zijn
tegenpolen: de onthaasting en de bescherming die je hier hebt daar is natuurlijk
ook veel voor te zeggen. De kunst is die reputatieconcurrentie te bevorderen,
zonder dat je vervalt in de uitwassen daarvan: de verschrikkelijke druk van het
academisch kapitalisme. In Engeland kun je alleen meekomen, als je bereid bent
een celibatair bestaan te leiden, of als je zover van je werk woont dat je
gedwongen wordt door de week zo te leven.'

Ook Elaine Dzierzak gelooft in de stimulans die van competitie uitgaat: 'Ik denk
dat de mentaliteit in het Nederlandse onderwijs moderner moet worden, meer
gericht op competitie. Niet zoveel als in de vs, want daar begint het
contraproductief te worden. Daar is de competitie te veel gericht op de korte
termijn. Maar een beetje meer competitiegeest in Nederland zou goed zijn.'

Robbert Dijkgraaf gaat verder: 'Er moet een volledige omslag in scholing, in
opleidingen komen. Het ontwikkelen van talent moet voorop staan: differentiatie
is een absolute voorwaarde. Talent moet ontwikkeld worden middels een systeem
van beurzen. Onze studenten werken allemaal naast hun studie. Dat is idioot, dit
zijn de gouden jaren waarin ze zich moeten ontwikkelen! Er moet een
cultuuromslag komen waarin talent centraal komt te staan. Weg met de
gezelligheid!'

Heeft Dijkgraaf zelf een voorbeeld gehad op de Nederlandse universiteit? 'Nee,
eigenlijk niet. Dat kwam pas in Harvard. We hadden wel een rebellenclubje van
promovendi, daar heb ik ervaren hoe stimulerend het kan zijn om kwaliteit om je
heen te hebben. 'Aangeraakt' ben ik pas in Amerika. Ik nam de taxi naar Harvard,
belandde op een seminar en werd in de discussie meteen om mijn mening gevraagd.
Ik begreep er niks van, ik maakte direct onderdeel van de groep uit. Senior
Amerikaanse collega's vroegen serieus om je advies. Ook trof me de positieve
instelling die ze hebben, dat is typisch Amerikaans. Wij zijn altijd zo
negatief. Ik zat in een heel exceptionele eindexamenklas gymnasium, bijna
iedereen was heel goed. Ik had bijna uitsluitend tienen, maar niemand die er wat
van zei. Er was geen beloning. Waarom zou je er dan ook wat voor doen, wat maakt
het uit? Natuurlijk moet het hier geen Amerikaanse ratrace worden, maar er moet
iemand zijn die je blueprint activeert, die je dna herkent.'

Mark Duursma, Wim Kohler, Warna Oosterbaan, Hendrik Spiering, Laura Starink en
Guus Valk zijn redacteuren van NRC Handelsblad.

Tom Schamp is freelance illustrator.

Voor reacties op dit artikel: www.nrc.nl/wordtNederlanddommer

streamers

'In Nederland bestaat een cultuur van doe maar zo min mogelijk, leid een aardig
leven. Een cultuur van conformisme.'

'Bezuinigen kan tien jaar lang goed gaan, maar het gaat een keer mis. Het
stelsel kan in elkaar zakken.'

'Wat ik ook heel beklemmend vind, is de plicht om minimaal twee keer per jaar te
publiceren. Ik vind dat een zieke uitwas van het systeem.'

'Nederlandse studenten stralen iets uit van: Ik heb het allemaal al gezien. Dat
vind ik provinciaals.'

Robbert Dijkgraaf

'Als je in Nederland getalenteerd bent, is er niets wat je ondersteunt.

Geen prijzen, geen aanmoedigingsbeurzen, geen enkele stimulans.'

Titia de Lange

'De paar jaar in Amerika hebben mijn ogen geopend. In Nederland is het veel
kleinschaliger.

Er bestaat geen grote gemeenschap van topwetenschappers.'

Theo van den Hout

'Het management wordt me in Chicago grotendeels uit handen genomen. Ik ben
veelal bezig met echt academische kwesties.'

Hidde Ploegh

'Hoe vaak gebeurt het niet op Nederlandse universiteiten dat de eerstejaars
college krijgen van een studentassistent?'

Dick Pels

'De gesloten cultuur van de Nederlandse wetenschap benauwde me.

De levenslange aanstellingen, het ambtenarenreglement, het gebrek aan
concurrentie.'

Wilfred van Gunsteren

'Elk studiejaar wordt gedomineerd door mensen die cool zijn. Als dat mensen zijn
die denken dat je weinig hoeft te doen dan heb je veel slachtoffers.'

Elaine Dzierzak

'Nederland is zelfgenoegzaam, de levensstandaard is zeer hoog. Daardoor wordt
het streven naar uitmuntendheid gedempt.'

Frances Gouda

'Ik vind het een vorm van verspilling om hoogleraren voor de bureaucratie in te
zetten.

In de VS heb je professionele managers die subsidieaanvragen opstellen.'

Arjen van Witteloostuijn

'In Nederland denken veel studenten dat ze zich overal uit kunnen lullen, en dat
wordt dan niet gesteund door enige inhoud.'

Paul van Geert

'Mijn handboek wordt in Gent gewoon gebruikt, maar in Groningen is het van de
lijst afgevoerd omdat de studenten het te moeilijk vonden.'

Willem Frijhoff

'Voor de ontwikkeling van nieuwe onderwijsvormen is totaal geen geld of tijd.
Alles is pappen en nathouden.'

LOAD-DATE: September 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                               34 of 97 DOCUMENTS

                                NRC Handelsblad

                               September 5, 2003

'Advocaten weten dat ze fout zitten' ; CBP-onderzoekers over omstreden handel in
privacygevoelige informatie

BYLINE: DOOR ONZE REDACTEUR ROB SCHOOF

SECTION: Binnenland; Pg. BIN3

LENGTH: 1161 words

DATELINE: DEN HAAG, 5 SEPT.


Justitie vervolgt een handelsinformatiebureau dat wordt beschouwd als een
criminele organisatie. Maar ook de opdrachtgevers gaan niet vrijuit, vindt het
College bescherming persoonsgegevens.

Het College bescherming persoonsgegevens (CBP) in Den Haag kan er kort over
zijn. "Heel advocatend Nederland" maakte de afgelopen jaren gebruik van de
diensten van het handelsinformatiebureau in Zoetermeer. De gegevensmakelaar had
zich gespecialiseerd in het opsporen van persoonlijke informatie over mensen met
schulden of een strafblad, van wie de schuldeisers sofinummers wilden
achterhalen, bankrekeningen, uitkeringen, inkomens, huur- of belastingschulden,
autobezit, of zelfs criminele antecedenten. 'Verhaalsinformatie' wordt het wel
genoemd: gegevens waarmee overheden, advocaten, banken, deurwaarders of
verzekeraars hun uitstaande schulden kunnen verhalen.

Een omstreden praktijk, vindt het CBP (de voormalige Registratiekamer).
"Bonafide Nederland shopt bij dit bureau en krijgt informatie die voor een deel
echt niet kan", zegt mr. U. van de Pol, lid van het college, die met zijn
collega drs. J.W. Broekema het bureau onderzocht. Het CBP, dat een jaar geleden
een inval deed bij het bedrijf en afgelopen april aangifte deed van structurele
oplichtingspraktijken, stuitte in tienduizenden dossiers niet alleen op de
praktijken van het bureau zelf, maar 'ontmaskerde' tegelijkertijd veel clienten
die de opdrachten verstrekten - het merendeel advocatenkantoren. Daarnaast
stuitte het college op instellingen en bedrijven die onrechtmatig gegevens over
hun clienten prijsgaven: sociale diensten, uitkeringsinstanties, banken, de
belastingdienst en justitiele diensten.

Nagenoeg alle grote Nederlandse advocatenkantoren, waaronder het kantoor van de
landsadvocaat, waren client bij het bureau. En ze konden weten dat zij fout
zaten. "Op het moment dat je informatie gaat vragen over iemands eventuele
uitkering, WAO, justitiele antecedenten, ziektegeschiedenis, inkomen of
schulden, dan weet je dat je informatie aan het vragen bent die je zonder
toestemming van de betrokkene niet mag krijgen", zegt Van de Pol. Broekema heeft
opdrachten gezien van advocatenkantoren "waar expliciet in stond dat de
opdrachtgever langs reguliere weg niet in staat was om aan hun informatie te
komen".

De Nederlandse wetgeving is helder over de vraag welke gegevens openbaar zijn en
welke niet, stelt het CBP. Openbare registers zijn onder meer de Kamers van
Koophandel, het Kadaster, het schuldsaneringsregister en het
faillissementsregister. Informatie van de Gemeentelijke Basisadministratie
(GBA), waarin zaken als naam, adres en gezinssamenstelling staan, zijn niet
openbaar. Dat geldt ook voor informatie waarover banken, werkgevers,
uitkeringsinstanties, de belastingdienst of justitie beschikken. Toch bleek dat
deze gegevens op grote schaal werden verstrekt.

Geven advocaten bewust opdracht om verboden informatie boven te halen?

Van de Pol: "Ik denk dat een advocatenkantoor, een bank of een deurwaarder die
informatie vraagt over uitkeringsgegevens en strafrechtelijke gegevens, weet dat
dat niet kan. Ik vind het onbehoorlijk, onrechtmatig en het kan zelfs strafbaar
zijn."

Wanneer pleegt de opdrachtgever een strafbaar feit?

Van de Pol: "Uitlokking tot het schenden van een geheimhoudingsplicht is
juridisch lastig vast te stellen, maar je zit op een zeer glibberig pad als je
informatie vraagt waarvan je weet dat die alleen op onrechtmatige wijze
verkregen kan worden. We hebben de Nederlandse Orde van Advocaten er in april op
aangesproken. De eerste reactie was: 'Begaan advocaten strafbare feiten?' Daar
heb ik een gemengd antwoord op gegeven: dat het in sommige omstandigheden zou
kunnen. Maar dan moet je de intentie bewezen achten dat een advocaat iets boven
water wil laten halen waarvan hij weet dat het alleen op illegale wijze kan
gebeuren. In elk geval is het onbehoorlijk en onrechtmatig."

Onlangs bleek dat het kantoor van de landsadvocaat namens de staat zeer
recentelijk nog opdracht gaf aan het handelsinformatiebureau om gegevens te
verzamelen over "vermogensbestanddelen" en de "omvang en de hoogte" van iemand
met schulden jegens de staat. Is dat toegestaan?

Van de Pol: "Ik denk dat de landsadvocaat met zo'n opdracht over de streep gaat.
De bedoeling van het advocatenkantoor is niet dat het handelsinformatiebureau de
betrokkene informeert. De enige manier om op legale wijze de hoogte van iemands
inkomen te achterhalen is het die persoon zelf te vragen. Dus als je als
advocatenkantoor gegevens laat zoeken over iemands financiele situatie, ben je
in feite onbehoorlijk en onrechtmatig bezig."

Besteden advocaten dit soort werk uit om zelf schone handen te houden?

Van de Pol: "Voor een deel is het luiheid of staande praktijk bij de
opdrachtgevers. Er werd ook openbare informatie uit het Kadaster geleverd."

Broekema: "Het feit dat advocaten dit werk uitbesteden komt mede omdat het eigen
uurtarief hoger ligt dan dat van het bureau. Tegelijkertijd moet je constateren
dat er allerlei informatie is verschaft die alleen onrechtmatig kan zijn
verkregen, en toch hebben de kantoren steeds weer nieuwe opdrachten verstrekt
aan het bureau."

Opdrachtgevers zeggen dat ze niet wisten dat het bureau zo werkte.

Van de Pol: "Het gaat hier niet om Jan met de pet, maar om maatschappelijke
organisaties en bedrijven die je een bepaalde kennis mag toeschrijven. Die weten
dat ze ook gebruikmaken van het bureau om meer dingen te weten te komen dan ze
zelf zouden kunnen."

Hebben crediteuren onder de huidige privacywetgeving voldoende mogelijkheden om
hun geld terug te krijgen?

Van de Pol: "Het is volstrekt gebruikelijk als een bedrijf zich vooraf op de
hoogte stelt van de verhaalsmogelijkheden bij een klant die een grote bestelling
doet. Je vraagt vooruitbetaling of contante afrekening, je zorgt ervoor dat je
een abonnement snel kunt beeindigen bij wanbetaling, of je zorgt ervoor dat je
van tevoren naar rekeningnummers vraagt. Iemand die een hypotheek afsluit moet
ook met de billen bloot met allerlei prive-gegevens en werkgeversverklaringen.
Sommige bedrijven vinden het misschien lastig om dat allemaal te vragen omdat de
klant dan misschien naar de concurrent stapt. Maar doe je dat niet, dan is het
je eigen risico."

Hebben burgers enig benul welke informatie over hen wordt verhandeld?

Broekema: "Wij maken ons er druk over omdat het raakt aan het vertrouwen van de
burger en de consument. Als je financiele gegevens achterlaat bij een bank, of
als je praat met de sociale dienst over een uitkering, dan ga je ervan uit dat
de informatie daar blijft - dat is het cruciale punt. Het idee dat je voor een
paar honderd euro binnen 24 uur informatie over de vader van het vriendje van je
dochter kunt boven laten halen, inclusief strafrechtelijke informatie, daar
maken wij ons druk over."

Mr. U. van de Pol (Foto Victor Vermaas)

Drs. J.W. Broekema (Foto Victor Vermaas)

LOAD-DATE: September 5, 2003

LANGUAGE: DUTCH

                © 2003 PCM Uitgevers B.V.  All rights reserved.

                               35 of 97 DOCUMENTS

                                NRC Handelsblad

                               September 4, 2003

De Haagse duinen 'stinken'

BYLINE: JOHAN PRINS

SECTION: Opinie; Pg. OPI1

LENGTH: 584 words


Ten noorden van Scheveningen ligt een in vele opzichten bijzonder bestuurlijk en
staatsrechtelijk gebied: de duinen. Niemand weet wie, waarover en in welk deel
van het gebied de verantwoordelijke en democratische overheid is of
vertegenwoordigt. Hierop aangesproken wijzen de diverse overheden naar elkaar,
maar geven wel duidelijk aan zelf niet verantwoordelijk te zijn.

Wie de feitelijke macht uitoefent is voor iedereen wel meer dan duidelijk. Een
uit de Koude Oorlog stammende radarkoepel en een watertoren als een middeleeuwse
donjon, laten er geen twijfel over bestaan dat militairen en waterwinners het
hier voor het zeggen hebben. Voor de inwoners van de Randstad is het
ongenaakbaar, gewone burgers worden hier niet toegelaten. Waarom niet? Geen mens
die het kan of wil zeggen. Wethouders en gedeputeerden al helemaal niet.

Sedert 1934(!) tracht de provincie Zuid-Holland (zonder succes) een fietspad
over de Vlakte van Waalsdorp te realiseren. Ambtenaren op het gemeentehuis van
Den Haag blijken niet te weten dat het Oostduinpark een deel van het Haagse
grondgebied uitmaakt.

In de 'defensieduinen' patrouilleert regelmatig de marechaussee, de
'waterleidingduinen' worden bewaakt door, de enige in Nederland met vuurwapens
en volledige opsporingsbevoegdheid uitgeruste, particuliere bewakingsdienst van
het waterwinbedrijf. Dit heeft geleid tot wonderlijke confrontaties evenals
wonderlijk snelle afhandeling door de justitiele machinerie.

Je wordt als burger voor de gek gehouden, maar door wie? Alle politieke partijen
in de raad en staten doen hun best zo goed mogelijk te voldoen aan het beeld dat
Gerard van Westerloo in zijn boek Niet spreken met de bestuurder van hen heeft
geschetst.

Wethouder Verkerk (o.a. Economische Zaken), president-commissaris van het
waterwinbedrijf reageert bijvoorbeeld niet als hem wordt gevraagd op grond
waarvan het waterwingebied hermetisch gesloten is en blijft. Daar is nimmer
openbaar onderzoek naar verricht. Zijn collega Stolte (o.a. Scheveningen),
voorzitter van het bestuurlijk overleg duinen, pretendeert niets te weten van
allerlei bouwactiviteiten aan en bij de Alexanderkazerne, waar het
Internationaal Strafhof zou moeten komen. Allemaal varianten op het bekende
kinderspelletje 'Iemand is hem, niemand is hem'.

Het waterwinbedrijf heeft ook het meest 'actiebereide' deel van de natuur en
milieubeweging 'kaltgestellt' door een 'natuurbedrijf' te beginnen en zijn
bedrijf zelf uit te roepen tot 'Internationaal Natuurgebied van bijzondere
Klasse'. Dat het gebied in vrijwel geen overzicht van natuurgebieden in
Nederland te vinden is, mag de pret niet drukken. Het ministerie dat het
natuurbeleid in goede banen moet leiden (LNV) vindt het allemaal best zo. Waar
je eerst niet mocht komen vanwege het belang van 1,2 miljoen mensen in de
Randstad, die voor hun drinkwater afhankelijk zijn van de Haagse duinen, mag je
er nog steeds niet komen wegens mogelijke verstoring van een of andere
'duinpiepfluiter'. Het enige wat het voor de randstedeling heeft opgeleverd is
een beeldje van de 'antropofoob' Victor Westhoff in Meijendel.

Om met Shakespeare te zeggen: "There is something rotten in the state of dunes".
Daar iets willen voor gewone mensen is niet alleen 'trekken aan een dood paard',
de stank van bestuurlijke rotting en verderf, beneemt je de adem. We moeten op
zoek naar een goede arts die deze stinkende wond grondig zuivert, zodat genezing
eindelijk kan plaatsvinden.

Johan Prins is oud-planoloog.

LOAD-DATE: September 4, 2003

LANGUAGE: DUTCH

                © 2003 PCM Uitgevers B.V.  All rights reserved.

                               36 of 97 DOCUMENTS

                                NRC Handelsblad

                               September 2, 2003

Hier tekenen svp

SECTION: Opinie; Pg. OPI1

LENGTH: 474 words


De informatiemaatschappij is weer een stapje dichterbij gebracht. Sinds deze
lente heeft Nederland de elektronische handtekening wettelijk erkend. Zou iemand
het hebben gemerkt? Nederland is allang gewend aan telebankieren of bestellen
via internet. Daar komen pincodes aan te pas die ook een vorm van elektronisch
ondertekenen zijn. De elektronische handtekening is immers niet meer dan een
(ingewikkeld) getal dat door een computer is voortgebracht en door een ander
wordt opgevangen. Het krijgt zijn betekenis door de mate van beveiliging van dit
proces.

De meerwaarde van de elektronische handtekening moet het hebben van toepassing
op belangrijke stukken, zoals wettelijk voorgeschreven akten. Zolang het bij
telebankieren blijft, voldoen de gebruikelijke codes. Al blijft het altijd een
precaire race tegen hackers en virussen. Voor de overheid - die de elektronica
wil inzetten om de administratieve rompslomp te verminderen - geldt dat het gros
van de transacties met de gewone burger 'identiteitsarm' is, zoals een
projectmanager het heeft uitgedrukt. Deze omstandigheid vergemakkelijkt de
elektronische afhandeling. De controle op gewone handtekeningen is trouwens ook
niet waterdicht, zegt men dan.

Er mag volgens de Europese Unie niet worden gediscrimineerd tussen de gewone en
de elektronische handtekening. Dat betekent echter niet dat er geen verschillen
zijn die tellen. De gewone handtekening is gebonden aan een persoon, de
elektronische aan een computer. De persoonlijke band is te herstellen met behulp
van een gepersonaliseerde chipkaart. Maar dan rijst direct de vraag hoe zo'n
ding kan zien of het ter ondertekening aangeboden elektronische document het
juiste is.

De systemen die dit soort vragen moeten ondervangen ('platformen') zijn nog in
ontwikkeling, signaleerden twee deskundigen van de Universiteit van Nijmegen in
het tijdschrift I&I. Zij noemen elektronische handtekeningen die met de huidige
systemen zijn gezet "eenvoudig aanvechtbaar". Aan welke eisen moeten de
platformen dan wel voldoen? De nieuwe wet maakt een onderscheid tussen de gewone
en de geavanceerde elektronische handtekening. Hij geeft echter geen uitsluitsel
op welke wijze in een elektronische omgeving kan worden voldaan aan wettelijk
vereiste akten en dergelijke, zegt de informatiejurist Stuurman.

Deze essentiele eisen moeten nog per rechtsgebied worden ingevuld - en dat
schiet niet erg op. Nederland liep in Europa trouwens toch al niet voorop bij
het implementeren van de Europese richtlijn over de elektronische handtekening
die het vrije verkeer van diensten langs elektronische weg wil stimuleren.

Zolang een antwoord op basisvragen van betrouwbaarheid uitblijft, is de
gelijkheid tussen de gewone en de elektronische handtekening een loos beginsel.
Zo gaat er ook weinig stimulans van deze innovatie uit.

LOAD-DATE: September 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                               37 of 97 DOCUMENTS

                                NRC Handelsblad

                                August 14, 2003

Dat zware woord

BYLINE: J.L. HELDRING

SECTION: Opinie; Pg. OPI1

LENGTH: 808 words


't Lijkt wel afgesproken werk, maar het is niet waarschijnlijk dat Nederlands
bekendste dichter en de nestor van de Nederlandse sociologie samen een plan
bekokstoofd hebben om het thema 'verraad' aan de orde te stellen. En toch deden
Gerrit Komrij en J.A.A. van Doorn, die vele lezers zich nog zullen herinneren
van zijn column in deze krant, dit in een tijdbestek van drie weken.

Daarmee houdt de vergelijking zo ongeveer op, want hoewel er over Komrijs rede
waarin hij het 'verraad' van zijn generatie de 'generatie van '68' aan de kaak
stelde, veel geschreven is (o.a. in deze rubriek), was zij eigenlijk niet meer
dan een lange boutade, en met een boutade vergelijk je de serieuze aanklacht van
een wetenschapsman niet.

Niettemin zijn er parallellen. Niet alleen viel in Van Doorns artikel in Trouw
van 9 augustus of liever: in de kop erboven eveneens het zware woord 'verraad',
maar ook is de groep die beide aanklagers op het oog hadden, min of meer
dezelfde. Immers, de 'generatie van mei '68' is grotendeels terug te vinden in
de sociaal-democratische politici en ambtsdragers van de laatste dertig jaar, en
die beticht Van Doorn (zonder verwijzing naar Komrij) van 'verraad'.

Voor de goede orde zij herhaald: het woord 'verraad' komt niet voor in zijn
artikel zelf, maar wel in de kop erboven: 'Het onbegrijpelijke verraad van de
sociaal-democratie'. Nu mag voor de kop een auteur niet verantwoordelijk worden
gesteld (die is vaak het bedenksel van de redactie), maar toch vat het woord
goed samen wat Van Doorn in de laatste alinea's van zijn artikel de
sociaal-democraten verwijt:

"Wat ik volstrekt onbegrijpelijk vind, is de politieke karakterloosheid van de
sociaal-democraten: het gemak waarmee zij hun aandeel in het precaire en
maatschappelijke evenwichtsspel verloochenen of in ieder geval vergeten lijken
te hebben.

"Want een feit staat als een paal boven water: in de jaren dat de ontmanteling
van de publieke sector haar beslag kreeg, zaten zij in het kabinet, niet als
bijwagen maar als grootste partij en met hun beste man als premier. Ze zijn voor
de huidige puinhopen de eerst-verantwoordelijken."

Zoals gezegd: het woord 'verraad' is niet in deze regels te vinden, maar de
wijze waarop een partij die de publieke sector een wezenlijke functie in de
samenleving toedenkt, met die sector omspringt wanneer zij aan de macht is,
nadert dit begrip toch dicht.

De 'puinhopen' waarover Van Doorn het heeft, zijn het resultaat van "de publieke
schandalen die door de recente liberalisatie van onze publieke voorzieningen
zijn teweeggebracht", en daarvan noemt hij, bij wijze van voorbeeld, de
onveiligheid van het gasnet, de chaos bij de Spoorwegen en in de taxibranche
allemaal schandalen waarvan de gewone burger het slachtoffer werd en die de
paarse kabinetten lieten passeren.

Maar in die kabinetten zaten niet alleen maar sociaal-democraten. Ook liberalen,
van wie de huidige minister van Financien de belangrijkste was. Van Doorn
ontslaat hen niet van hun medeverantwoordelijkheid voor die 'schandalen', maar
begrijpt nog wel dat zij, "lange tijd getergd door de arrogantie van de rode
broeders, opgelucht in de Amerikaanse richting koersen". In elk geval is op hen
het woord 'verraad' niet van toepassing. En op de christen-democraten al
helemaal niet, want die zaten in de jaren 1994-2002 niet in het kabinet.

Van Doorns requisitoir sluit merkwaardig goed aan bij het betoog van zijn
Groninger collega J.E. Ellemers, waaraan ik mijn artikel van vorige week (7
augustus) wijdde. Ook hier is natuurlijk geen sprake van 'afgesproken werk',
maar helemaal toevallig is deze samenloop evenmin.

Ook Ellemers geselde immers het mismanagement en de onverantwoorde wijze waarop
publieke gelden worden besteed, maar vooral deed hij dat met de fraude, bedrog
en corruptie "in een sfeer van verspilling en weelde" die daarmee vaak gepaard
gaan. En ook hij stelde daar voornamelijk sociaal-democratische politici en
ambtsdragers voor verantwoordelijk.

Wat is de oorzaak van dit sociaal-democratische verval (dat zich overigens, na
het intermezzo-Fortuyn, nog niet in het stemmental uit wat op een algemene
vervaging van het normbesef zou kunnen wijzen). Zoals meestal het geval is,
heeft ook dit verschijnsel vermoedelijk meer dan een oorzaak.

Maar een van die oorzaken zal toch wel zijn dat de sociaal-democraten, na de te
grote verwachtingen die het kabinet-Den Uyl (1973-1977) ten aanzien van de
maakbaarheid van de samenleving had gewekt, zich te snel aangepast hebben aan de
werkelijkheid. Naarmate idealen aan kracht verliezen, wordt de macht een
nastrevenswaardiger doel op zichzelf. En wanneer de partijleider zich dan zelf
openlijk opgelucht toont dat de partij haar 'ideologische veren' van zich heeft
afgeschud, zoals Kok in 1995 deed, dan staat weinig cynisme meer in de weg.

LOAD-DATE: August 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                               38 of 97 DOCUMENTS

                                NRC Handelsblad

                                August 11, 2003

Vluchteling hoort geholpen

BYLINE: J. MARTENS

SECTION: Opinie; Pg. OPI1

LENGTH: 607 words


Het is van belang onderscheid te maken tussen uitgeprocedeerde vluchtelingen,
asielzoekers, economische vluchtelingen, criminelen uit Oost-Europa, Marokkaanse
en Turkse migranten. Al jaren, en NRC Handelsblad doet dat in de artikelen
(pagina 3) en het hoofdartikel 'Geen dubbele boodschap' (31 juli) ook, worden
deze mensen vaak op een hoop gegooid: uitgeprocedeerden worden bijvoorbeeld
vergeleken met uitgezette (en weer terugkerende) illegale Bulgaren. Dit geeft
een volstrekt verkeerd beeld van de werkelijkheid.

Door de nieuwe Vreemdelingenwet kan iedereen die bij binnenkomst wordt afgewezen
een juridische procedure beginnen en de uitkomst daarvan in Nederland afwachten.
Er is dan dus geen sprake van uitgeprocedeerd zijn, er loopt immers nog een
procedure. Deze mensen verblijven volstrekt legaal in Nederland; alleen de
rijksoverheid weigert deze vluchtelingen gedurende de procedure te ondersteunen
waardoor zij op straat komen te staan.

Illegale arbeidsmigranten hebben die juridische procedure niet doorlopen en zijn
dus geen uitgeprocedeerde vluchtelingen.

Informatie van de IND geeft aan dat sprake is van een aanzienlijke teruggang in
het aantal asielzoekers aan onze poort, wat een direct gevolg is van het
restrictieve beleid. Daarnaast wordt verwacht dat mensen die zijn afgewezen (ook
na een juridische rechtsgang) op eigen initiatief terugkeren. Dat is een gotspe
waarmee de rijksoverheid zich volstrekt ongeloofwaardig maakt. Het is wellicht
politiek scoren op de korte termijn, maar dit heeft geen enkele relatie met wat
hier echt gebeurt.

Als stichting voor uitgeprocedeerde vluchtelingen hebben wij in 2001 63 mensen
geholpen, het jaar daarop waren dat er 110 en in de eerste 6 maanden van 2003
zijn het er al 112. Hierbij gaat het niet om telefonische of andersoortige hulp,
maar concrete opvangbehandeling (juridisch, medisch, financieel, huisvesting).
Het zijn steeds meer gezinnen die pardoes op straat worden gezet in de
verwachting dat zij lopend of zwemmend? Nederland verlaten.

Voor gemeenten passen slechts twee grondslagen om de gevolgen aan te pakken. De
eerste is de drieledige verantwoordelijkheid van een gemeente, te weten:
handhaving van de openbare orde; zorg voor de volksgezondheid; zorg voor haar
inwoners. De gevolgen van de nieuwe Vreemdelingenwet ondermijnen deze drie
basistaken en het is daarom vanzelfsprekend dat tal van gemeenten hun
verantwoordelijkheid nemen.

De tweede grondslag is van humanitaire aard: accepteren wij dat een moeder met
twee kleine kinderen 's nachts op straat moet slapen?; Zijn wij vergeten dat
Nederland internationale verdragen heeft ondertekend inzake de rechten van het
kind? Welke politicus neemt eens de moeite om 's nachts door een (middel)grote
stad te dwalen om te zien wie daar allemaal overleven?

In dit verband is het goed om vast te stellen dat in de Bollenstreek (gemeente
Leiden voorop) tal van organisaties (particuliere, kerkelijke en gemeentelijke)
zich inspannen om deze vluchtelingen een perspectief te bieden. Het moet
duidelijk zijn dat wel degelijk sprake is van een dubbele boodschap. Zo is onder
meer uit een onderzoek van mr. Tamara Breton (STUV-rapport illegalen/sept. 2002)
duidelijk geworden hoe nauw de verbanden zijn tussen huisartsen, ziekenhuizen,
ondernemers, kerken, vluchtelingenorganisaties en 'gewone' burgers - met
vluchtelingen. Waar de rijksoverheid de was buiten hangt, kunnen de initiatieven
op lokaal niveau die weer binnenhalen. Die dubbele boodschap mag best gegeven
worden aan vluchtelingen.

Joost Martens is voorzitter van de Stichting Uitgeprocedeerde Vluchtelingen
(STUV) Leiden e.o.

LOAD-DATE: August 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                               39 of 97 DOCUMENTS

                                NRC Handelsblad

                                 July 26, 2003

Sliedrecht wacht op een teken ; De meest gemiddelde gemeente van Nederland voelt
de stagnatie van de economie

BYLINE: FRITS BALTESEN FREEK STAPS

SECTION: Economie / Achtergrond; Pg. 14

LENGTH: 2212 words


De Nederlandse economie in een notendop: dat is Sliedrecht. Er vallen ontslagen,
klanten kopen minder en goedkoper, de omzet loopt terug of blijft op z'n best
stabiel. Sliedrecht wacht op een signaal van bovenaf. 'Het is gewoon pet!'

Op de deur staat 'Melden bij receptie'. Maar in de hal van computerbedrijf CSS,
tegenover het NS-station van Sliedrecht, is geen receptie. De jaloezien zijn
overal gesloten en op een tafel ligt een stapel post. Ook op de eerste
verdieping staan alle kamers leeg. Op een na: twee bureaus, dode planten, een
stapel postbakjes en in een hoek een doos met vertrouwelijke papieren.

Beneden lopen drie mannen met pen en papier onderzoekend door het gebouw. Af en
toe maken ze notities. Bits legt een van hen uit dat ze het pand 'opnemen' voor
een nieuwe huurder. Voor informatie over CSS vraagt hij het hoofdkantoor in
Eindhoven te bellen. In een loods iets verderop gaat een oudere
magazijnmedewerker rechtop staan als hij wordt gevraagd wat er gebeurd is met de
125 man die bij CSS werkten. Met de vlakke hand snijdt hij over zijn keel.
Langzaam, van links naar rechts.

Dalende verkopen, faillissementen, oplopende werkloosheid: de economische crisis
treft Sliedrecht, volgens CBS-cijfers in bijna alles de meest gemiddelde
gemeente van Nederland. Bevolkingssamenstelling, opleiding en inkomen,
aanwezigheid van industrie of zakelijke dienstverlening: Sliedrecht, een stadje
van 23.800 inwoners krap een halfuur rijden van Rotterdam, is de Nederlandse
economie in een notendop. Sliedrecht heeft behalve kerken, een bloeiend
verenigingsleven en elke woensdag markt, ook twee industrieterreinen, twee
parken, een winkelpromenade, een bejaardenhuis en aan de noordkant van snelweg
A15 een meubelboulevard. Het enige waarin Sliedrecht van het gemiddelde afwijkt,
is het geloof: bij de laatste gemeenteraadsverkiezing stemde 31 procent van de
bevolking op de SGP/Christenunie.

Bijna elke ondernemer hier heeft last van de economische stagnatie. Bij de
meeste bedrijven smelt de hoge jaarlijkse omzetgroei weg, waar ze aan gewend
waren geraakt. Daardoor is het rendement op hun laatste investeringen mager.
Zoals bij Arie-Jan Sterrenburg, eigenaar van slagerij Sterrenburg in de
Rembrandtlaan. De laatste vijf jaar pluste zijn omzet 20 a 30 procent per jaar,
maar dat is sinds afgelopen najaar teruggevallen tot 10 procent. "Mijn klanten
kopen goedkopere dingen", merkt Sterrenburg. "Boerenham in plaats van
boerenachterham, gewone biefstuk in plaats van kogelbiefstuk. Ik verkoop meer
slavinken. Die zijn vetter, maar twintig eurocent per stuk goedkoper dan blinde
vinken."

Verderop in de straat zegt Miranda Reijnders niet te klagen te hebben. Ze is met
haar man eigenaar van Sportzaak Reijnders. Haar klanten kijken meer naar
aanbiedingen en kopen minder dure spullen, merkt ze. "Je ziet ze langer zoeken
naar andere merken die net zo mooi zijn, maar goedkoper. Sportschoenen van Puma
in plaats van Nike. Dat bespaart twintig euro." Bij elektronicazaak It's, aan
het Burgemeester Winklerplein, daalt de omzet licht, zegt bedrijfsleider Martin
de Leeuw. "Mensen kopen nu eerder een televisie of dvd-speler van Aristona dan
van Philips. Dat scheelt 10 tot 15 procent. Ook goedkope merken als Samsung en
Daewoo doen het goed."

Aan het Burgemeester Winklerplein is het overgrote deel van de Sliedrechtse
horeca gevestigd. Gezellig is het er niet. De gebouwen die het plein omringen
zijn blokken, het plein werd een parkeerterrein: de lokale Albert Heijn, It's,
cafe's en restaurants moeten makkelijk bereikbaar blijven. Afhaalgriek King
Maron voelt duidelijk een daling van zijn omzet sinds vorig jaar. Dimitri
Kiprianidis: "Vroeger wilden ze twee schotels met alles erop en eraan. Nu nemen
ze een broodje pita giros."

Drie deuren verderop, bij lunchroom El Plaza, is nog niemand van de zes
werkneemsters ontslagen, maar het gaat wel een stuk slechter. "Werknemers van
omliggende bedrijven komen nog wel lunchen", merkt serveerster Angela van der
Meulen, "maar de gezinnen met kinderen die als uitje langskwamen, zijn we
kwijt." In cafe De Hopper hangt Jan Noldus (38) aan de bar. Hij was
stratenmaker, maar raakte in de WAO. Zijn uitkering is teruggelopen van 1.400
naar 820 euro per maand. Die vermindering begint hem daar te raken, waar het 't
meeste pijn doet: zijn drankconsumptie. "Vroeger zat ik elke dag in de kroeg",
mompelt Noldus. "Nu twee, drie dagen minder."

In winkelpromenade Kerkbuurt is het niet druk. "Het is gewoon pet!", zegt
verkoopster Linda Terwiel van schoenwinkel Scapino, een landelijke keten van
discountzaken. Aan elke pilaar hangt een bord: 'Aanbieding' met daaronder groot
opgeschreven de prijs - meestal minder dan tien euro. Tot vorig jaar steeg de
omzet in deze vestiging met 3 a 4 procent per jaar, maar de laatste twaalf
maanden zijn de verkopen volgens Terwiel gedaald met 6 tot 7 procent. Collega
Denise van Breugel: "Klanten kijken beter naar acties en ze proberen vaker af te
dingen." Ze wijt de omzetdaling aan de invoering van de euro. "Iedereen heeft
toen te veel uitgegeven, omdat alles goedkoper leek. Ik ook."

In de Kerkbuurt wil niet iedereen praten. Twee kapsalons weigeren, twee
modezaken zeggen geen tijd te hebben, terwijl hun winkels een oase van rust
zijn. Twee reisbureaus verwijzen naar hun hoofdkantoren. Een daarvan, Broere
Reizen, wil alleen worden benaderd per fax, om enkele dagen daarna mee te delen
dat niemand de situatie kan toelichten. Bedrijfsleider Anton van Rees van
uitzendbureau Olympia zegt dat Broere Reizen begin vorig jaar bij hem nog 20 a
30 vacatures had openstaan. "Die hebben ze op een gegeven moment in een klap
ingetrokken." Bij veel andere bedrijven gebeurde hetzelfde. "Jaarcontracten zijn
niet omgezet in vaste banen", zegt Van Rees. "Aannemers voeren hun orders nu uit
met minder onderaannemers, dus hebben kleinere bedrijven het moeilijk. Ook
metaalbedrijf Van Beest, dat schakels, kettingen en haken maakt voor schepen,
moest van honderd naar veertig werknemers."

Van Rees merkt de economische neergang aan den lijve: "We zenden 20 procent
minder mensen uit dan vorig jaar en ze draaien in totaal 25 a 40 procent minder
uren." Hij ziet een langzame verbetering, zonder dat dit leidt tot nieuwe
aanvragen voor uitzendkrachten. Olympia zet nu arbeidspools op, waar bedrijven
personeel kunnen uithalen. Dan hoeven ze bij een aantrekkende, maar onzekere
markt geen personeel aan te nemen. Behalve van automatiseerder CSS weet Van Rees
ook van faillissementen van enkele keukenwinkels en interieurzaak Mijnders aan
de meubelboulevard langs de A15.

"Om je heen vallen ze af", glimlacht een verkoper van prijsvechter Sani-Dump,
vlak naast meubelwinkel Ikea, die ook zijn uitzendkrachten niet meer nodig
heeft. Sani-Dump verkoopt 'A-merken sanitair tegen bodemprijzen'. Een Villeroy &
Boch douchebak van 321 voor 208 euro, een Grohe wandcloset voor 299 euro. 'Op =
op', staat er te lezen. 'Nog 6 stuks'. Het getal is doorgekrast. '3', staat
ernaast. Ook een streep er doorheen. '2'. Sani-Dump kan geen omzetcijfers geven,
maar de zaken gaan wel "iets beter" dan vorig jaar, dankzij het faillissement
van concurrenten zoals keukenketen Horn.

Aan de Rivierdijk, de weg die meeslingert langs de Beneden-Merwede, liggen
enkele botenbouwers. Ze zijn vaak toeleverancier voor de baggerindustrie, die
sterk is in deze regio. Den Breejen & Zn. Schilderwerken verft jaarlijks zo'n
honderd schepen, van sleepboten tot privejachten. Boekhouder Arie Bakker weet
als geen ander hoe Den Breejen ervoor staat. De directie heeft nog niemand van
de 120 werknemers ontslagen, maar de zaken gaan zeker minder dan vorig jaar. Het
schilderwerk trekt aan, maar in de scheepsbouw is 20 procent minder werk, schat
Bakker. "Het kleinere spul krabbelt wat op, maar grotere schepen worden minder
gebouwd." Sinds de aanloop naar de oorlog in Irak werden veel orders
geannuleerd.

Volgens Bakker is er meer nodig om de economie weer op gang te helpen.
Sliedrecht wacht op een teken: "Van bovenaf moet er een positief geluid komen.
Minister Zalm moet een signaal geven. Voor de gewone man, maar ook bij gewone
bedrijven zoals het onze, heeft zoiets dan zijn neerslag."

Aan de Industrieweg zit de echt zware industrie. Bezoekers van cafe Korevaar
kijken uit op de haven, waar zes hijskranen in de lucht reiken, en een immense
loods van baggerbedrijf IHC. De regionale bus vertrekt een keer per uur naar
Dordrecht, tijdens de spits twee keer.

Langs de kade zijn ondernemingen gevestigd als Van Vliet, aannemer en transport.
Vervoer van zand, grind en puin, verduidelijkt directeur Bart van Vliet. De
bouwactiviteiten "staan op een laag pitje". Vooral de kantorenbouw ligt op z'n
gat. Van Vliet krijgt 30 procent lagere prijzen voor zijn werk dan een jaar
geleden en zijn omzet is 20 procent gedaald. Dus moest hij wel ingrijpen: zijn
25 werknemers kon hij houden, maar uitzendkrachten hoeven 20 procent minder te
komen.

Marcel Langen en Koos Karsijns zijn beide directeur van Nederveen, een
schildersbedrijf met vijftig man in dienst. Langen: "Het is vorig jaar na de
bouwvak begonnen. Normaal is er dan veel werk, maar toen daalden de prijzen,
soms 20 procent. Onze orderportefeuille werd gehalveerd. Dat geeft constante
stress. Vroeger klaagden je klanten dat het zo lang duurde voordat je kon
langskomen. Afgelopen winter begonnen we uit voorzorg voor 17 van onze 35
schilders een ontslagprocedure. Gelukkig hebben we op tijd voldoende werk
gekregen en hoefde er niemand uit."

Karsijns: "Wij zijn nu bezig de markt op ons eigen personeel terug te veroveren.
Tot vorig jaar moedigden wij ze aan te gaan bijbeunen, er was werk genoeg. Dat
werk willen wij nu zelf hebben."

Langen: "Ik denk dat dit nog nog wel een aantal jaren gaat duren. Vijf,
misschien wel."

Karsijns: "We praten mekaar ook een recessie aan. Er zit veel geld onder de
mensen."

Langen: "Volgens mij beseffen particulieren nog niet hoe slecht de economie er
voorstaat. Ze geven nog steeds veel uit."

Karsijns: "Wat is dat nou voor onzin? Het is zo calvinistisch om te zeggen dat
het slecht gaat. Wij klagen altijd. En zelfs dan: een recessie kan ook heilzaam
werken. Als je eens kijkt naar al die Nederlanders die niet willen werken. Ik
heb liever Polen aan het werk dan die Nederlandse lamzakken. Ik zou ze weleens
een schop onder kont willen geven."

Langen: "Slappelingen zijn het."

In het raadhuis maakt burgemeester Martin Boevee een wegwerpgebaar: "Sliedrecht
is juist dynamisch!" Zijn werkkamer kijkt uit op de haven. "Iedereen zegt: het
komt goed!" De werkloosheid in zijn gemeente bedraagt volgens hem 0,9 procent,
dat wil zeggen 94 mensen. "Sliedrechters zitten niet bij de pakken neer."

Navraag bij het CWI leert dat de werkloosheid per 1 juli niet 0,9 procent is,
maar 6 procent. Een jaar daarvoor was dat nog 4,5 procent. In een jaar tijd
steeg het aantal werklozen van 468 naar 619.

VVD-wethouder Remco van de Ven van Economische Zaken praat over vroeger, toen in
deze zompige streek de boeren elke dag streden tegen het water. Daardoor werden
het zo'n goede dijkenbouwers en baggeraars. Het dorp heeft zelfs een bedrijf dat
is genoteerd aan de beurs: IHC Caland. Het duo is op de hoogte van het
faillissement van CSS, maar voor de rest houden ze vol dat het prima gaat.

Sliedrecht heeft nog een bedrijf met een beursnotering: automatiseringsbedrijf
Unit4Agresso. Algemeen directeur Chris Ouwinga moest afgelopen zomer 6 van zijn
250 medewerkers ontslaan. De autonome groei in Nederland is het eerste halfjaar
gedaald met 3 procent. "Ik zie geen herstel. Veel bedrijven hebben de
afschrijvingstermijn van hun computers en software verlengd tot vier of vijf
jaar. Ik doe dat zelf ook."

Ondernemers moeten harder werken om de neergang te beperken. Miranda Reijnders
van Sportzaak Reijnders koopt scherper in en leest de vakbladen beter.
Schoenwinkel Scapino schuift zijn bakken met koopjes dichter naar de entree en
de aanbiedingen van slager Arie-Jan Sterrenburg zijn nog voordeliger. "Vorig
jaar prijste ik een kilo gehakt af van 6,70 naar 4,50 euro - nu zak ik tot 3
euro. Ik verlies alle marge, maar krijg meer mensen in de winkel."

De enige die dit jaar het aantal medewerkers uitbreidde, is kledingzaak Zeeman:
van vijf naar zes. Bedrijfsleidster Angelique de Ruijter schat dat haar omzet de
afgelopen twaalf maanden met 20 procent is gestegen: "Voor ons is het beter dat
de economie slecht blijft."

ESL Verlichting is het laatste bedrijf in Sliedrecht dat failliet werd
verklaard, op 7 juli. ESL leverde aan kantoren, die de laatste tijd steeds leger
raken. Twee dagen erna begint Albert de Haas een slagerij aan de Rembrandtlaan.
"Mijn eerste klanten vonden het gewaagd." Toch zegt hij nooit te hebben
getwijfeld. Maar zijn tien medewerkers hebben allemaal een flexibel
arbeidscontract. "Je moet toch rekening houden met ontslagen."

Miranda Reijnders, samen met haar man eigenaar van een sportzaak: 'Klanten
zoeken langer naar andere merken die net zo mooi zijn, maar goedkoper'.

Albert de Haas opende eerder deze maand een slagerij in Sliedrecht. Zijn tien
medewerkers

Boven: het Sliedrechtse industrieterrein langs de A15.Onder: de haven. Rechts:
uitzicht op het stadje vanaf de Merwede. (Foto's Freddy Rikken)

LOAD-DATE: July 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                               40 of 97 DOCUMENTS

                                NRC Handelsblad

                                 July 26, 2003

'Pijltjes gooien is niets voor mij' ; Ernest Louwes over zijn veroordeling voor
moord

BYLINE: JOKE MAT

SECTION: Zaterdags Bijvoegsel; Pg. 25

LENGTH: 3126 words


Ik had nog nooit meegemaakt dat iemand in mijn kennissenkring werd vermoord
Ernest Louwes over zijn veroordeling voor moord Ik dacht altijd: de rechter
helpt je wel, maar dat is helemaal niet waar

Eind 2000 werd fiscaal jurist Ernest Louwes veroordeeld voor de moord op een
client. Begin deze maand besliste de Hoge Raad dat zijn zaak moet worden
overgedaan. Louwes heeft altijd volgehouden onschuldig te zijn. Maar: 'Als ze
het slim gespeeld hadden, had ik misschien wel bekend.'

Hij zit in een tuinstoel in de achtertuin, afgetrapte moccasins aan zijn voeten
en lichtbruin getint van drie zonnige weken in vrijheid. Er klatert een
fonteintje. Naast het vijvertje staat een parasol, voor de vissen. Om de tuin
staat een schutting met aan weerszijden doorkijkjes naar de buren. Links waait
halverwege het gesprek een parasol door de tuin. Zijn vrouw Anneke snelt weg om
de buurvrouw te helpen. Binnen kijkt zijn vijftienjarige zoon naar de Tour de
France. De twee honden liggen lui op het terras.

Ernest Louwes is in between rechtszaken en formeel nog altijd verdachte van
moord. Hij weet dat het gerechtshof van Den Bosch zijn zaak opnieuw gaat
behandelen. Maar zo kort na zijn vrijlating uit de Penitentiaire Inrichting
Lelystad, die tegenover zijn huis staat, voelt hij zich eigenlijk vrijgesproken.
Heropening van een strafzaak door de Hoge Raad is op zich al uitzonderlijk, dat
overkwam de laatste jaren alleen de 'twee van Putten'. Hij zegt: "Dit is waar je
al die tijd op hebt gehoopt."

Zijn vrouw is bitter, hij vooral verbaasd. Hij wil begrijpen wat hem is
overkomen. Hij is kort van stof, maar als hij uitweidt gaat het over zijn
geschokte vertrouwen in de rechtspraak. "Het past niet in het systeem, maar ik
zou best eens willen praten met die rechters die mij veroordeeld hebben. Gewoon
het waarom. Hoe komen ze tot zo'n beslissing. Ik dacht altijd: de rechter helpt
je wel, maar dat is helemaal niet waar."

In de zaak die nog komt, hoopt hij allerlei ongerijmdheden aan de orde te kunnen
stellen - verkeerde data boven politieverslagen, nagelaten onderzoeken die
volgens hem zijn onschuld hadden kunnen bewijzen, aanwijzingen over andere
mogelijke daders die terzijde zijn gelegd. Schadevergoeding is van later zorg,
al zit hij financieel aan de grond.

Is hij de keurige fiscaal jurist met een blanco strafblad die vier jaar geleden
de misstap van zijn leven beging door de rijke weduwe Wittenberg in Deventer te
wurgen en vijfmaal in de borst te steken? Of de hardwerkende burger die is
geruineerd door een enorme miskleun van politie en justitie? Alleen hij weet dat
zeker. Bekend heeft hij in ieder geval nooit. Daar is hij niet trots op, dat
vindt hij een kwestie van geluk. Want: "Ze hebben me een keer zo ver gehad dat
ik zelf dacht: dan moet ik het wel gedaan hebben."

Dat was in de eerste zes weken na zijn arrestatie. Van het ene op het andere
moment was hij afgesneden van zijn gezin en zijn werk. Eerst verbleef hij
dagenlang in een politiecel waar het licht nooit uitging, daarna in een huis van
bewaring. "Na een of twee dagen ben je psychisch weg", zegt hij, weer verbaasd.
"Je denkt dat alles netjes gaat. Als je daar zit, denk je dat nog. Zeg je
'dankjewel' als je een kop koffie krijgt. Je schaamt je tegenover die lui die je
zitten te verhoren. Als ik in de lift stond met iemand, of ik zag mensen op de
gang, dan dacht ik: Jezus, als die maar niet weten wat ik hier doe. Achteraf
lees je dat die gewoon zitten mee te kijken in de regiekamer."

Dat de twee van Putten, uiteindelijk vrijgesproken, iets hadden bekend wat ze
niet gedaan hadden - het verbaast hem niet. "Helemaal niet vreemd eigenlijk. Ze
proberen je klein te krijgen. Er worden dingen gezegd waarvan je zes weken later
hoort dat het gewoon niet waar is. Dan staat de camera net even uit en komt er
iemand binnen die zogenaamd van alles weet. 'Het gaat slecht met je kinderen, je
zoon durft niet meer de straat op."' Als ze het anders hadden aangepakt, had hij
misschien ook wel bekend, mijmert hij. "Misschien hebben ze het niet slim
gespeeld. Als ik met mijn vrouw had gepraat, had ik misschien besloten het eerst
toe te geven om het later weer in te trekken. Op een gegeven moment wil je van
die lui af."

In de zomer van 1999 is Ernest Louwes met zijn vrouw en twee kinderen, toen 11
en 14 jaar, een week naar Frankrijk en drie weken naar Spanje geweest. Hij
werkte voor de Vereniging van Artsen Assuradeurs (VVAA) en maakte lange dagen,
zo'n 60 a 80 uur per week. Alle clienten waren werkzaam (geweest) in de medische
sector en de VVAA regelde hun verzekeringen, boekhouding, belastingaangiften.
"Normaal gaat iemand naar zijn accountant toe, maar in die club ga jij naar de
client. Ik reed zakelijk een dikke 50.000 per jaar." De clienten woonden vooral
in het oosten van het land en mevrouw Wittenberg was een van hen. Zij en haar
man waren enkele jaren eerder 'binnengekomen' via de verzekeringspoot van de
VVAA. "Een collega had vernomen dat ze vrij veel geld kwijt waren voor hun
aangifte", zegt Louwes, "Schrik niet, wel 4.000 gulden. Dat heb ik toen voor
2.000 gulden gedaan en dan verdien je er nog 1.600 op." Bij het echtpaar viel
geen boekhouding meer te doen, Wittenberg was psychiater in ruste.

Toen na enige tijd haar man overleed, regelde Louwes voor de weduwe de
successie-aangifte. Daarna werden het weer de gewone aangiften en onderscheidde
mevrouw Wittenberg zich in niets van andere clienten. Maar in de zomer van 1999
werd het contact intensiever. "Toen ik bij haar kwam om de aangifte te
bespreken, ik denk in mei, juni, ze was altijd vrij vlot, toen was ze bij haar
bankman langsgeweest. Ze had het er met hem over gehad dat haar testament niet
helemaal was conform wat haar man en zijzelf hadden gewenst. Haar man had graag
iets willen doen voor ex-psychiatrische patienten, maar haar vermogen ging nu
naar een ex-kennis en wat legaten naar oud-patienten. Toen heeft de bankman
gezegd: Dat moet je in de vorm van een stichting doen, maar praat er eens over
met je belastingadviseur."

"Ik heb dat nagegekeken en doorgegeven dat dat inderdaad kon in de vorm van een
stichting. Ook heb ik gezegd: schrijf nou eens op een kladje wat je precies
wilt. Kort daarna had ze al een heel pak volgeschreven. Zij had daar grote haast
mee. Nog voor ik op vakantie ging is dat allemaal naar de notaris gegaan. Verder
hebben we erover gesproken dat je dan iemand moet aanwijzen om het testament uit
te voeren. Toen heeft ze gevraagd of ik dat wilde doen en ik heb ja gezegd. Ik
had natuurlijk nee moeten zeggen, het was mijn vak niet. Maar ze was nog vrij
jong, ik dacht dat dat nog jaren op zich zou laten wachten. Ik dacht eerlijk
gezegd ook: het is makkelijker te verdienen dan als je iemands boekhouding doet.
Ik had die notariele rekeningen weleens gezien van 30.000, 40.000 gulden.
Allemaal geld voor de zaak, natuurlijk."

Daar bleef het niet bij. Omdat de voormalige executeur-testamentair, een kennis
van de weduwe naar wie aanvankelijk ook een groot deel van haar vermogen zou
gaan, ook haar begrafenis zou verzorgen, vroeg mevrouw Wittenberg Louwes ook dat
voor zijn rekening te nemen. Ook daarin stemde hij toe. Hij vond het verzoek
niet eens zo heel raar. "Ze had geen kinderen en ruzie met haar familie." Ook
hierbij ging hij ervan uit dat het nog jaren zou duren voor het zover was. Maar
mevrouw Wittenberg ging in hoog tempo door met de voorbereidingen. "Toen ik op
vakantie was, heeft ze hele stukken volgeschreven. De tekst van haar
overlijdenskaart, waar de bloemen moesten worden besteld, zelfs de tekst voor de
dominee of de pastoor. Dat zat allemaal in een map die ik bij haar op moest
halen." Dat bevreemdde hem wel. "Ik kan me voorstellen dat je de namen
opschrijft van de mensen aan wie je wilt dat kaarten worden gestuurd, maar je
eigen preek, dat vond ik vrij luguber. Ik heb dat in een la gelegd. Ik dacht,
dat komt later wel."

Maar later komt snel. Op zaterdag 25 september, een kleine twee weken nadat ze
haar nieuwe testament heeft ondertekend, wordt het lichaam van mevrouw
Wittenberg gevonden. Louwes hoort dat, zegt hij, op maandag van de politie, die
zijn naam had aangetroffen in het testament. "Mijn eerste gedachte was dat ze
zichzelf van kant gemaakt had, omdat ze mij dat rare document met die preek had
gegeven. Dat ze vermoord was, vond ik bizar natuurlijk. Ik had nog nooit
meegemaakt dat iemand in mijn kennissenkring werd vermoord." Hij schrikt ook
omdat hij eigenlijk geen tijd heeft voor de taken die hem wachten. "Ik was net
terug van vakantie en het laatste kwartaal op kantoor was altijd heel druk. Die
begrafenis kwam als een bom op mij af. Ik ben ook niet gelovig, ik heb daar
totaal geen sjoege van." In de map van de weduwe vindt hij het nummer van de
uitvaartverzekering. "Ik kon die man zo bellen. Die heeft het toen allemaal
geregeld."

Voor de afwikkeling van de nalatenschap opent hij een rekening. Dat dat een
beheerrekening is op zijn eigen naam, volgens hem omdat de stichting nog niet is
ingeschreven bij de Kamer van Koophandel, zal de hofrechter hem later
aanwrijven. Evenals een opmerking tegen de penningmeester van de nieuwe
stichting, een collega van de VVAA: dat hij wel een tweede huis zou willen kopen
op Malta. Dat is een eigen leven gaan leiden, zegt Louwes. "Je had in die tijd
een serie op tv over 'belastingparadijzen'. Als fiscalist praat je daarover op
kantoor. Een collega heeft toen tegen de politie gezegd dat ik het weleens over
Malta had gehad. Werd ik daar in een verhoor opeens mee geconfronteerd. In
eerste instantie wist ik niet hoe ze daar in godsnaam bij kwamen. Die collega
heeft later ook bevestigd dat het zo is gegaan."

Anneke Louwes weet op dat moment nog nauwelijks wie mevrouw Wittenberg is. "Ik
kende alleen de naam, omdat Ernest had verteld dat haar man overleden was." Op
19 november wordt haar man gearresteerd. Anneke, van beroep ziekenverzorgster,
zat al enige tijd in de WAO wegens terugkerende depressies. Die eerste maanden
ervaart ze als "een droom, een hel". Haar psychiater komt wekelijks aan huis.
Een vriendin komt haar bijstaan, en ook haar ouders. Die van Ernest zijn al
overleden, zijn moeder in het voorjaar van datzelfde jaar. Geen moment heeft
Anneke gedacht dat haar man de moord gepleegd heeft, zegt ze. Ook vrienden,
familie en bekenden twijfelden daar volgens haar niet aan. Dat er buiten die
kring mensen waren die wel dachten dat hij schuldig was, schoof ze weg. "Daar
kon ik niets mee."

Behalve een financieel motief, wegens zijn bemoeienis met de nalatenschap en de
stichting, wrijft de politie Louwes aan dat hij de laatste is die mevrouw
Wittenberg op 23 september heeft gesproken. Dat telefoontje duurde maar 16
seconden, precies genoeg om bijvoorbeeld te zeggen: "Ik kom eraan, ik parkeer
even mijn auto." Louwes heeft altijd gezegd dat hij niet in Deventer was, maar
dat hij belde vanuit de auto, ongeveer bij 't Harde. Die ochtend was hij bij de
weduwe geweest om een document over haar grafrechten op te halen en toen had ze
hem gevraagd hoeveel ze belastingvrij zou kunnen schenken aan de Sint Jan in Den
Bosch. Hij belde haar, is zijn verklaring, om te zeggen dat het ging om een
bedrag van 1.750 gulden. Een getuige-deskundige van KPN, die stelde dat het
telefoontje niet bij 't Harde kon zijn gedaan omdat het door een gsm-paal in
Deventer werd doorgeklikt, werd later in de zaak tegengesproken door een
getuige-deskundige van Ericsson, die meende dat dat wel kon.

Het moment dat hij zelf dacht dat hij het had gedaan, zegt Louwes, kwam toen een
rechercheur hem vertelde dat zijn geur was aangetroffen op het mes waarmee de
moord was gepleegd. "Een dag eerder, op 29 november, was de hondenhelper langs
geweest om mijn geur af te nemen. Toen wist ik nog niets van een mes en ik
dacht: eindelijk iets wat mij zal ontlasten. Want alles wat ik zei werd
weggeveegd." Het mes was enige dagen na de moord gevonden in een portiek op
anderhalve kilometer van het huis van de weduwe. Volgens de recherche
correspondeerde het lemmet met bloedafdrukken op haar blouse. Dit werd nooit op
het Nederlands Forensisch Instituut onderzocht. Ook volgde er geen
buurtonderzoek op de plek waar het mes was gevonden - Louwes liet dit later door
een prive-detective doen. Noch is bekeken of sporen op het mes overeenkwamen met
zijn DNA-profiel, dat hij vrijwillig heeft laten opstellen bij een laboratorium
in Leiden. Inmiddels staat vast dat het mes niets met de moord te maken heeft.
De sporen op het lemmet werden wel naast het DNA-profiel van mevrouw Wittenberg
gelegd en bleken afkomstig te zijn van twee onbekende anderen. Voor de Hoge Raad
gaf dat de doorslag om de zaak te heropenen.

Dat het zover is gekomen, is toeval. Als Louwes eind 2000 is veroordeeld tot
twaalf jaar cel, ligt zijn zaak maandenlang stil. Hij wil in cassatie, maar het
duurt tot juli 2001 voordat het hof in Arnhem hem de motivering van het vonnis
stuurt. In het najaar wijst de Hoge Raad het cassatieverzoek af. Inmiddels heeft
Louwes een andere advocaat en wil hij bij de Hoge Raad afdwingen dat zijn zaak
wordt herzien. Maar ook dat gaat traag. Vrienden benaderen dan
misdaadverslaggever Peter R. de Vries. Dat resulteert in een uitzending die hij
ervaart als negatief ("Ik werd neergezet als een crimineel met stoppels, uit
Tatort of zo"), maar die toevallig wordt bekeken door ene mevrouw Waisvisz uit
Almere. Dan komt de zaak weer in beweging.

Waisvisz, grafologe, heeft in een veel eerder stadium met haar man een
daderprofiel opgesteld van de moordenaar van de weduwe, aan de hand van een
briefje waarvan de politie vermoedde dat de dader het had geschreven. Ze stelt
vast dat Louwes niet aan dat profiel voldoet en ze bijt zich vast in de zaak,
waarbij ze onder meer deskundigen van TNO inschakelt voor contra-expertise. Dit
resulteert in een lijvig rapport. Meer publiciteit volgt, onder meer van HP/De
Tijd-journalist Stan de Jong die zijn artikelen later bundelt tot een boek.
Advocaat G.J. Knoops, die het herzieningsverzoek van de twee van Putten heeft
gedaan, neemt op verzoek van Louwes de zaak over en laat deskundigen het
politieonderzoek op vele punten bestrijden.

Al die tijd, zegt Louwes, heeft hij geen moment berust in zijn lot. Waar zijn
vrouw al snel na de veroordeling begint te denken dat het acht jaar zal duren
voor hij weer thuis is, blijft hij verwachten op korte termijn vrij te zijn.
Aanvankelijk houdt hij zelfs zijn vakliteratuur bij om zo snel mogelijk weer aan
de slag te kunnen. Met zijn medegevangen bemoeit hij zich nauwelijks ("Pijltjes
gooien is niets voor mij") en in zijn 'vrije tijd' schrijft hij. Eerst een
verhaal voor volwassenen, dan een kinderboek. Alleen de laatste negen maanden,
als het herzieningsverzoek bij de Hoge Raad is ingediend, kan hij zich niet meer
concentreren. "Niet eens om een film uit te kijken. Ik dacht steeds: straks komt
de Hoge Raad, straks komt de Hoge Raad. Vijf mannen die mij niet kennen en die
over mij gaan beslissen. Omdat ik het hof in Arnhem had meegemaakt, was dat
gewoon eng."

Op de dag van de uitspraak, die een week is vervroegd, krijgt hij voor het eerst
handboeien om. Hij wordt afgeleverd bij het Haagse paleis van justitie in plaats
van bij de Hoge Raad. Een speciaal team moet hem vervolgens per burgerauto
alsnog naar de juiste plaats brengen. Dat team doet hem de boeien om. "Ik dacht:
o jee, ze weten dat het een slechte uitspraak is en zijn bang dat ik die Hoge
Raad aanvlieg. Dus toen zat ik weer in zak en as."

Maar de uitspraak is gunstig en daar zit hij nu in zijn tuin van te genieten.
Meer ondanks dan dankzij de rechterlijke macht, vindt hij. "Ik besef nu wel dat
ik er met de overheid niet gekomen was." "Aan de overheid heb je niets", zegt
Anneke. Vrienden en familie betaalden hun rekeningen, zodat ze na de auto en de
caravan niet ook het huis hebben hoeven verkopen. Plus de rekeningen van de vele
deskundigen die onderzoek hebben gedaan. "Als je geen geld hebt in dit land,
blijf je gewoon zitten", zegt Ernest. Als schadevergoeding uitblijft, zegt
Anneke, is het einde verhaal.

En de gevangenis, die hij elke keer ziet als hij uit het raam kijkt? Ach. Zo'n
gebouw kan er ook niets aan doen. "Ik heb vaak gedacht: ik ga verhuizen als ik
hier uit kom", zegt Louwes. "Aan de andere kant: de kinderen zijn hier geboren,
in een ander huis weliswaar, en waar ik in Lelystad ook woon, ik kom er altijd
langs. Het stoort me niet zo." "Ik heb de meeste moeite met die busjes van
justitie", zegt Anneke. "Als ik die zie rijden, raak ik geemotioneerd." Ernest:
"Die zijn heel eng om in te zitten. Er zitten van die hokjes in. Je denkt: als
er iemand achterop rijdt, ben je helemaal plat."

De Deventer moordzaak

Op 25 september 1999 wordt in haar huis in Deventer het lichaam gevonden van
mevrouw Jacqueline Wittenberg, een zestig jaar oude weduwe. Er zijn geen
braaksporen, zodat de politie van meet af aan uitgaat van een bekende dader. Op
19 november 1999 wordt Ernest Louwes gearresteerd, de dan 46-jarige
belastingadviseur van de weduwe. De verdenking tegen hem stoelt op de volgende
feiten:

Hij is de laatste die mevrouw Wittenberg heeft gesproken. Het betrof een
telefoontje om 20.36 uur op 23 september.

Hij zegt dat hij belde vanuit de auto, ongeveer ter hoogte van 't Harde, maar
het telefoontje blijkt te zijn doorgeklikt via een gsm-station in Deventer. De
politie gaat ervan uit dat dat betekent dat hij in Deventer was.

Het was een zeer kort telefoontje: slechts 16 seconden.

Mevrouw Wittenberg heeft tien dagen daarvoor haar nieuwe testament ondertekend
en Ernest Louwes is de executeur-testamentair.

Haar gehele vermogen gaat naar een stichting waarvan Louwes voorzitter moet
worden.

Louwes heeft voor de afhandeling van de nalatenschap een prive-rekening geopend.

Louwes heeft tegen de penningmeester van de stichting, een collega, laten vallen
wel een tweede huis op Malta te willen kopen.

Een geurproef met een politiehond wijst uit dat Louwes' geur aanwezig is op een
mes dat enkele dagen na de moord in een portiek in Deventer is gevonden en dat
de politie beschouwt als het moordwapen.

Louwes wordt door de Zwolse rechtbank op 9 maart 2000 vrijgesproken, maar door
het gerechtshof in Arnhem op 22 december 2000 veroordeeld tot twaalf jaar cel.
De Hoge Raad bepaalt op 1 juli 2003 dat de zaak moet worden heropend, omdat er
een nieuw feit is: uit DNA-onderzoek met technieken die drie jaar geleden nog
niet voorhanden waren, blijkt zich op het gevonden mes geen DNA-materiaal van
het slachtoffer te bevinden. Het gerechtshof van Den Bosch zal zich binnenkort
over de zaak buigen.

Ernest Louwes, thuis in Lelystad na zijn vrijlating: 'Ik dacht altijd: de
rechter helpt je wel, maar dat is helemaal niet waar.' Foto Sake Elzinga

LOAD-DATE: July 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                               41 of 97 DOCUMENTS

                                NRC Handelsblad

                                 July 19, 2003

Scepticus van de ethiek ; BERNARD WILLIAMS (1929-2003)

BYLINE: MENNO LIEVERS

SECTION: Wetenschap & Onderwijs; Pg. 32

LENGTH: 1222 words


Het bericht van het overlijden op 10 juni in Rome, op 73-jarige leeftijd, van de
Engelse filosoof Bernard Williams heeft veel mensen verslagen achtergelaten.
Filosofie is een abstract vak dat meer dan andere wetenschappen afhankelijk is
van briljante invallen van grote geesten. Bernard Williams was zo iemand. Ethiek
was in de jaren zestig een duf vak geworden, waar serieuze filosofen zich niet
voor interesseerden. Het werk van Williams heeft de ethiek nieuw leven
ingeblazen.

Al tijdens zijn studie klassieke talen en filosofie aan de universiteit van
Oxford merkte zijn tutor op: ''Bernard begrijpt wat je gaat zeggen beter dan je
het zelf begrijpt, en ziet alle mogelijke bezwaren daartegen, alle mogelijke
antwoorden op al die mogelijke bezwaren, nog voor je je zin hebt afgemaakt." Die
tutor was Gilbert Ryle, auteur van The concept of mind (1949) en decennia lang
de invloedrijkste filosoof van Engeland.

Williams was een van diegenen die dankzij hun allround intelligentie in iedere
wetenschap of maatschappelijke loopbaan slagen. In zijn geval moet het
authentieke passie voor de filosofie zijn geweest die hem bracht te kiezen voor
de academische wereld. Eerst te Oxford, een paar jaar later te Londen, waar zijn
vrouw Shirley Williams, die hij tijdens zijn diensttijd in Noord-Amerika had
leren kennen, actief was in de landelijke politiek voor de Labour-partij. In
1974 scheidden ze. In 1981 richtte Shirley Williams samen met onder anderen Roy
Jenkins en David Owen in 1981 de Sociaal Democratische Partij op.

Williams was dankzij die contacten ook een veelgevraagd lid van adviescommissies
van de regering. Zoals hij zelf zei: ''Ik was er voor alle grote zonden: gokken,
drugs, pornografie en prive-scholen." Williams was zich bewust van wat 'gewone
mensen' van filosofie verwachtten, bijvoorbeeld een antwoord op de vraag wat je
moet je doen. Maar precies die vraag was in de handen van Williams' academische
collega's in de jaren zestig verworden tot een 'lege en saaie kwestie'. In het
voorwoord van zijn eerste boek Morality (1972) verweet Williams zijn collega's
dan ook dat hun theorieen geen antwoorden gaven op levensechte problemen.

In later werk heeft hij twee van die ethische theorieen de doodsteek
toegebracht. Het utilisme (ook wel utilitarisme genoemd) is de theorie dat
ethisch gezien dat gedaan moet worden dat het beste is voor het grootste aantal
mensen. Williams laat met een voorbeeld zien dat die theorie niet klopt. Stel je
voor dat er een keurige geleerde is, laten we hem Jim noemen, die onderzoek doet
naar plantjes in Zuid-Amerika. Bij toeval wandelt hij een dorp binnen waar juist
de politie twintig indianen heeft opgepakt die in opdracht van het fascistische
regime moeten worden vermoord. Maar de indianen hebben geluk. Jim wordt
beschouwd als een geeerde gast uit een ver land en daarom krijgt hij het
voorrecht zelf een indiaan te mogen neerschieten, waarna de andere indianen
vrijuit zouden gaan. Als Jim zou weigeren worden alle indianen alsnog vermoord.

Wat moet Jim doen? Het utilisme geeft een duidelijk antwoord. Jim moet een
indiaan doodschieten, want dat is het beste voor het grootste aantal mensen.
Maar zo maakt het utilisme geen onderscheid tussen het uit eigen initiatief
plegen van een moord en het plegen van een moord door anderen als gevolg van
iets dat jij doet, en het heeft dus geen oog voor wat iemand tot een integer
mens maakt.

De tweede ethische theorie die Williams succesvol heeft aangevallen is die van
Kant. Volgens Kant moet je altijd proberen de richtlijn voor je doen en laten af
te leiden uit een algemeen beginsel dat voor iedereen geldt. Als je dus in een
concreet geval de vraag stelt 'Wat moet ik doen?' dien je volgens Kant eerst na
te gaan welk algemeen principe je volgt.

Williams korte, maar doorslaggevende bezwaar hiertegen is dat het van mensen een
gedachte te veel vraagt. Wanneer een getrouwde vrouw in het water valt, dan mag
zij toch hopen dat haar echtgenoot haar wil redden om wie zij is en dat hem dat
voldoende motiveert om in het water te springen. Volgens Kant daarentegen moet
de echtgenoot eerst vaststellen dat het zijn vrouw is en vervolgens nagaan of
het moreel toelaatbaar is om zijn vrouw in die omstandigheden te redden. Pas als
het antwoord daarop positief is, mag hij reddend optreden.

Williams' scepsis over ethische theorieen verklaart de titel van zijn
belangrijkste boek Ethics and the limits of philosophy. Daarin stelt hij dat
Socrates' vraag 'Hoe moet ik leven?' niet door een filosofische theorie
beantwoord kan worden. Filosofische kennis over moraal bestaat niet, volgens
Williams. Dat komt doordat filosofische begrippen als 'goed' en 'kwaad' veel te
abstract, veel 'te mager' zijn om de morele problemen van het reele sociale
leven te beschrijven.

Er is dus volgens Williams een groot verschil tussen wetenschappelijke en morele
kennis. In de wetenschap wordt men het uiteindelijk met elkaar eens, die kennis
convergeert. Dit komt, aldus Williams, doordat wetenschappelijke kennis een
absolute conceptie van de werkelijkheid vooronderstelt. Hij is dus zeker geen
wetenschappelijk of waarheidsrelativist. Er is een werkelijkheid die
onafhankelijk van ons bestaat, die onze uitspraken waarmaakt, die verklaart
waarom onze kennis groeit en die dient als arbiter wanneer we met elkaar van
mening verschillen.

In de ethiek is er niet zo'n arbiter. Ethiek is uiteindelijk te herleiden tot
reacties op wat mensen ervaren; niet op zogenaamde ethische feiten die in een
objectieve morele werkelijkheid zouden bestaan. Daarin heeft het moreel
relativisme volgens Williams gelijk.

De dunne, bloedeloze concepten van ethische theorieen staan in schril contrast
met de concrete, in Williams' woorden, 'dikke begrippen' van de gewone man die
hem zijn overgeleverd door de cultuur waarin hij is opgevoed. Dergelijke 'dikke
begrippen' komen we ook tegen in andere culturen, zoals die uit de oudheid. In
zijn mooie boek Shame and Necessity betoogt Williams dat de Grieken veel meer
oog hadden voor de rol die integriteit en zelfbeeld spelen in het leiden van een
ethisch bewust leven. Ook wisten de Grieken beter dat de ene mens voor het geluk
geboren is, terwijl het leven van een ander zich ontvouwt als een tragedie,
waarin het noodlot vrij spel heeft, zonder dat iemand er iets aan kan doen.

Williams' eigen carriere verliep voorspoedig. In 1967 werd hij benoemd tot
hoogleraar te Cambridge, in 1979 tot 'provost' van King's College in dezelfde
plaats. In 1987 leidde hij de 'brain-drain', de wetenschappers die vanwege het
onderwijsbeleid van de regering-Thatcher uitweken naar de Verenigde Staten. Maar
hij kon niet aarden in Berkeley, Californie. In 1990 keerde hij terug naar
Oxford.

Daar werd hij met vreugde binnengehaald. De collegezalen puilden uit, studenten
zaten op de grond en in de vensterbanken. Williams was scherp, geestig, briljant
in het debat, charmant en stimulerend. Promovendi uit de hele wereld smeekten om
onder zijn leiding hun proefschrift te mogen schrijven. Met velen van hen
onderhield hij jaren later nog contact. Enige jaren geleden werd kanker bij hem
geconstateerd. Hij reageerde goed op de therapie en hem werden nog enige jaren
gegund om Truth and Truthfulness te schrijven. Het is onlangs verschenen en het
is opnieuw een meesterwerk.

LOAD-DATE: July 21, 2003

LANGUAGE: DUTCH

                © 2003 PCM Uitgevers B.V.  All rights reserved.

                               42 of 97 DOCUMENTS

                                NRC Handelsblad

                                 July 14, 2003

Nieuwe buren ; DEN BOSCH

BYLINE: ARJEN SCHREUDER

SECTION: Binnenland; Pg. 2

LENGTH: 501 words


Het heeft iets van een film. Er was eens een familie die vijf jaar geleden uit
een huurwoning in de Bossche wijk Hambaken werd gezet wegens met name vervuiling
van de omgeving. Na lang zoeken plaatste de gemeente de familie in samenwerking
met de woningbouwvereniging en het maatschappelijk werk op een terrein tussen
een school en een ziekenhuis langs een drukke weg aan de rand van de stad.

Daar wonen ze nu. Moeder Marie met haar zonen Jantje en Wim en haar dochters
Annie met vijf kinderen en Liesbeth met drie kinderen bewonen twee bouwketen en
een caravan, met uitzicht op een parkeerterrein. Dochter Marie en vriend Stefan
met vier kinderen wonen in een woonwagen op hetzelfde terrein. Op bureaustoelen
zitten ze in de zon. Om hen heen vuilniszakken, oude kleren en zwerfvuil. Er
scharrelen vijf honden rond. Moeder Marie vertelt dat ze vaak ten onrechte zijn
gecriminaliseerd, zoals toen Jantje werd beschuldigd van een inbraak terwijl hij
in Spanje zat, of zoals toen er hekken werden geplaatst alsof zij gevaarlijk
zouden zijn.

En nu moeten ze hier weer weg. De maatschappelijk werker kwam meedelen dat het
Koning Willem I College wil uitbreiden. Voor de familie is geen plaats meer. De
gemeente heeft onlangs een woning gevonden die voldoet aan de voorwaarde dat het
huis op behoorlijke afstand van een woonbuurt ligt en kan worden begrensd. Het
is het voormalige woonhuis van een oud-tuinder in het buitengebied tussen Den
Bosch en het dorp Rosmalen, langs de rijksweg A2.

Vandaag vindt het laatste deel van de verhuizing plaats. De buurt is niet blij
met de nieuwe buren. De bewoners van een villawijk op tweehonderd meter afstand
weten niet precies wat ze moeten verwachten, vertellen ze, maar ze durven niet
meer in het gebied te wandelen en hun kinderen laten ze er niet meer spelen. Ze
vinden dat de gemeente hen heeft overvallen en heeft gehandeld in strijd met het
bestemmingsplan. Ook vinden ze het onrechtvaardig dat waar gewone burgers jaren
moeten wachten op vergunningen, deze familie zomaar een prachthuis met zes
slaapkamers toegewezen krijgt. Onaangepast gedrag wordt beloond, zeggen ze.

De wethouder heeft de buurt beloofd dat de familie er niet langer dan twee tot
vier jaar zal wonen, want volgens de maatschappelijk werker zit er progressie in
de resocialisatie. Het huis is woonklaar gemaakt. De schuren zijn gesloopt. Om
het huis is een gracht gegraven. Van het plaatsen van een woonwagen is afgezien
wegens tijdrovende procedures. De woonwagen van Marie en Stefan verhuist nu naar
Vught. Ook de grootste van de vijf honden is niet welkom. Over dat laatste is
moeder Marie onlangs zo boos geworden dat ze bij een gesprek op het stadhuis
naar eigen zeggen een pen naar de wethouder heeft gegooid. De familie vindt de
bezwaren van de buurt belachelijk. Als er iemand bang moet zijn, dan zijn wij
het, zeggen ze, want wij hebben geen waakhond meer en onze kinderen kunnen niet
buiten spelen, want over het zandpad voor hun huis rijden de auto's te hard.

LOAD-DATE: July 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                               43 of 97 DOCUMENTS

                                NRC Handelsblad

                                  July 8, 2003

Duitsland, Frankrijk en VS: groei op krediet

BYLINE: HERMAN FRIJLINK

SECTION: Economie; Pg. ECO2

LENGTH: 897 words


Het is met Juergen Peters, de vice-voorzitter van de Duitse vakbond IG Metall,
al net als met de bureaucraten van het Politbureau in de voormalige DDR, meent
het Duitse weekblad Die Zeit: "Die dachten ook dat er niks was veranderd, zo
lang iedere morgen de auto met chauffeur voor de deur stond." Het blad meent dat
het beter zou zijn als Peters, de kroonprins van IG Metall-voorzitter Klaus
Zwickel, het veld zou ruimen vanwege de mislukte staking over de invoering van
de 35-urige werkweek in Oost-Duitsland. Want de staking was zijn stokpaardje.

De Duitse vakbondsfunctionarissen zitten volgens het blad "gevangen in oude
dogma's en in het onvermogen om politiek te denken". Maar het ziet er niet naar
uit dat Peters en de zijnen vrijwillig het roer uit handen geven. Want hoewel
slechts een procent van de leden aan de staking meedeed, meent Peters dat dit
echec "niet meer dan een bedrijfsongeval" was. De interne strijd die nu
ontstaat, is volgens het blad niet alleen het gevolg van de aloude kloof tussen
pragmatici en traditionalisten, maar ook van de kloof tussen Oost en West en
tussen de bedrijfsvertegenwoordigers en het vakbondsapparaat.

De mislukte staking is volgens het Amerikaanse weekblad BusinessWeek een teken
dat het Duitse publiek "de bonden niet meer ziet als verdedigers van de gewone
man, maar als obstakels die noodzakelijke veranderingen in de weg staan". Ook in
Frankrijk en Italie ziet het blad "linkse verdedigers van de status quo terrein
verliezen" en meent dat "de Europese stemmers eindelijk bereid zijn ingrepen in
de verzorgingsstaat te accepteren om de stagnerende economie weeer op gang te
helpen". Nadat het blad in het kort de Duitse hervormingsplannen heeft geschetst
stelt het vast dat "Duitsers en Fransen altijd nog minder werken dan Amerikanen
en Britten, en betere sociale voorzieningen hebben. Het probleem is alleen dat
de oppositie verdeeld is over het meewerken aan de hervormingsplannen. De
Beierse ministerpresident Edmund Stoiber bijvoorbeeld heeft zich omwille van
zijn conservatieve stemmers al uitgesproken tegen het bezuinigen op subsidie aan
forensen en huizenbezitters."

"De hervormingsplannen van de regering zijn op drijfzand gebouwd", meent het
Duitse weekblad Wirtschaftswoche, want als privatisering en afbouw van subsidies
niet genoeg opbrengen is de regering van plan de schuldenlast te verhogen -
hervorming op krediet, dus. Het is mooi dat de belastingen omlaag gaan, maar de
burgers weten ook dat ze meer moeten gaan betalen voor pensioen- en
ziektekostenverzekeringen. Daarom zal de belastingverlaging de economie niet
voldoende stimuleren, vreest het blad. Anderzijds erkent het blad dat de plannen
van Schroder meer kans van slagen hebben dan ooit, want "zijn partijgenoten
hebben de Agenda 2010 geslikt, de economie dwingt de opositie om de hervormingen
te ondersteunen, en de vakbonden zijn door het stakingsdebacle van IG Metall te
verzwakt om het de kanselier al te lastig te maken."

"Wat in Amerika functioneert kan voor Europa niet slecht zijn", meent het Duitse
weekblad Borse on Line. Want zonder nieuwe schulden aan te gaan zal het niet
lukken om de optimistische groeiprognose van de Duitse regering waar te maken.
Het blad is wel zo reeel om ook te wijzen op de risico's. Want de burgers weten
natuurlijk ook wel dat ze de rekening van de nieuwe schulden laten weer terug
zullen vinden in hogere lasten. Daarom is het heel goed mogelijk dat ze
terughoudend zullen blijven consumeren en investeren. De situatie in Japan vormt
immers het bewijs dat "in een deflatoire omgeving conjunctuurmaatregelen weinig
uitrichten".

Het blad beseft ook dat de belastingverlaging van de regering-Bush de economie
wel stimuleert, maar dat daardoor "de publieke financien diep in de rode cijfers
zijn beland". Het blad voorziet echter dat het in Europa ook die kant zal
uitgaan, ondanks het Stabiliteitspact waarmee de lidstaten zich hebben verplicht
het begrotingstekort niet groter te laten worden dan drie procent van het Bruto
Binnenlands Product. "De vermanende woorden uit Brussel lijken eerder bedoeld te
zijn om de financiele markten te sussen dan om de ministers van financien tot de
orde te roepen."

Toch lijkt het erop dat Bush school maakt. Want Duitsland en Frankrijk hebben
elkaar gevonden in een gelijkluidende economische strategie, denkt het Britse
weekblad The Economist: eerst hervormingen invoeren en daarna tekorten
verminderen. En dat betekent ook dat ze niet tegen elkaar zullen stemmen als het
gaat om mogelijke boetes vanuit Brussel wegens overschrijden van de drie
procent-grens van het Stabiliteitspact. Maar er is wel verschil, meent het blad,
want Frankrijk staat er al sinds 1995 beter voor dan Duitsland. En anders dan
Duitsland loopt Frankrijk geen risico op deflatie.

De situatie in Duitsland baart The Economist veel meer zorgen. Het blad gelooft
er geen woord van dat Duitsland, zoals de regering belooft, zich kan houden aan
de drie procent grens, want de regering gaat daarbij uit van een groei van
minstens twee procent, veel meer dan de 1,6 procent die de deskundigen
voorspellen. Evenals Wirtschaftswoche en Borse on Line vreest ook The Economist
dat de verlaging van de inkomstenbelasting niet het gewenste stimulerende effect
zal hebben op de bestedingen omdat de regering-Schroder tegelijkertijd bezuinigt
op subsidies en belastingvoordelen.

LOAD-DATE: July 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                               44 of 97 DOCUMENTS

                                NRC Handelsblad

                                  July 5, 2003

Eiland op drift ; Parijs hoopt dat hink-stapsprongreferendum Corsica bevrijdt
van clientelisme en geweld

BYLINE: PIETER KOTTMAN

SECTION: Zaterdags Bijvoegsel; Pg. 24

LENGTH: 2747 words


Morgen stemmen de inwoners van Corsica over de vraag of het eilandbestuur meer
op afstand moet. Maar veel Corsicanen ervaren dat als een strikvraag. Ze stemmen
'nee' omdat separatisten 'ja' zeggen. Over een ontslagen prefect en groeiend
cynisme over de besturende klasse.

Het is verstikkend heet in de bovenzaal van het oude theater van Bastia. Behalve
aan het warme weer is dat te wijten aan de aanwezigheid van honderden Bastianen.
"Kies voor Corsica binnen de Republiek. Stem nee!" roepen affiches op
afgebladderde zuilen en luiken van de zaal. Het is precies wat alle aanwezigen
gaan doen, morgen, bij 'het' referendum. Toch willen ze nog even horen waarom
ook weer. Daarom zitten ze, wapperend met papiertjes en zakdoeken, geduldig te
luisteren naar vijf langdradige sprekers, alvorens hun burgemeester met
gespreide armen het woord neemt. "Nou", triomfeert deze Emile Zuccarelli,
kampioen van het 'nee', "ik word in elk geval heel wat enthousiaster ontvangen
dan de hoogste autoriteiten van de Republiek!"

Massaal haha, applaus.

Wat premier Jean-Pierre Raffarin en zijn minister van Binnenlandse Zaken Nicolas
Sarkozy twee weken geleden overkwam was inderdaad erger dan ze zich in hun
kwaadste dromen hadden kunnen voorstellen. Ze kwamen het startsein van de
campagne geven voor het referendum: 'Kies voor Corsica binnen de Republiek. Stem
ja!'. Hun devies werd in de kiem gesmoord. Er waren 'gevaarlijke toestanden'
ontstaan op het vliegveld van Bastia. Menig, nee, alle cartoonisten deden er de
volgende dag hun voordeel mee. Belaagd door een honderdtal demonstranten hadden
de premier en zijn minister een veilig heenkomen moeten zoeken in een kantine
van het vliegveld, waar ze staande op plastic tuinstoelen Corsica hadden
toegesproken.

Beschamender en symbolischer beeld van de Republiek kon niet de ronde doen. En
dat uitgerekend op Corsica, dat zich al veertig jaar verzet tegen 'Parijs'. En
waren het tegenstanders van het referendum geweest die de 'gevaarlijke
toestanden' hadden veroorzaakt, dan was er nog een context geweest waarin het
door de regering gepropageerde 'ja' des te harder had kunnen klinken. Maar het
waren ambtenaren die verhaal waren komen halen over de hervorming van het
pensioenstelsel door de regering-Raffarin.

Het muisje kreeg een staartje, dat al even symbolisch genoemd kan worden.
Sarkozy was nauwelijks terug in Parijs of hij riep de prefect van Bastia op het
matje, om hem, nu hij de veiligheid van de Republiek niet had kunnen garanderen
tegenover een handjevol raddraaiers, zo demonstratief mogelijk de laan uit te
kunnen sturen. De volgende dag installeerde Parijs een nieuwe prefect. De regio
wikt, Parijs beschikt. Zelfs op opstandig Corsica.

Vooralsnog, volgens tegenstanders van het referendum. Zij vrezen dat niet alleen
de deur naar onafhankelijkheid geopend wordt, maar dat het Corsicaanse voorbeeld
ook andere regio's doet volgen. Met andere woorden: het referendum is de bijl
aan de wortel van de 'ene en ondeelbare' Republiek. Het is de reden waarom zelfs
de zinsnede 'het Corsicaanse volk als samenstellend deel van de Republiek'
enkele jaren geleden geen genade vond in de ogen van de Constitutionele Raad.

Tekenend voor de overige verwarring is dat zowel voorstanders van 'ja' als van
'nee' dezelfde slogan voeren: Corsica in de Republiek. De vraag die de 191.000
kiesgerechtigden onder de in totaal ongeveer 250.000 Corsicanen moeten
beantwoorden is van uiterst technisch-bestuurlijke aard. De regering-Raffarin
stelt voor om het noordelijke en het zuidelijke departement - in Nederlandse
termen misschien nog het beste te vergelijken met de provincies samen te voegen
tot een collectivite unique. Terloops wordt ook de vraag gesteld of de
Corsicanen voorstander zijn van de op het 'vasteland' al geldende verplichte
gelijke vertegenwoordiging van mannen en vrouwen in de politiek. De
'collectivite unique' zou bestuurd worden, net als nu met beide departementen
het geval is, door de direct gekozen Assemblee van Corsica.

De redenering die aan het voorstel ten grondslag ligt is dat er nu te veel
bestuurslagen zijn, dat middelen versnipperd raken en dat de
verantwoordelijkheden onduidelijk zijn. Een 'collectieve eenheid' die als enige
over het geld gaat, zou de helderheid en daadkracht ten goede komen.

Maar dat zijn slechts details vergeleken bij de werkelijke motieven van de
bedenker van het referendum, minister Nicolas Sarkozy. Hij heeft het land vorig
jaar al gewaarschuwd dat hij meer kans had om te falen dan om te slagen, maar
hij wilde niettemin proberen eindelijk een eind te maken aan het politieke
geweld op Corsica. Die ambitie is de werkelijke reden voor het organiseren van
het referendum. Separatisten hebben de afgelopen vijfentwintig jaar 9.000
aanslagen gepleegd, waarbij 150 doden vielen. Ze vormen maar een zeer kleine
minderheid. Acht op de tien Corsicanen wil niets van onafhankelijkheid weten.
Niet voor niets stellen opeenvolgende presidenten van de Republiek, tot en met
Jacques Chirac toe: "Corsica heeft problemen, maar er is geen Corsicaans
probleem."

Toch bepalen de terroristen de politieke agenda, ook nu, met het uitschrijven
van het referendum. Maar het verband tussen het referendum en een mogelijk einde
van het Corsicaanse terrorisme is complex. Alleen politici en deskundigen lijken
het te zien. Caroline, Parisienne van geboorte maar wegens de liefde en
vervolgens wegens kinderen en kleinkinderen al veertig jaar Corsicaanse,
begrijpt er in elk geval "helemaal niets" van. En ze is niet de enige, verzekert
ze. In haar dameskledingzaak aan de Boulevard Paoli in het centrum van Bastia
zegt ze: "Het idiote is dat de bedoeling van de vraag het gewone volk totaal
ontgaat. Mijn conclusie is dat de heren weer iets voor zichzelf aan het
organiseren zijn dat het daglicht kennelijk niet verdraagt. Dus ga ik 'nee'
stemmen."

Twee winkels verderop denkt verkoper Didier de vraag wel begrepen te hebben.
"Men wil alle macht overhevelen naar de hoofdstad Ajaccio, waardoor Bastia weer
het kind van de rekening wordt. Dat alleen al is voor mij een reden om tegen te
stemmen, maar het is niet de enige. Ik vertrouw Corsicaanse politici voor geen
cent. Dit eiland zal altijd behoefte houden aan een toeziend voogd, aan Parijs
dus."

In beide analyses schuilt een deel van waarheid. Van oudsher wordt het openbare
leven op het Middellandse-Zee-eiland beheerst door clans, die elkaar met alle
middelen bestrijden, in een eensgezinde mediterrane geest. Aan die geest zijn
hele bibliotheken met socio-historische analyses gewijd, maar de strip Asterix
op Corsica verschaft nog het beste inzicht in de Corsicaanse volksaard. Alle
karakteristieken komen daarin aan de orde: de zich generaties lang voortslepende
familievetes, de lichte ontvlambaarheid, de onwrikbare standpunten, de neiging
tot frauduleus handelen en het onuitroeibare clientelisme.

Parijs hoedt zich ervoor om het hardop te zeggen, maar alle andere betrokken
partijen en de media doen dat wel: een overkoepelend bestuur dat verder van de
bevolking afstaat is minder gevoelig voor de invloed van de clans. Ook het
omkopen van kiezers door politici zou afnemen. Dat is de
hink-stapsprongredenering achter het referendum.

De theorie is ontwikkeld door nationalisten als de inmiddels 68-jarige Edmond
Simeoni, die altijd al heeft aangedrongen op een bestuursstructuur "op zekere
afstand van de burger". Medisch specialist Simeoni, die zich in zijn
studententijd ontwikkelde van "zeer conservatief, katholiek en patriottisch
Fransman" tot fervent strijder voor zelfbestuur van het eiland, ging in 1975 een
gewapende confrontatie aan met het Franse gezag. De 'gebeurtenissen van Aleria',
vernoemd naar de wijnopslagplaats die Simeoni bezette, worden algemeen gezien
als een keerpunt in de verhoudingen tussen het eiland en het moederland. Simeoni
dankt er zijn reputatie aan als peetvader van het politieke geweld, al maakt
hijzelf nadrukkelijk onderscheid tussen confrontaties met open vizier, waarvan
'Aleria' een voorbeeld was, en ondergronds terrorisme.

Andere nationalisten, zoals Jean-Guy Talamoni van Corsica Nazione, maken dat
onderscheid niet. "Wij moedigen het geweld niet aan, maar we veroordelen het ook
niet." Maar ten aanzien van het referendum volgt Talamoni dezelfde redenering
als Simeoni. Ook hij ziet het 'clanisme' en het clientelisme als een van de
oorzaken van het 'probleem Corsica'. Maar daar houdt de eensgezindheid alweer
op. Beiden zijn voorstander van het referendum, maar zoals 'Parijs' een
verborgen bedoeling heeft, zo hebben zij die ook. Ieder op hun eigen stamterras
lichten zij hun standpunt toe.

Simeoni streeft naar autonomie, niet naar onafhankelijkheid want "dat is zinloos
in deze tijd van toenemende Europese samenwerking".  ...  "Autonomie moet ons
streven zijn. De continentale opvatting dat Corsicanen hun onmiskenbare
achterstand aan zichzelf te wijten hebben is een vorm van racisme. Het clanisme
en het clientelisme zijn altijd aangemoedigd en gebruikt door de centrale
overheid om te kunnen verdelen en heersen. Er moet een einde komen aan de
constante, koloniale vernedering, het Corsicaanse volk moet juridisch erkend
worden, en zijn taal en identiteit beschermd. Met zelfbestuur kan dat bereikt
worden."

Voor Jean-Guy Talamoni, leider van de partij Corsica Nazione die bij de laatste
verkiezingen 17 procent van de zetels in de plaatselijke Assemblee veroverde, is
autonomie niet genoeg. "Het referendum is een etappe op weg naar de
onafhankelijkheid. Hebben we eenmaal een eigen centraal gezag op dit eiland, dan
gaan we meer bevoegdheden afdwingen, en eigen wetgevende macht. Frankrijk heeft
onze taal en cultuur vernietigd, onze handel kapotgemaakt. Economisch, politiek
en cultureel is het niet in ons belang om deel te blijven uitmaken van
Frankrijk. Kijk naar Malta, dat nog kleiner is dan wij. Dat treedt straks tot
Europa toe. Dat willen wij ook, op eigen kracht. Dat is voor ons reden om voor
het referendum te zijn."

Uit een peiling van drie weken geleden bleek een meerderheid voorstander te
zijn, terwijl 39 procent zei nog geen beslissing te hebben genomen. De laatste
week leek het 'nee' de overhand te krijgen. In het algemeen is de hoofstad
Ajaccio geneigd in te stemmen met het voorstel van Sarkozy, omdat de
'collectieve eenheid' daar zal zetelen, terwijl men in Bastia, het Rotterdam van
Corsica, om dezelfde reden tegen is.

Een andere belangrijke reden voor tegenstand is de instemming van de
nationalisten met het voorstel. Hoewel het geen enkele concrete mogelijkheid
biedt voor meer zelfbestuur, wordt volop gevreesd voor het uiteenvallen van de
Republiek en voor een in het verschiet liggende onafhankelijkheid van Corsica.
Bewijs: de nationalisten zijn er voor. Vorige week liet president Jacques Chirac
weten dat die redenering geen stand houdt. In een al weken door de hele Franse
pers aangekondigd 'exclusief' interview aan Corse-Matin schaarde het staatshoofd
zich achter minister Sarkozy. Eindelijk, na veel aarzelen, want Corsica is een
politiek levensgevaarlijk 'dossier'. In theorie staat immers niets minder dan
het voortbestaan van de ene en ondeelbare Republiek op het spel.

De president waagde de sprong niettemin en zei: "Een besluit nemen op basis van
wat de separatisten doen, 'nee'-zeggen omdat sommigen onder hen 'ja' zeggen, is
niet verstandig. Men verheft ze daarmee tot leiders van het spel."

De presidentiele interventie verhinderde Emile Zuccarelli niet het
nationalisten-argument opnieuw als belangrijkste wapen in zijn strijd voor
eeuwige verbondenheid met Frankrijk in te zetten. Integendeel, de burgemeester
van Bastia bleef het, in de snikhete theaterzaal in alle toonaarden herhalen. En
dat doet hij later in zijn ijskoude kantoor op het stadhuis weer: "Wij spelen in
op de angst voor de separatisten, zeggen Parijs en alle andere voorstanders. Het
tegendeel is waar: zij zijn bang en zwichten voor het geweld. Wij niet."

Nogal wiedes, schokschouderen Talamoni en Simeoni weer eensgezind: die
Zuccarelli, oud-minister en Meneer Staat in eigen persoon, is niet alleen
kampioen van het 'nee', maar ook opperbevelhebber van het clanisme. Ook zijn
vader was burgemeester van Bastia en hijzelf is het al drie termijnen, sinds
1993. Allemaal dankzij, deels aangetoonde, verkiezingsfraude, waarbij talrijke
dode 'kiesgerechtigden' hun stem bleken te hebben uitgebracht. De helft van zijn
college heeft inmiddels voor de rechter gestaan op verdenking van verkiezings-
dan wel financiele fraude.

Nogal wiedes, schokschouderen Maxime Merlandi en Jean-Philippe Guissani op weer
een ander terras, dat "wij niets met de politiek te maken willen hebben".
Merlandi en Guissani maken deel uit van de 'polyfonische' muziekgroep Barbara
Furtuna. Net als de Corsicaanse herders vroeger deden op de heuvels en in de
valleien van hun Ile de Beaute, zingen ze a capella en meerstemmig
traditioneel-Corsicaanse liederen van weemoed en verlangen. De avond tevoren
traden ze op in het kerkje St. Roch, hun ruige mannenkoppen dicht bij elkaar in
het goudgele licht van enkele voetlampen, tegen de barokke achtergrond van het
hoofdaltaar. Prachtig, vonden alle aanwezige toeristen.

"Ja, zo is het: vooral buitenstaanders waarderen onze muziek. Maar voor ons gaat
het om het erfgoed van de Corsicaanse cultuur, de muziek en de taal. Onze ouders
kregen nog tikken op hun vingers als ze het op school waagden hun eigen taal,
het Corsicaans, te spreken. Het resultaat is, dat ze noch foutloos Frans, noch
foutloos Corsicaans spreken. Ze schamen zich nog steeds voor hun taal. Wij
hebben daar geen last van. Wijzelf en onze kinderen spreken Corsicaans, Frans is
onze tweede taal."

Merlandi en Guissani brengen in de praktijk waarvoor nationalisten en
seperatisten strijden: het behoeden voor teloorgang van de Corsicaanse cultuur.
Maar anders dan de politici en de terroristen hebben zij er 'dubbele gevoelens'
over. "We zijn Indianen. Continentale Fransen willen graag dat we komen optreden
op partijen. Stukje folklore voor de bruiloft. Dat weigeren we, het is pervers.
Tegelijkertijd willen we dit erfgoed uitdragen. Het gevolg is schizofrenie. Heel
Corsica lijdt daaraan. De overgrote meerderheid wil bij Frankrijk blijven horen,
maar ook Corsicaan zijn. Dat kan niet, mag niet, of er wordt in elk geval
moeilijk over gedaan."

Beide zangers voelen zich 'mediterraan', om de moeilijke keuze tussen Corsica en
Frankrijk niet te hoeven maken. Ze zijn verdedigers van hun cultuur, maar of ze
gaan stemmen, morgen, weten ze niet, laat staan wat. "Tegenstanders en
voorstanders gebruiken dezelfde argumenten: hoe moeten wij dan nog weten wat we
moeten stemmen? Als het erom gaat een handjevol politici plezier te doen waar ze
ook zitten, in Parijs, Bastia of Ajaccio dan kunnen we het net zo goed laten.
Het geweld is dramatisch, voor wie ermee te maken krijgt. Maar wij hebben er nog
nooit iets van gemerkt. En die onafhankelijkheid is onzin, een utopie van
driehonderd fanatici."

Naast hen op het terras valt een jongeman hen bij: "Het interesseert jongeren
totaal niet. Ik ben dertig en ik hoor waarschijnlijk tot de laatste generatie
die Corsicaans spreekt. Jammer, maar als je daar iets tegen wil doen, dan moet
je niet in Parijs zijn, maar hier gewoon Corsicaans spreken. Ik ga hoe dan ook
'tegen' stemmen. Die Sarkozy is wel negen keer hier geweest om ons voor het blok
te zetten. Daar houd ik niet van. Bovendien ben ik links en heb ik vorig jaar
bij de presidentsverkiezingen al tegen heug en meug op Chirac gestemd om hem van
de extreem-rechtse Jean-Marie Le Pen te laten winnen. Ik ga hem niet nog een
keer steunen, ook al zijn de socialisten het nog zo met hem mee eens. Die weten
gewoon niet meer wat oppositievoeren is!"

Parijs. Aan tafel met 'continentalen'. Corsica komt ter sprake. "Laat ze
alsjeblieft onafhankelijk worden en opdonderen uit de Republiek. Dan zijn we van
die lastpakken verlost. Mijn oma was Corsicaans en is die macho's daar op
18-jarige leeftijd ontvlucht. Ze heeft er nooit meer een voet gezet. Maar mijn
opa heeft wel geprobeerd om het stuk land dat ze geerfd had in handen te
krijgen. Nooit gelukt. De Franse wet geldt er eenvoudigweg niet. Wat moeten we
met zo'n gebiedsdeel? Weg ermee, dat is beste voor alle betrokkenen."

Stadsgezicht van Bonifacio op Corsica Foto Hollandse Hoogte

Premier Raffarin (midden), minister Sarkozy (links) en burgemeester Galette
(rechts) op plastic tuinstoelen van de luchthaven Foto AFP

LOAD-DATE: July 5, 2003

LANGUAGE: DUTCH

                © 2003 PCM Uitgevers B.V.  All rights reserved.

                               45 of 97 DOCUMENTS

                                NRC Handelsblad

                                 June 27, 2003

Ontsnapt aan de bak ; De woede van Metallica

BYLINE: HESTER CARVALHO

SECTION: CS; Pg. CS2

LENGTH: 714 words


'We hadden de meeste lol in de beukende, agressieve liedjes'

'Het is afschuwelijk dat mijn muziek als martelwerktuig dient'

De hardrockgroep Metallica heeft zoveel tegenslagen achter de rug dat de
verschijning van de nieuwe cd 'St. Anger' volgens de bandleden een mirakel is.

Luisteren naar Metallica is als kijken naar een bokswedstrijd. Die korte
wendingen, de drumroffels: met felle hoekstoten wordt hier iemand op de knieen
gedwongen. Bij Metallica krijgt agressie de vorm van acht minuten durende
liedjes die uit hun voegen lijken te knallen van spanning. En ondertussen moeten
ze zich ook nog aanpassen aan de tergende ritmewisselingen en breaks die hun
scheppers voor ze bedachten. Het is een adembenemend genoegen voor de
luisteraar, op het masochistische af.

St.Anger heet de nieuwste cd van Metallica. En wie vermoedt dat de grootste
aller hardrockgroepen hiermee het fenomeen woede op een voetstuk wil zetten,
heeft gelijk. Voor James Hetfield, zanger en oprichter, is woede eindelijk een
acceptabele emotie. Het kostte hem een halfjaar therapie in een afkickkliniek om
daar achter te komen.

Van alle tegenslagen die Metallica de laatste jaren heeft gehad (de
'Napster-zaak', bassist vertrokken), was de opname van Hetfield wegens
alcoholverslaving (en andere, niet nader benoemde verslavingen) de enige
werkelijk levensbedreigende. Dat die nieuwe cd er na vijf jaar toch is gekomen,
is voor de bandleden zelf een 'mirakel', vertellen de twee oer-leden, James
Hetfield en Lars Ulrich. Ulrich en Hetfield, die de groep in 1981 samen
oprichtten, zitten in het backstage-gebied van 'Fields of Rock', het
hardrock-festival in Nijmegen. Ulrich excuseert zich omdat hij een bord pasta
gaat eten, want over anderhalf uur begint het optreden van Metallica als
hoofd-act van het festival. Ulrich zal dan twee uur lang de roffels leveren
waarop 40.000 fans even lang toegewijd zullen head-bangen en hartstochtelijk hun
vuisten in de lucht zullen stoten.

Als Metallica op het podium staat, wordt ieder nummer meegezongen - van de
vroege liedjes van Master of Puppets (1986), tot het latere werk van Load (1996)
en Reload (1997), en het onlangs verschenen St.Anger. Dit is de groep die ooit
de hardrock teruggaf aan 'de straat'. Dat deed ze door zich zonder glamour of
bombast te presenteren en zo ook de gewone man aan te spreken. Meer dan 80
miljoen cd's heeft Metallica in twintig jaar verkocht. In de jaren zeventig had
ooit de hardrockgroep Kiss de ambitie om uit te groeien tot een merknaam: ze
wilden niet 'groter' worden dan The Beatles, maar groter dan Coca-Cola.
Metallica is dat bijna gelukt. Begin jaren negentig, ten tijde van de titelloze
cd Metallica maakte de groep met liedjes als 'Enter Sandman' en 'Nothing Else
Matters', de overstap van het heavy metal-getto naar het grote publiek.
Metallica en zijn sobere logo - met de schuin schichtende begin- en eindletter -
werden ook bij de ruigere popliefhebber geliefd.

In Nijmegen houdt James Hetfield een 'meet & greet' met de leden van de fanclub
die om de beurt met hem op de foto mogen, daarna gaat hij zitten voor een
gesprek. Hij draagt een wit hemd en spijkerbroek. Deze 'Sanatorium Summer Tour'
is Hetfields eerste tournee sinds de afkick-kliniek. Naar eigen zeggen ziet hij
alles voor het eerst 'helder'. Hetfield stond ooit bekend als een zelfingenomen
rockgod met dictatoriale trekjes. Nu zit hier een ernstig man met een doorleefd
gezicht en rustige stem, die vertelt dat zijn 'recovery' de rest van zijn leven
zal duren: "Tot aan mijn dood".

Het is een solipsistisch universum dat ook de afgekickte Hetfield in zijn
liedjes bezingt. De teksten van St.Anger gaan uitsluitend over 'I'; bij alle
woede en frustratie die hij beschrijft is er nooit een 'you' of 'she' die
verlichting brengt. Die eenzaamheid is een oud gegeven, zegt Hetfield. "Ik
voelde me altijd alleen toen ik jong was. Ik dacht dat ik zo uniek was dat
niemand mij kon begrijpen. Dat gevoel bleef, ook tijdens Metallica. Maar ik was
er trots op. Ik zag mezelf als de eenzame wolf die alles zelf opknapt, en
niemand nodig heeft."

'St.Anger' is verschenen bij Universal Music (0602498653272). Morgen treedt
Metallica op als slot-act van het Rock Werchter-festival in Belgie.

Lex Ulrich, foto Lex van Rossen

LOAD-DATE: June 27, 2003

LANGUAGE: DUTCH

                © 2003 PCM Uitgevers B.V.  All rights reserved.

                               46 of 97 DOCUMENTS

                                NRC Handelsblad

                                 June 27, 2003

Eindelijk kan Engeland juichen op Wimbledon

BYLINE: DOOR ONZE REDACTEUR KOEN GREVEN

SECTION: Voorpagina; Pg. VP1

LENGTH: 801 words

DATELINE: LONDEN, 27 JUNI.


De Engelsen wachten al 67 jaar op een landgenoot die Wimbledon wint. Op de
tribunes konden ze gisteren even in dat scenario geloven, met henzelf in een
figurantenrol.

Voor een keer mocht het Engelse volk gisteren rond het centre court van
Wimbledon uit zijn dak gaan voor een landgenoot die de hoofdprijs op het heilige
gras had veroverd. Volksheld Peter Colt mocht als eerste Engelsman sinds Fred
Perry in 1936 de felbegeerde Challenge Cup omhoog houden.

De makers van films als Notting Hill en Four Weddings and a Funeral denken met
dit sprookjesscenario volgend jaar een nieuwe kaskraker in de bioscoop te
brengen. Het Engelse publiek smulde in elk geval op voorhand van de plot van de
romantische komedie, waarvoor gisteren opnames werden gemaakt op Wimbledon.
Echte tennissers zullen hun opwachting maken in de film. Onderhandelingen zijn
gaande met de Amerikanen Serena Williams en John McEnroe, die beiden het
toernooi wonnen.

Nog geen kwartier na het imaginaire hoogtepunt van het Engelse tennis werden de
toeschouwers op Wimbledon geconfronteerd met de rauwe werkelijkheid. Het
filmpersonage Peter Colt (gespeeld door Paul Bettany) maakte plaats voor de
vleesgeworden hoop van de natie, Tim Henman.

Tiger Tim moest in de tweede ronde tegen de Fransman Michael Llodra de eer hoog
houden van het gastland, dat maandag nog vol goede moed met veertien spelers en
speelsters aan het toernooi was begonnen.

Van de tien mannen haalden behalve Henman alleen Lee Childs en de tot Brit
genaturaliseerde Greg Rusedski de tweede ronde. Childs en Rusedski werden
woensdag kansloos uitgeschakeld door respectievelijk Rafael Nadal en Andy
Roddick. Bij de vrouwen haalde zelfs voor het eerst sinds 1968 geen enkele
Britse de tweede ronde.

Tot grote opluchting van het chique Engelse tennispubliek in het meer dan
tachtig jaar oude stadion, en het gewone volk dat op de zogenoemde Henman Hill
voor een televisiebeeldscherm naar hun held keek, maakte Henman tegen Llodra
zijn reputatie waar. In minder dan twee uur rekende de beste Britse tennisser af
met de Fransman, die via het kwalificatietoernooi tot Wimbledon was toegelaten.

In de volgende ronde moet Henman de hoop levend zien te houden tegen het jonge
Zweedse talent Robin Soderling, die eerder Martin Verkerk uitschakelde.

Na twee overwinningen is de traditionele Henmania in Londen weer losgebarsten.
Hoewel de veelvuldig aan de schouder geblesseerde tennisser op voorhand niet tot
de grote favorieten wordt gerekend, stijgen na elke zege de verwachtingen van de
in Oxford geboren Henman. Bovendien is hij met zijn klassieke servicevolleyspel
een van de weinig overgebleven echte grasspecialisten op Wimbledon. Bij de lange
rijen voor de ingang van The All England Club neemt het aantal Britse vlaggen
toe. Op dagen dat Henman speelt vinden bordjes en buttons met teksten als go Tim
go gretig aftrek.

Hoewel Henman al vier keer de halve finales haalde van het Londense
grandslamtoernooi, wordt hij in eigen land niet als een echte winnaar gezien.
Elke keer dat de 28-jarige Henman zijn missie vroegtijdig zag mislukken, kreeg
hij kritiek van zijn landgenoten die net als de tennisser zelf de
Wimbledon-droom weer met minimaal een jaar moesten uitstellen.

Ondertussen pompt de Engelse tennisbond al jaren de miljoenenwinsten die
jaarlijks op Wimbledon worden behaald in de opleiding voor jonge talenten. Sinds
enige tijd is Henmans voormalige coach David Felgate bij de jacht naar talent
betrokken in een land waar tennis nog altijd een elitesport is. Vooralsnog
moeten de Engelsen vooral hopen dat Henman zijn loopbaan nog enige tijd voort
zal zetten. De Engelsen mogen hem misschien een gebrek aan killersinstinct
verwijten, maar zonder Henman zou Engeland niet meer dan een ontwikkelingsland
in het tennis zijn.

De bijna obsessieve drang naar een succes is zo groot dat de filmmakers van
Working Title er een succesvol script in zagen. In de film 'Wimbledon' wordt de
31-jarige tennisser Colt nog een keer aan het einde van zijn loopbaan met een
wildcard toegelaten tot het grandslamtoernooi. Tijdens het toernooi wordt hij
verliefd op de Amerikaanse tennisster Lizzie die hem inspireert om agressiever
te gaan spelen. Uit het niets bereikt Colt na twee weken de finale tegen de
Amerikaan Jake Hammond. Na een zinderende vijfsetter trekt de Engelsman voor een
uitzinnig publiek aan het langste eind. Eindelijk heeft de natie met het meest
prestigieuze tennistoernooi de gedroomde winnaar.

De figuranten die gisteren het feestende publiek in de film speelden mochten
even de overwinningsroes koesteren, maar toen de acteurs van het centre court
verdwenen waren was het verlangen naar een echte Wimbledon-zege alleen maar
groter geworden.

Even veranderde Wimbledon gisteren in een filmset. (Foto Reuters)

LOAD-DATE: June 27, 2003

LANGUAGE: DUTCH

                © 2003 PCM Uitgevers B.V.  All rights reserved.

                               47 of 97 DOCUMENTS

                                NRC Handelsblad

                                 June 26, 2003

Balkenende II vergeet de grote steden

BYLINE: RONALD JANSSEN EN RALPH KOHLMANN.

SECTION: Opinie; Pg. 9

LENGTH: 751 words


Tot vorig jaar kende het kabinet een aparte minister voor het grotestedenbeleid.
Voor kabinet-Balkenende II lijkt de grotestadsproblematiek geen politiek issue
meer te zijn. Het nieuwe kabinet doet hiermee de stad, de burger en zichzelf
ernstig te kort, menen

Vijf jaar geleden werd met veel tamtam het grotestedenbeleid geintroduceerd in
een poging om achterstandssituaties in de steden met nieuw elan te lijf te gaan.
In de persoon van Rogier van Boxtel kwam er zelfs een aparte minister voor. In
de afgelopen vijf jaar is hard gewerkt om dat beleid op de rails te zetten; door
de gemeenten zijn stadsvisies en ontwikkelingsprogramma's opgezet op basis
waarvan afspraken met het rijk zijn gemaakt voor de uitvoering. Maar om van al
die activiteiten ook de vruchten te plukken is een lange adem nodig: de
problemen die er vijf jaar geleden waren, zijn nog niet opgelost.

In het nieuwe regeerakkoord worden summier enkele regels gewijd aan maatregelen
voor de stad en wordt gemeld dat "het grotestedenbeleid wordt voortgezet". De
regeringsverklaring gaat in het geheel niet in op de grotestadsproblematiek.
Kortom, het urgentiegevoel dat er tot voor kort was, lijkt verdwenen.

Dat is wrang, want aandacht voor de stad, de (achterstands-)wijken en hun
burgers is ook voor dit kabinet van cruciaal belang. Na alle politieke beroering
van 2002 lijkt met de totstandkoming van het tweede kabinet-Balkenende alles
weer as usual.

Maar schijn bedriegt. De frustraties bij gewone burgers in de grote steden zijn
niet verdwenen. Die zullen, als de gelegenheid zich daartoe voordoet, met
hetzelfde gemak weer opduiken. Het signaal uit 2002 moet ook nu nog serieus
worden genomen.

Uitvoering van het grotestedenbeleid is niet alleen belangrijk voor de stad en
haar bewoners, maar ook voor het kabinet zelf. Het kan direct bijdragen aan de
doelstellingen die dit kabinet centraal stelt: 'Meedoen, meer werk, minder
regels'. Burgers zullen alleen willen meedoen als de inspanningen van gemeenten
en rijk om hun directe woonomgeving te verbeteren, beter zichtbaar worden
gemaakt. Als er al een kloof tussen politiek en burgers bestaat, is het vooral
op dit vlak.

Het grotestedenbeleid heeft geleid tot interessante discussies tussen ambtenaren
en bestuurders onderling, tot het indienen van brede plannen, toetsmomenten en
monitoringssystemen. De burger heeft daar geen boodschap aan, die wil concrete
resultaten zien. Maak hen helder wat de gemeente doet, waar de corporatie
investeert, wat het rijk bijdraagt. Daar moet de communicatie op zijn gericht.

'Meer werk' is voor veel allochtone grotestadsbewoners dubbel belangrijk. De
beste weg naar inburgeren en volwaardig 'medeburger' worden, is het participeren
in het arbeidsproces. Op een krimpende arbeidsmarkt vraagt dat niet om minder,
maar om extra inzet om mensen aan het werk te helpen.

Dat het dan geen Melkert- of ID-baan mag heten, is minder relevant dan de
gedachte die er achter zit. Het afschaffen van alles wat hiermee te maken heeft,
heeft dus ook een direct negatief effect op het 'meedoen'.

De doelstelling 'minder regels' is belangrijk voor de stad en verdient steun.
Vooral in situaties waar vermeende strijdige functies door milieuregelgeving
niet samen kunnen gaan. Juist in achterstandswijken is sprake van een grote
dynamiek en een hoge dichtheid van verschillende functies.

Om deze wijken van nieuwe impulsen te voorzien moeten belemmeringen voor
functiemenging worden weggenomen. Standaardrecepten en -procedures voldoen niet.
Nodig zijn flexibiliteit en een actieve rol van de overheid, burgers en alle
andere betrokkenen.

Gelukkig zijn er genoeg medeburgers die aantonen dat meedoen aan de samenleving
een kwestie is van kansen krijgen en kansen grijpen. Maar de overheid moet er
wel voor zorgen dat die kansen worden geboden.

Het kabinet-Balkenende II wil flink bezuinigen en zo voorkomen dat de rekening
wordt doorgeschoven naar de toekomst. Dat kunnen wij ons voorstellen.

Door de stad te vergeten wordt echter een andere rekening doorgeschoven.
Problemen van de stad vragen nu om een zichtbare oplossing. Het is dan ook
noodzakelijk om het grotestedenbeleid voort te zetten. In de komende jaren moet
de stap van beleid naar zichtbare uitvoering worden gezet.

Terug naar het motto: Meedoen, meer werk, minder regels, maar vooral: meer
tastbare resultaten.

Ronald Janssen en Ralph Kohlmann zijn adviseur op het gebied van stedelijke
ontwikkeling bij advies- en ingenieursbureau DHV.

LOAD-DATE: June 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                               48 of 97 DOCUMENTS

                                NRC Handelsblad

                                 June 17, 2003

Meer euthanasie dan elders in EU

BYLINE: DOOR ONZE REDACTEUR MARGRIET OOSTVEEN

SECTION: Voorpagina; Pg. VP1

LENGTH: 572 words

DATELINE: ROTTERDAM, 17 JUNI.


Nederlandse artsen beeindigen twee tot ruim dertig keer vaker levens van
patienten dan artsen in andere Europese landen, doordat euthanasie hier
aanzienlijk vaker voorkomt. Dit blijkt uit onderzoek naar levensbeeindiging door
artsen in Nederland, Belgie, Denemarken, Italie, Zweden en Zwitserland, waarvan
de resultaten deze week worden gepubliceerd in het Britse medisch tijdschrift
The Lancet. Niet eerder is de euthanasiepraktijk in zoveel landen vergeleken.

Het onderzoek is uitgevoerd door de onderzoeksgroep van de hoogleraren Van der
Maas en Van der Wal, verbonden aan respectievelijk de Erasmus Universiteit in
Rotterdam en de Amsterdamse Vrije Universiteit. De onderzoekers verrichten
eerder drie baanbrekende studies naar de euthanasiepraktijk in Nederland.

In de zes landen zijn duizenden overlijdensakten onderzocht van personen van een
jaar en ouder. Alle in totaal ruim 20.000 akten zijn opgemaakt tussen juni 2001
en februari 2002. Alle artsen die daarin hadden aangegeven dat het om
niet-plotseling overlijden ging, ongeveer tweederde van het totaal, zijn
geenqueteerd. Omdat hun anonimiteit werd gegarandeerd, kon ook de mogelijk
verzwegen praktijk worden onderzocht.

Nederlandse artsen verrichten, vergeleken met artsen uit andere landen, twee
(Belgie) tot ruim dertig (Italie) keer vaker een levensbeeindigende handeling
bij patienten. Dat levensbeeindigend handelen is door de onderzoekers
onderscheiden in euthanasie, hulp bij zelfdoding en levensbeeindiging zonder
verzoek van de patient, die in dat laatste geval meestal al aan het sterven is
en daardoor niet in staat het (voor euthanasie cruciale) verzoek te uiten. Het
verschil wordt met name veroorzaakt door de frequentie waarin euthanasie in
Nederland voorkomt: acht keer vaker dan in Belgie, tot ruim zestig keer vaker
dan in Italie. In Zweden zijn geen gevallen van euthanasie gevonden. Het gaat
dan om percentages van het totale aantal onderzochte sterfgevallen. Euthanasie
en hulp bij zelfdoding zijn verboden in Zweden, Denemarken en Italie.

Nederland legaliseerde euthanasie als eerste land ter wereld in een wet, die
vorig jaar in werking trad. Belgie volgde vorig jaar toen het parlement in
Brussel een vergelijkbare, zij het strengere wet, aannam. In Zwitserland is
euthanasie verboden, maar is hulp bij zelfdoding door artsen en door gewone
burgers onder voorwaarden toegestaan.

Volgens het vergelijkend onderzoek wordt in Italie en Zweden in meer dan de
helft van alle gevallen van levensbeeindigend handelen niet met de patient
overlegd, en ook niet met familieleden.

Ook hulp bij zelfdoding door artsen komt in Nederland relatief vaak voor, maar
vaker in Zwitserland. In Belgie en Denemarken is het zeldzaam en in Italie en
Zweden zijn helemaal geen gevallen gevonden.

In alle landen kiezen artsen vaker voor pijn- en symptoombestrijding, in de
wetenschap dat het overlijden er mogelijk een bijeffect van is, dan dat ze
actief een leven beeindigen. Ook de beslissing van artsen om met een behandeling
te stoppen komt veel vaker voor.

Overal beslissen artsen een leven te beeindigen als reactie op het lijden,
concluderen de onderzoekers, maar gerelateerd aan cultureel bepaalde factoren
zoals de autonomie van de patient verschilt de frequentie per land sterk.

Er zijn geen grote verschillen per land tussen de karakteristieken van patienten
voor wie door artsen wordt besloten het leven te beeindigen.

LOAD-DATE: June 17, 2003

LANGUAGE: DUTCH

                © 2003 PCM Uitgevers B.V.  All rights reserved.

                               49 of 97 DOCUMENTS

                                NRC Handelsblad

                                 June 14, 2003

'Joden maken de dienst uit in Nederland' ; Het antisemitische wereldbeeld van
Marokkaanse jongeren

BYLINE: HANS MOLL EN HELLA ROTTENBERG

SECTION: Zaterdags Bijvoegsel; Pg. 25

LENGTH: 3789 words


Hitler was de baas van een kamp met Anne Frank en een paar duizend joden
Jongeren misbruiken de islam om zich af te zetten tegen ongelovigen

De Dodenherdenking in Amsterdam werd dit jaar verstoord door een aantal
incidenten met Marokkaanse jongeren. Gaat het om een uit de hand gelopen grap
van pubers of is sprake van een voedingsbodem van antisemitisme? 'Als je
volledig uitgespuugd wordt, groeit er wrok.'

Het gebeurde anderhalve maand geleden, op vier mei even voor achten 's avonds.
Terwijl op de Baarsjesweg in Amsterdam-West veertig mensen bij een wit kruis
wachtten tot het acht uur werd, verzamelde zich verderop een groepje
straatjochies. 'Joden moeten we doden', riepen ze van een afstandje.
D66-raadslid Michel Rog liep geschokt op ze af met de vraag of ze daarmee konden
ophouden. Maar de jongens zeiden dat hij zich er niet mee moest bemoeien, hij
was hun vader toch niet?

De Dodenherdenking - of jodenherdenking zoals sommigen de plechtigheid noemen
-was verstoord. Net als op andere plekken in Amsterdam. In Osdorp werd een
Nederlandse vlag die halfstok hing in stukken gescheurd. Op het Sierplein in
Slotervaart voetbalden jongetjes na afloop van de plechtigheid met
bloemenkransen. In het stadsdeel Zeeburg zwaaide een Marokkaanse veertiger met
een Palestijnse vlag. En bij het homo-monument in het water voor de Westerkerk
racete precies om acht uur een motorbootje met veel herrie langs de
herdenkingsplaats.

Nederland voelde zich op zijn ziel getrapt. De Amsterdamse burgemeester Job
Cohen wees in het televisieprogramma Rondom Tien op de verantwoordelijkheid van
leraren die hun leerlingen niet meer bijbrengen wat 4 mei betekent. "Maak
volstrekt duidelijk waarom we herdenken" liet hij zijn gehoor van merendeels
vmbo-leraren weten. En tegenover dagblad Trouw verzekerde hij een week na de
incidenten dat de politie "druk bezig" was de jongens op te sporen.

Anderhalve maand later blijkt dat het onderzoek niets heeft opgeleverd. Er zijn
geen aanhoudingen verricht, vertelt een politiewoordvoerster. Wel werd een
Marokkaanse jongen verhoord die op de Baarsjesweg in de kraag was gegrepen door
raadslid Rog. Hoewel velen getuige waren van zijn anti-joodse leuzen, blijft
vervolging uit; de jongen ontkent en is als 11-jarige te jong om te worden
vervolgd.

Zijn dit uit de hand gelopen grappen van puberjochies die willen shockeren? Zijn
de jongens op zoek naar een slachtofferrol waaraan ze een identiteit kunnen
ontlenen? Of koesteren zij echt haatgevoelens, tegen Nederland en tegen joden?
Zijn het incidenten of komen ze voort uit een nog onopgemerkte voedingsbodem van
antisemitisme onder de Marokkaanse jeugd?

Harde feiten ontbreken, onderzoek is niet gedaan. Maar gesprekken met
betrokkenen die op school en in hun vrije tijd met zulke uitingen te maken
hebben maken duidelijk dat het onderwerp uiterst actueel is.

Aankomend lerares islam Anissa Assa (23) is bezorgd. Als ze met laagopgeleide
Marokkaanse jongens praat, schrikt ze van hun wereldbeeld. "Ze denken dat joden
de dienst uitmaken, moslims goed zijn en niet-moslims slecht zijn."

Trudy Coenen, lerares Nederlands op het montessori-vmbo in Amsterdam, is somber:
"Met de kreet 'alle joden moeten dood' creeren de jongens een stemming. Laatst
vond een leraar een mes in de tas van een leerling. Ach meester, zei de
eigenaar, maak je niet druk, dat mes is voor joden."

Informaticastudent Karim Azaouagh (24), die de website Maroc.nl beheert, ziet de
incidenten op 4 mei hooguit als een uiting van frustratie. "Ik vind het
verwerpelijk wat die jongens hebben gedaan, maar de aandacht ervoor vind ik
overdreven. Als je je volledig uitgespuugd voelt, groeit er wrok en dan schop je
tegen het zere been. Alles wat met joden te maken heeft wordt breed uitgemeten.
Als je de volgende dag Het Journaal wil halen, moet je zoiets doen.Het is
spannend, uitdagend."

Maar lerares Margot Israels (55) uit Amersfoort blijft hoopvol. Zij is van
joodse komaf en benadrukt dat ze nog nooit vijandig is bejegend door
islamitische leerlingen. Je kunt alleen lesgeven over de Tweede Wereldoorlog en
4 mei, waarschuwt ze, als leraren ook belangstelling tonen voor de leefwereld
van hun leerlingen. "Als je jonge mensen niet eerst hun eigen gevoelens laat
uiten, en daar begrip voor toont, dan gaat het wrikken."

Alle vier stellen ze zich dezelfde vragen, maar hun antwoorden staan haaks op
elkaar. En opmerkelijk: de antwoorden lopen niet langs de voorspelbare lijn van
Marokkanen, die hun zonen verdedigen, joden die in iedere Arabier een bedreiging
zien en Nederlanders die zich daar tussenin bewegen. Er zijn Marokkaanse
Nederlanders die zich ongerust maken over de schematische en primitieve
denkwereld van jongeren en vinden dat er hoognodig iets aan moet worden gedaan.
Er zijn Marokkaanse Nederlanders die de incidenten wegwuiven als onbelangrijk.
En ook de leraren reageren verschillend, al schuift geen van hen het onderwerp
achteloos ter zijde. Sommige docenten beschouwen dit als het zoveelste bewijs
dat de leefwereld van hun scholieren hun ontglipt, anderen ontdekken dat er met
een open discussie nog een wereld te winnen is.

In oktober zal de Anne Frank Stichting er een seminar over organiseren voor
docenten. Al ruim voor 4 mei ontving de stichting signalen dat scholen niet
wisten hoe zij de massamoord op joden in de Tweede Wereldoorlog in een klas met
islamitische leerlingen aan de orde moesten stellen. Leraren op lagere en
middelbare scholen in grote steden, en dan met name in het vmbo, nemen waar dat
veel Marokkaanse jongeren geen onderscheid maken tussen Israeliers en joden en
dat zij zich inmiddels zo sterk zijn gaan identificeren met hun 'broeders',
Palestijnen, dat zij 'joden' als vijanden beschouwen. Zij komen bij hun
leerlingen opvattingen tegen waaruit een wantrouwend wereldbeeld spreekt, waarin
joden de media manipuleren en de maatschappij opzetten tegen Palestijnen en
moslims in het algemeen.

Dat ervaart onder anderen Jacob Eikelboom, leraar Nederlands op het Calvijn
College in Amsterdam-West, een vmbo-school met 350 leerlingen. Hij is 30 jaar en
werkt sinds vier jaar met leerlingen van wie zestig procent van Marokkaanse
afkomst is, twintig procent een Turkse achtergrond heeft en twintig procent
Surinaams of Antilliaans is (dit jaar zijn drie scholieren witte Nederlanders).
Op 12 september 2001 werd hij zich plotsklaps bewust dat hij in een volkomen
andere leef- en denkwereld verkeerde als zijn eigen leerlingen. Het was een dag
na de aanslagen in de Verenigde Staten, zijn klassen stroomden vol met bijzonder
vrolijke vijftien- en zestienjarigen. Eikelboom was geschokt en schreef een
brief naar Het Parool: "Na de schok van wat extremisme teweeg heeft gebracht,
kreeg ik te maken met de schok van het extremisme binnen mijn eigen school. Een
meerderheid van de leerlingen stond achter deze aanslag!" De brief werd
aanvankelijk op school gezien als verraad, maar had uiteindelijk een positief
effect. Eikelboom nu: "Er bleek een diepe kloof te bestaan tussen het
wereldbeeld van de leraren en dat van de kinderen. We konden er over gaan
praten."

Maar helpt dat, praten?

Nee, zegt Trudy Coenen die op de montessorischool met 1.200 leerlingen in
Amsterdam-Oost Nederlands geeft aan vmbo-leerlingen. Tegen de opvattingen van
haar leerlingen weet ze geen argumenten meer in te brengen die voldoende
overtuigingskracht hebben. Of het nu gaat om Israel of dagelijkse dingen als
make-up, de antiwesterse houding zit diep en wordt dagelijks gevoed door de
schotelantenne, antiwesterse ouders en imams. Praten, overtuigen, uitleggen wat
bijvoorbeeld 4 mei betekent, Koenen beschouwt het als onbegonnen werk. "Ik zit
al twintig jaar in het onderwijs. Dacht je nou echt dat de school die ideeen kan
veranderen?"

Naar aanleiding van een jaar na 'elf september' hield ook de montessorischool
van Coenen afgelopen september een herdenking voor de slachtoffers. De pers was
niet welkom, want de schoolleiding verwachtte dat leerlingen van islamitischen
huize uit stoerigheid vreselijke dingen gingen roepen. En inderdaad: pal voor
het schoolgebouw schrokken scholieren er niet voor terug hun mening te geven.
Waarom moesten zij die Amerikanen herdenken? Nederlanders vroegen toch ook geen
aandacht voor de duizenden vermoorde Palestijnen? Enkele scholieren gaven blijk
van leedvermaak en riepen dat het nu 1-1 stond.

Een mannelijke collega van Coenen op een andere school bevestigt desgevraagd dat
de stemming onder het merendeel van zijn islamitische leerlingen anti-joods en
antiwesters is "en dan spreken we over kinderen van de derde generatie". Hun
wereldbeeld is simpel: "Het westen steunt de joden, en joden en homo's moeten
dood." Zijn leerlingen baseren zich volgens hem op "de haatzenders uit het
Midden-Oosten". De boodschap die ze krijgen is: de joden beheersen de
wapenindustrie en willen de islam vernietigen. Toch kan hij nog iedere keer weer
verbaasd staan over wat hij hoort. "Laatst beweerde een meisje van zestien dat
die zes miljoen joden bedacht waren om Israel te stichten. Dat had ze gehoord op
koranles." De man wil onder geen beding met zijn naam in de krant, laat staan
dat hij wil dat bekend wordt dat hij joods is. "Als ze dat weten, zullen ze
meteen concluderen dat ik niet onbevooroordeeld naar Israel kan kijken. Ik geef
maatschappijleer."

Sukkels

Docent Nederlands Jacob Eikelboom op het Calvijn College ziet daarin juist een
mooie taak voor het onderwijs. Zijn leerlingen wonen in een omgeving waar ze
nauwelijks met autochtone Nederlanders spreken. De leraren op school zijn de
enige witten met wie ze meer dan oppervlakkig contact hebben. "Er wordt vaak
gezegd: de scholen moeten het weer opknappen als er maatschappelijke problemen
zijn. Maar ik vind dat je niet moet mopperen. Je moet de kansen in het onderwijs
benutten. Je hebt als leraar een goede band met de kinderen."

Neem nou zo'n 4-meiverstoring. Een ervan vond plaats in Osdorp, vlakbij het
Calvijn College, waar met kransen werd gevoetbald. Toen Eikelboom er in de les
over begon aan de hand van een berichtje uit Spits, vonden zijn leerlingen eerst
dat zij weer op de korrel werden genomen. 'Wij weer. Zie je wel.' Maar toen hij
er met de klas over doorpraatte, kwalificeerden ze het als stom gedrag van een
paar sukkels.

Daarom concludeert Eikelboom: die verstoringen zijn excessen, heel erg af te
keuren, maar niet zorgwekkend voor de groep als zodanig. Degenen die zich er
schuldig aan maken behoren tot de groep die altijd overlast veroorzaakt, kleine
diefstallen pleegt en provoceert. Het zijn jongens, zo plaatst Eikelboom het
gedrag, die hun eigen minderwaarheidsgevoel afreageren door te trappen naar
mensen die ze als nog lager beschouwen: homo's, zwervers en joden. "Ik heb er zo
eentje in de hoogste klas. Hij is al eens geschorst van school. Toen ik iets
vertelde over de holocaust riep hij 'lekker voor ze' en keek me uitdagend aan.
Het is het niveau van 'lachen, man'."

En onderschat niet hoe moeilijk de Tweede Wereldoorlog voor zijn leerlingen te
bevatten is, zegt Eikelboom: van omvang en tijd hebben ze geen flauw benul. Zo
denken ze dat de dertigjarige Eikelboom de oorlog heeft meegemaakt. Hitler was
de baas van een kamp en daar zaten Anne Frank en nog een paar duizend joden en
die werden vermoord.

Terwijl een collega van Eikelboom die in de onderbouw les geeft met zijn klas
geen excursie naar het Anne Frank Huis durfde te maken, benauwd dat de
scholieren zich zouden misdragen, besloot Eikelboom onlangs wel te gaan met 22
van zijn leerlingen. "Het ging hartstikke goed. Ze waren nieuwsgierig en heel
gretig." In de klas had hij eerst Kinderjaren van Jona Oberski met ze gelezen,
waarin kampervaringen door de ogen van een kind worden beschreven. Ze hadden
zelf op internet iets opgezocht over Anne Frank. En ten slotte had hij een
filmfragment getoond van Schindler's List. Na afloop kwamen twee jochies naar
hem toe en zeiden dat ze het jammer vonden dat de tweeduizend joden die
Schindler had gered niet ook dood waren.

Hoezo, had Eikelboom gevraagd.

Dan hadden we nu vrede gehad in de wereld, luidde hun verklaring. Want die
joden, dat zijn toch die mensen die nu de Palestijnen doodmaken? Toen legde hij
uit dat de joden van Schindler niet de Israeliers waren en niets met het
Midden-Oostenconflict te maken hebben. O, o, dat wisten ze niet.

Eikelboom: "Je kunt het heel schokkend vinden wat ze zeggen en dat is het ook.
Maar bij mij mogen ze alles zeggen. Binnen school moet er vrijheid zijn en een
veilige sfeer, dan kun je horen wat hun ideeen zijn en kun je er iets anders
tegenover stellen."

Het Midden-Oostenconflict, zo merkt Eikelboom, is heel belangrijk voor zijn
leerlingen, met name voor de Marokkaanse. "Ze weten haast niets over
Palestijnen, maar toch zijn ze er de hele tijd mee bezig. Als je ze vraagt om
Israel en de buurlanden aan te wijzen, kunnen ze dat niet." Ze laten Eikelboom
op internet foto's zien van doodgeschoten kinderen en platgewalste huizen. Kijk
dan, meester, kijk dan wat er gebeurt! Ze zijn te jong om zich te herinneren dat
Arafat ooit op het grasveld voor het Witte Huis de hand gedrukt heeft van de
Israelische premier Rabin en samen met hem wegens de Oslo-akkoorden de
Nobelprijs voor de Vrede ontving.

Eikelboom verklaart die politieke betrokkenheid van de scholieren uit een zoeken
naar identiteit. "Ze zijn volledig verwesterst, maar niet geaccepteerd. Aan de
Palestijnen kunnen ze zich spiegelen en zich optrekken. Een onderdrukt volk dat
zich verzet. Onderscheid tussen joden en Israeliers maken ze niet. Iedereen die
de Palestijnen kwaad doet is een slecht mens." De leerlingen gaan er voetstoots
van uit dat meester Eikelboom een aanhanger van Israel is. "U kijkt toch naar de
corrupte media", zeggen ze tegen hem, "naar het Journaal?"

Terroristen

Terwijl de anoniem blijvende leraar maatschappijleer de confrontatie met zijn
klas mijdt, treedt Margot Israels (55) haar leerlingen met open vizier tegemoet.
Als het te pas komt, vermeldt ze altijd haar joodse achtergrond.

Aan ROC De Amerlanden in Amersfoort geeft ze maatschappijleer en
levensbeschouwing, tegenwoordig voornamelijk aan volwassenen die een opleiding
volgen voor sociaal-pedagogisch werker, tot twee jaar geleden ook op de
dagopleiding, waar ze in haar klassen moslim-meisjes en jongens van 16 tot 19
jaar had. Toen ze les moest geven over de islam weigerden drie jongens haar
lessen bij te wonen. "Wat? Iemand die Israels heet en ons gaat vertellen over de
islam?" Dat verdomden ze. De lerares zocht de weigeraars op en vroeg ze op de
man af waarom ze niet wilden luisteren. "Hoe weet je nou wat ik denk?", daagde
ze hen uit en na enig heen en weer gepraat kwamen ze over de drempel. "Ik heb
nog nooit iets vijandigs meegemaakt. Het is maar hoe je mensen benadert.
Gelijkwaardig, met respect en inlevingsvermogen. Als je geen tijd besteedt aan
Pim Fortuyn en 11 september, dan kan je niet aankomen met 4 mei." Ze vraagt zich
hardop af of er wel sprake is van de opkomst van een nieuw antisemitisme. Wat
zij zich herinnert van haar eigen naoorlogse jeugd in Amsterdam West doet haar
denken aan de pesterijen van tegenwoordig. "Als ik in de jaren vijftig op
donderdagmiddag naar joodse les ging en we stonden te wachten met een clubje
joodse kinderen, dan werden we uitgejouwd door buurtgenootjes."

Israels zoekt in haar lessen naar overeenkomsten en herkenning. Zo vertelt ze
dat ze uit een behoudend joods milieu stamt en dat ze ineens niet meer in god
geloofde. De reactie volgt meteen. Hoe vonden je ouders dat? En dan stelt
Israels de wedervraag hoe hun ouders dat zouden vinden. Hoe staat u tegenover de
politiek van Israel, was al gauw een vraag die haar gesteld werd. Ik vind dat
foute boel, antwoordde Israels, ik ben het helemaal niet eens met de politiek
van die regering. Daaraan haakte ze de opmerking vast hoe erg ze het vindt dat
voor veel Marokkaanse jongeren Israeliers hetzelfde zijn als joden, waardoor zij
vaak wordt aangekeken op wat Israel doet. "Wat heb ik met die politiek van
Israel te maken? Ik kan niet stemmen." Onmiddellijk stond een meisje op, in een
zwart gewaad gehuld, en zei verrast: "Maar dan zitten wij in hetzelfde schuitje.
Wij zijn wel moslims, maar geen terroristen. Wij moeten met elkaar praten."

Gewoon een mens

Precies het slaan van een brug tussen twee werelden motiveert Anissa Assa (23)
om de opleiding voor islam-leraar te doen aan de Hogeschool van Amsterdam. Ze
wil Marokkaanse jongens die spijbelen en een neiging tot crimineel gedrag
vertonen op het rechte pad brengen. Assa: "Die jongens zeggen dat de islam heel
belangrijk voor ze is, maar ze weten er niets van. Ze vasten een keer per jaar,
ze eten geen varkensvlees, ze drinken zogenaamd geen alcohol. Het is niet
serieus. Ze gebruiken de islam als excuus om dingen fout te doen. Eigenlijk
misbruiken ze de islam om zich af te zetten tegen ongelovigen."

Zelf groeide Assa op in Zwolle te midden van autochtone Nederlanders. Toen ze
klein was, was ze daar "gewoon Anissa en een mens. Ik at geen varkensvlees, dat
was het enige verschil." Maar toen ze ouder werd, zeiden mensen steeds vaker
'jij bent Marokkaans, jij bent anders'. Drie jaar geleden is ze zich gaan
verdiepen in de islam en nu draagt ze een hoofddoek en een lange jurk. In
Amsterdam, waar ze studeert, gaat ze vooral om met haar islamitische
studiegenoten. In Zwolle onderhoudt ze nog contact met haar christelijke en
ongelovige vriendinnen.

De jongens over wie ze het heeft, vriendjes van haar broer en broers van haar
vriendinnen, hebben geen vertrouwen in zichzelf of in de toekomst. Hun
wereldbeeld, veelal van huis uit meegekregen, is volgens haar beperkt en
schematisch. Moslims zijn daarin goed, niet-moslims slecht en joden maken in
Nederland de dienst uit. Ze zien wat er gebeurt als een groot complot. "Als ik
vraag wat dat complot dan inhoudt en waarvoor het is, dan krijg ik geen
antwoord. Dan moet ik maar beter opletten, zeggen ze."

Assa vindt de instelling van jonge, laagopgeleide Marokkanen zorgwekkend. Als
zij vertelt dat ze aardig wordt bejegend op haar werk, een bijbaantje, en dat
men er geen punt van maakt dat ze een hoofddoek draagt en bidt, geloven ze haar
niet of noemen haar ervaring een grote uitzondering. "Ze zijn ervan overtuigd
dat ze mislukken buiten hun schuld. Schoppen tegen iedereen aan die niet moslim
is." En dat is geen islam, zegt ze. "Ik wil ze bijbrengen dat ze de islam moeten
loslaten of goed moeten gebruiken." Ze gelooft dat ze iets aan de mentaliteit
van moslim-jongens kan veranderen.

Die verwachting werd versterkt door de stage die ze eerder dit jaar liep op het
ROC in Amersfoort, de school waar Margot Israels werkt. Op de laatste dag was er
een leerlinge op haar afgestapt, die haar het compliment maakte dat ze door haar
lessen een veel positiever beeld van de islam had gekregen. Anissa Assa: "Als ik
het beeld over moslims bij niet-moslims kan veranderen, dan kan ik ook iets doen
aan het beeld van niet-moslims bij moslims." Alles wat met joden te maken heeft
wordt breed uitgemeten in de pers

Schrijver Fouad Laroui: antisemitische sentimenten onder Marokkanen overschat

Fouad Laroui (Oujda/Marokko, 1958) schreef Judith en Jamal, een tragikomische
liefdesgeschiedenis tussen een joods meisje en een jonge Fransman van
Noord-Afrikaanse origine. 'Allicht, allebei de families hadden een duidelijk en
massaal 'njet' uitgesproken over deze mesalliance. O wee, een Jodin! O gruwel,
een Arabier!' Hij woont in Amsterdam, waar hij behalve schrijver ook docent
economie is aan de Vrije Universiteit.

Hoe is de verhouding tussen joden en Marokkanen in Marokko?

"De verhouding was en is perfect, op een paar imbecielen en fanaten na. Joden
leven al tweeduizend jaar in Marokko, ze leefden daar voordat de Arabieren
aankwamen, in de achtste eeuw. Ze hebben nooit iets naars meegemaakt. Toen
jullie ouders en grootouders bezig waren de Europese joden uit te roeien,
leefden de Marokkaanse joden in vrede en voorspoed."

Pardon? Hebben Nederlanders de Europese joden uitgeroeid?

"Natuurlijk niet. Maar soms moet je mensen provoceren om je punt te maken.
Iedereen hier schijnt te denken dat alle Arabieren joden haten, dus ik ook. Dan
heb ik de neiging om heel hard terug te slaan. Het was het werk van Duitse
nazi's, maar wel met hulp van doodgewone Duitsers, Kroaten, Roemenen, Litouwers,
Polen, Fransen, NSB'ers, et cetera."

Is de pro-Israel-positie van de Marokkaanse regering controversieel en
impopulair bij de Marokkaanse bevolking?

Hoezo 'pro-Israel'? Zo'n verkeerde typering maakt het erg makkelijk voor
Al-Qaeda! De Marokkaanse regering heeft altijd de Palestijnen gesteund, maar ze
wil ook vrede in de Midden-Oosten. Je kunt geen vrede krijgen als je weigert met
Israel te praten! Is praten met Israel gelijk aan pro-Israel zijn?

Hoe komt het dat berberse jongeren in Nederland zich sterk identificeren met de
Palestijns-Arabische zaak?

"Die berber-versus-Arabier-categorisering leeft onder de Nederlandse
journalistiek en helaas ook onder onwetende tweede generatie Marokkanen, die
niets weten of begrijpen van Marokko en die zich graag in een
slachtoffer-positie willen manoeuvreren. In Marokko is iedereen Marokkaans,
punt. Daarom voelt iedereen een bepaalde verwantschap met de Palestijnen.
Trouwens, de Palestijnse zaak is gewoon een rechtvaardige zaak, zelfs een
Chinees of een marsmannetje kan zich met een Palestijn identificeren."

Is er volgens u sprake van antisemitische sentimenten onder Marokkaanse
Nederlanders?

"Wat is antisemitisme? Zijn een paar domme losse opmerkingen over de joden
hetzelfde als het schrijven van Mein Kampf of het uitvoeren van Die Endlosung?
Als een Amsterdamse wethouder het over rot-Marokkanen of zelfs k-Marokkanen
heeft, is hij dan antisemiet? Arabieren zijn toch ook semieten."

Is het iets dat vooral bij de tweede generatie hoort?

"De eerste generatie heeft andere dingen aan haar hoofd dan 'de joden'. De
tweede generatie bestaat uit gewone Nederlanders die een bepaald standpunt
innemen. De ene Nederlander heeft een hekel aan zwarte hoofden en stemt Pim. De
ander voelt zich geraakt door wat er in het Midden-Oosten gebeurt en scandeert
domme leuzen. Je moet het niet te serieus nemen. Anders wordt onze politieke en
sociale agenda door idioten bepaald."

Hoe zouden volgens u eventueel bestaande anti-joodse gevoelens bij
moslim-jongeren kunnen worden bestreden?

"Los de Palestijnse zaak op, sticht vrede in de wereld, propageer de ideeen van
de Verlichting en de universele waarden overal. Makkelijk, he?"

Montessori College Oost in Amsterdam met de vlag halfstok op 9-11-2002

Foto Maurice Boyer

Fouad Laroui Foto Vincent Mentzel

LOAD-DATE: June 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                               50 of 97 DOCUMENTS

                                NRC Handelsblad

                                 June 12, 2003

Het nut van de schandpaal

BYLINE: F. KUITENBROUWER

SECTION: Economie; Pg. ECO2

LENGTH: 997 words


De Clickfondszaak heeft laten zien dat het strafrecht niet altijd het meest
succesvolle middel is in de strijd tegen beursfraude. Volgens promovenda Majorie
Jap-A-Joe ziet veel meer in bestuurlijk toezicht.

Terwijl het Amsterdamse openbaar ministerie (OM) zich met de moed der wanhoop
door de omvangrijke Clickfondszaak worstelde, hing de vraag pregnant in de
lucht: is het strafrecht wel het geschikte middel om het gesloten beurswereldje
bij de les te brengen? Dit is het centrale thema van het proefschrift
Beursfraude effectief aangepakt waarop Majorie Jap-A-Joe Blagrove aan de
Universiteit Maastricht is gepromoveerd.

Haar antwoord is ronduit negatief: een minimale inzet van het strafrecht tegen
beursfraude is de beste.

Een op de effectenwereld toegespitst bestuurlijk toezicht - de opdracht van de
Autoriteit Financiele Markten (ATM) - verdient verre de voorkeur. De
strafrechtelijke aanpak van het OM vervult een onmisbare "vangnetfunctie", maar
daarbij past toch vooral terughoudendheid wegens alle bezwaren die het
strafrecht meebrengt.

De moeilijkheden voor het strafrecht beginnen al met de aanduiding
'beursfraude'. Dat is een term die men tevergeefs zal zoeken in het Wetboek van
strafrecht. Het is een containerbegrip, een allegaartje van kwalijke praktijken,
zoals handel met voorwetenschap en de aanverwante methode van frontrunning
(meelopen met orders), het misleiden van (potentiele) beleggers, witwassen van
zwart geld en koersmanipulatie c.q. -orkestratie of het zogeheten churning (het
jagen op commissies door het aantal transacties op te schroeven). De juridische
status van deze en andere wanbedrijven wisselt nogal. De ene keer gaat het om
overtreding van expliciete wettelijke normen, de andere keer meer om vergrijpen
tegen het goed koopmansgebruik, zoals dat in vroeger tijden heette. Wel hebben
al die verschillende knoeierijen algauw een ding gemeen. Doorgaans is sprake van
een combinatie van delicten: een gronddelict en een bedriegelijke handeling, met
name administratief gesjoemel, om dat te verdoezelen.

Overtreding van allerlei administratieve voorschriften is in de praktijk voor de
justitie vaak het begin van het draadje dat moet worden afgerold om tot de kern
van de zaak te raken. De Clickfondszaak laat zien dat dit makkelijker is gezegd
dan gedaan. Er is van alles in het justitiele schepnet blijven hangen, een hele
serie belastingovertredingen en aanverwante delicten. Deze vangst is zeker niet
te veronachtzamen, maar een grote klapper is tot nu toe uitgebleven. En daar was
het bij de inzet van het strafrecht juist om begonnen.

Een tweede complicatie bij de inzet van het strafrecht tegen zogeheten
witteboordencriminaliteit als beursfraude vormen de gebruikte methoden, zo
waarschuwde het echtpaar Brants al in 1991 in een criminologische dissertatie.
Om de grote jongens aan te pakken zijn een "straatvechtersmentaliteit" en morele
partijdigheid vereist. Deze laten zich moeilijk verenigen met de
"magistratelijke rol" waar het OM het in laatste instantie toch van moet hebben.
Dat dit wringt, is in de Clickfondszaak gebleken. De aanklagers hebben
verschillende malen een uitbrander gehad van de rechter.

Alles goed en wel, maar is het bestuurlijke beurstoezicht op zijn beurt wel
opgewassen tegen de van oudsher sterke "ons-kent-ons"-cultuur van de
effectenwereld? Jap-A-Joe behandelt deze vraag aan de hand van een vergelijking
van de AFM en de Securities and Exchange Commission (SEC) in de Verenigde
Staten. De SEC wordt in de financiele wereld vaak tot voorbeeld gesteld om zijn
krachtdadige aanpak van "de donkere zijde van Wall Street", zoals dat is
genoemd. De SEC heeft volgens het proefschrift niet eens zoveel meer
bevoegdheden dan de AFM.

Dat is overigens maar hoe men het bekijkt. Anders dan de AFM mag de SEC
bijvoorbeeld zelf financiele sancties opleggen aan wetsovertreders, zoals de
civiele boete (schadevergoedingsstraf) en het ontnemen van wederrechtelijk
voordeel. Toch vindt de auteur dat de AFM niet meer bevoegdheden nodig heeft,
zei ze tegen de Staatscourant. Deze stelling wordt in het boek niet geheel
waargemaakt. Het blijft beperkt tot een nogal technische opsomming van
wetsbepalingen, die vragen openlaat over de praktijk van de handhaving.

Ook het afschieten van de strafrechtelijke aanpak gebeurt wel erg summier. Het
gaat de auteur eigenlijk maar om een ding, het schandpaaleffect van een
strafproces. Dat geldt voor de gewone man net zo goed als voor de
beurshandelaar. Het effect van de begeleidende publiciteit is binnen de
effectenwereld echter veel sterker voor de verdachte - en zijn organisatie.
Zozeer, dat de auteur zich afvraagt of hier nog wel kan worden gesproken van een
onvermijdelijk doch bijkomend effect van het strafrecht. Zij vindt dat de
verdachte van beursfraude door de voorafgaande publiciteit vaak al genoeg wordt
bestraft. Een veroordelend vonnis vormt dan in feite een dubbele straf, vindt
Jap-A-Joe, en dat is oneerlijk.

Hier worden toch een paar dingen door elkaar gehaald. Het begin van de
Clickfondszaak ging inderdaad met veel publiciteit gepaard. Mensen uit de
beurswereld werden met veel tamtam opgepakt en ingesloten. Maar dat is niet
verplicht; het OM had met meer omzichtigheid te werk kunnen gaan. Het blijft
voor een verdachte uit de effectenwereld altijd vervelend in het openbaar
terecht te moeten staan. Maar juist het beurswereldje heeft een sterke eigen
(sub)cultuur. Het vergt af en toe een breekijzer om dat open te breken en dat
wijst dan toch weer in de richting van het strafrecht. Daar komt nog iets bij,
zoals het Financieel Dagblad noteerde bij de start van Operatie Clickfonds: "als
zelfs maar een kwart klopt, dan is de beursfraude zorgwekkend breed verspreid".

'Beursfraude effectief aangepakt, Een onderzoek naar het toezicht en de
regulering van de Nederlandse en Amerikaanse effectenwetgeving' door M.I.
Jap-A-Joe Blagrove, uitg. Wolff Legal Publishers, 378 blz, 40 euro, ISBN
90-5850-0-39X.

LOAD-DATE: June 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               51 of 97 DOCUMENTS

                                NRC Handelsblad

                                  May 31, 2003

Zoeken naar de juiste beenderen ; Massagraven in Irak

BYLINE: FLORIS VAN STRAATEN

SECTION: Zaterdags Bijvoegsel; Pg. 29

LENGTH: 2622 words


Bijna dagelijks worden in Irak massagraven gevonden van de honderdduizenden
slachtoffers van Saddam. Bij de opgravingen dreigt veel bewijsmateriaal tegen
het vroegere Iraakse regime verloren te gaan. Maar de nabestaanden willen de
overschotten zo snel mogelijk fatsoenlijk herbegraven.

'Laat me huilen.'

In een smalle houten kist op een pick-up truck arriveert het overschot van
Mohammed Abdel Zaher op de begraafplaats bij de heilige stad Najaf. Een
onafzienbare okerkleurige necropolis. Her en der zijn mensen bezig doden ter
aarde te bestellen in grafhuisjes. Als het even kan wil elke Iraakse sjiiet in
Najaf worden begraven, nadat zijn of haar lijk eerst enige malen rond de
rijkelijk versierde tombe van imam Ali, de grondlegger van hun geloof, is
gedragen.

Mohammed Abdel Zaher is al twaalf jaar dood. In het vroege voorjaar van 1991 was
hij betrokken bij de opstand van de sjiieten tegen het bewind van Saddam
Hussein. Maar Saddam was te sterk en diens wraak was verschrikkelijk. Duizenden
sjiieten werden opgepakt en al dan niet na gevangenschap geexecuteerd.
Vervolgens werden hun lijken in massagraven gegooid. Dat lot trof ook Zaher,
toen 24 jaar.

Het lage roestige deurtje van het familiegraf van de Zahers staat al open. Een
bezwete grafdelver staat in een gat van een paar meter diep. Snel wordt de kist
door familieleden en vrienden naar binnengedragen en overeenkomstig islamitisch
gebruik opengemaakt. Er ligt slechts een zak met beenderen in en een halfvergaan
zwart jasje. Dat laatste was cruciaal bij de identificatie van Zaher, toen zijn
overschot enkele dagen geleden in een massagraf bij de plaats Hillah, zo'n 100
kilometer ten zuiden van Bagdad, werd gevonden.

De tientallen aanwezigen - allemaal mannen - heffen een gebed voor de dode aan.
Ze houden Zahers portret omhoog. Op de foto kijkt hij met zijn bleke en nogal
pafferige gezicht ernstig voor zich uit. Een jongen van een jaar of dertien
wordt naar voren geschoven, de zoon van de overledene. Als puber staat hij nu
aan het tweede graf van zijn vader, aan wie hij geen enkele herinneringen heeft.

Na enige klagend gereciteerde verzen uit de koran verdwijnen de zak en het jasje
in het graf, dat snel wordt toegedekt met zand. De begrafenisgangers persen zich
weer door het deurtje, dat meteen op slot gaat. De grafdelver en een paar
collega's stappen op een bromfiets, en weg zijn ze. De hele ceremonie heeft
amper tien minuten geduurd. Tranen zijn er niet gevloeid. Na twaalf jaar was men
kennelijk uitgehuild. Hoofdzaak is dat Zaher eindelijk een fatsoenlijk graf
heeft gekregen.

Buiten de poort hebben enkele familieleden en vrienden behoefte nog even hun
hart te luchten. Verscheidene van hen hebben foto's bij zich van dierbaren die
in 1991 zijn vermoord. Alleen zijn hun overschotten nog steeds niet
geidentificeerd in de zee van botten en schedels die de massagraven vormen.

Een ander, een internist, vertelt dat hij kort tevoren de laatste resten van
drie van zijn broers heeft begraven. Met een portret van de Amerikaanse
president Bush erbij. Bush de jonge, zegt hij er nadrukkelijk bij, want voor
Bush senior, die geen vinger uitstak voor de sjiietische opstandelingen nadat
zijn regering hen had aangemoedigd tegen Saddam in opstand te komen, koestert
hij bepaald geen warme gevoelens. 'Bush de jonge was de enige die ons hielp',
zegt de internist plechtig. De anderen knikken instemmend. Dan stappen ook zij
in de pick-up en enkele begeleidende auto's en rijden ze terug naar hun
woonplaats Hillah, een wolk van stof achterlatend.

Executiemachine

Anderhalve maand na de val van Saddam Hussein is Irak nog in de ban van de dood.
Je kunt op het ogenblik in Irak nauwelijks een stap zetten zonder op een muur
van moskee of huis een fletse fotokopie te zien van een portret van een van de
vermiste 'martelaren', zoals ze hier worden genoemd. Of er staat weer ergens een
tent in een straat waar mensen bij elkaar komen om een teruggevonden dode
plechtig te herdenken. Bij moskeeen en kantoren van politieke partijen zijn hier
en daar informatiepunten ingericht, waar mensen inlichtingen kunnen inwinnen
over dierbare vermisten of juist tips kunnen geven over hun lot.

Jarenlang hebben honderdduizenden vergeefs gewacht op nieuws van verdwenen
familieleden en vrienden. Het regime nam immers nooit de moeite verwanten in te
lichten over het lot van hun gearresteerde familieleden, laat staan dat het
vertelde waar hun laatste rustplaats was. En het was vrijwel onmogelijk om zelf
op onderzoek uit te gaan. Als men al wist waar een massagraf was, dan was het
streng verboden daar te kijken, laat staan daar te gaan graven.

De onzekerheid bleef knagen. Zaten dierbare vermisten alleen gevangen of waren
ze terechtgesteld en lagen ze al sinds jaar en dag ergens onder de grond? Hoe
langer er geen levensteken meer werd vernomen, hoe groter de zekerheid dat hij
of zij nooit meer terug zou komen. 'Wij hebben dingen meegemaakt die mensen in
andere landen in de verste verte nooit hebben ervaren', zegt Faisal Kadhim, een
vrijwillger uit de zuidelijke stad Basra, die zich intensief bezighoudt met het
opsporen van massagraven.

Nu, na 25 jaar terreur en intimidatie onder Saddam Hussein, hebben de Irakezen
eindelijk de kans te zoeken naar hun doden. Maar waar te beginnen? En zelfs als
er een massagraf is gevonden, hoe kan dan worden vastgesteld welke beenderen aan
jouw zoon, jouw broer of jouw moeder toebehoorden? Zonder kleren of een
identificatiebewijs is dat voor niet-deskundigen onbegonnen werk, al biedt een
goed geconserveerde gouden kies soms uitkomst.

Niet alleen de sjiieten uit Zuid-Irak, ook de Koerden in het noorden hebben
enorme aantallen vermoorde mannen en een kleiner aantal vrouwen te betreuren.
Hoeveel precies weet niemand. De Amerikaanse mensenrechtenorganisatie Human
Rights Watch schatte kort na de val van het bewind van Saddam dat er in totaal
zo'n 200.000 Irakezen werden vermist. Irakezen zelf spreken, zonder veel
concreet bewijs overigens, van 182.000 vermiste Koerden en 300.000 sjiieten.
Weer anderen spreken - met nog minder bewijs - van miljoenen gedoden en
vermisten.

De executiemachine van Saddam Hussein stond nooit stil. Wel zijn enkele golven
van geweld te onderscheiden. Zo werden in 1988 tienduizenden Koerden gedood in
verband met een opstand tegen Saddam Hussein. Onder hen waren duizenden gewone
burgers die niets met de rebellie te maken hadden. In 1991 vielen er na een
mislukte Koerdische opstand tegen de Iraakse leider opnieuw duizenden doden. Zo
mogelijk nog gewelddadiger trad Saddam Hussein datzelfde jaar op tegen de
sjiieten omdat zij in opstand kwamen. Het resultaat was opnieuw een slachting
met vele tienduizenden doden. In 1999 volgde er nogmaals een bescheidener golf
van executies, alweer omdat Saddam Hussein enige opstandigheid meende te
bespeuren bij de sjiieten.

Bijna dagelijks worden er nu in alle hoeken van het land nieuwe massagraven
gevonden. Van afgelegen plaatsen in de woestijn tot midden in Kerbala, een
andere heilige sjiitische stad. In Kerbala werd op een steenworp van het
heiligdom van imam Hussein, de zoon van imam Ali, een graf met enige tientallen
overschotten opgedolven.

Het grootste massagraf tot nu toe is een paar weken geleden gevonden bij Hillah,
aan een grindweggetje tussen vruchtbare landerijen, met hier en daar een
sierlijke palmboom. Een boer uit de buurt, die de slachting destijds had gezien,
durfde eindelijk zijn verhaal te doen. Het graf bleek de overschotten te
bevatten van ten minste 3.000 sjiieten die bij de opstand van 1991 waren
opgepakt en vermoord. Er zijn aanwijzingen dat een deel van de slachtoffers er
levend is begraven, zoals Saddam Hussein en zijn knechten regelmatig deden.

Bij het graf is het een komen en gaan van mensen, vooral vrouwen in hun
traditionele zwarte abaja's, die op zoek zijn naar de laatste resten van zoons,
broers of echtgenoten. Er zijn overigens ook enkele overschotten gevonden van
vrouwen. Hun haar was nog niet geheel vergaan. Bij aankomst op de macabere plek
gaan sommigen eerst kort bidden.

De plaats van het massagraf is met hulp van Amerikaanse bulldozers afgegraven.
De geborgen overschotten zijn grotendeels in plastic zakken gestopt. Een deel
ervan is geidentificeerd door familieleden en weggevoerd voor een herbegrafenis,
zoals in het geval van Mohammed Abdel Zaher.

Blinddoeken

Temidden van de zee van witte zakken met beenderen en schedels klinkt plotseling
een hartverscheurende kreet. Een vrouw heeft zojuist de stoffelijke resten van
een van haar zoons herkend. Ze zwaait woest met een identiteitskaart, nog net
leesbaar, die bij het overschot werd gevonden. Ook een kledingstuk, gedeeltelijk
vergaan, herkent ze als het zijne.

'Oh, geef mij niet de schuld van je dood', jammert ze. 'Laat me huilen.' Enkele
andere vrouwen, die zelf ook naar de resten van dierbaren op zoek zijn, snellen
toe om haar te te troosten. Een enkeling begint zelf zachtjes mee te huilen.

Omstanders vertellen dat de vrouw weduwe is en ook nog een tweede zoon mist.
'Saddam Hussein zorgde er eerst voor dat haar man sneuvelde in de oorlog met
Iran', zegt een man. 'en als dank liet hij vervolgens haar zoons oppakken en
executeren.'

Thalida Abbas, ook weduwe, speurt al dagenlang in de brandende zon naar de
resten van haar twee zoons. Ze haalt een vaalbruin lapje textiel te voorschijn.
'Ik weet zeker dat dit van de kleding van een van mijn zoons afkomt', zegt ze.
De bijbehorende beenderen heeft ze nog niet gevonden. Dat het stukje stof even
goed van de kleren van anderen afkomstig kan zijn, weigert ze te geloven.

Alsof het gisteren was, zo herinnert Thalida zich de dag dat haar beide zoons
verdwenen. 'Het gebeurde op 7 maart 1991. Ze werden zomaar op straat aangehouden
en weggevoerd.' Sindsdien staat ze er alleen voor, met haar schoondochter en
haar zes kleinkinderen. Al die jaren bleef de onzekerheid omtrent het lot van
haar beide zoons aan haar knagen.

Het zijn vaak uitgerekend Saddams beulen die de zoekenden soms, al dan niet
opzettelijk, een handje helpen. Zo vonden mensen in een gevangenis van een van
de veiligheidsdiensten in de zuidelijke stad Basra, waar martelingen aan de orde
van de dag waren, zes lijsten met de namen van 190 geexecuteerde sjiieten. Het
ging om mensen die betrokken zouden zijn geweest bij de kleinere opstand tegen
Saddam Hussein in 1999.

Min of meer tegelijkertijd onthulde een medewerker van Saddams Baath-partij dat
er een massagraf bestond in de woestijn, zo'n 30 kilometer ten zuiden van Basra.
Zijn informatie bleek te kloppen. Er werden 33 overschotten aangetroffen,
waarvan er inmiddels 17 zijn geidentificeerd. Ze bleken allemaal op de gevonden
lijst te staan.

In de winderige woestijnvlakte liggen nog enkele halfvergane blinddoeken, wat
synthetisch touw waarmee ze geboeid waren, en een eveneens halfvergaan jasje met
enkele gaten erin. Naast de 33 weer dichtgegooide graven doet Faisal Kadhim, de
vrijwilliger uit Basra die helpt bij het traceren van de doden in de
massagraven, voor hoe het gebeurde. Hij knielt in het zand en laat een man zijn
vinger in zijn nek leggen. 'Saddam sprak van het genadeschot', zegt Kadhim
smalend. 'In werkelijkheid was moorden en begraven zijn motto.'

De 33 geexecuteerden waren vooral volgelingen van de door sjiieten zeer
gerespecteerde geestelijke ayatollah Muhammad Sadiq al-Sadr, die in 1999 zelf
door Saddam Hussein werd vermoord. Ze werden volgens Kadhim gedood op gezag van
niemand minder dan Ali Hasssan al-Majid. Hij had als bijnaam Ali Chemicali,
wegens zijn bereidheid om chemische wapens in te zetten tegen zijn
tegenstanders. Al-Majid zelf is, naar wordt aangenomen, begin april van dit jaar
bij een bombardement in Basra om het leven gekomen. De overschotten van de
overige 157 van de lijsten met 190 namen zijn nog spoorloos.

De volgende dag willen Kadhim en enige metgezellen even verderop opnieuw graven
naar doden. Een nomade uit de buurt zegt dat hij in 1999 ook daar mensen
begraven zag worden. Probleem is dat er vermoedelijk ook landmijnen op die plek
liggen. Kadhim en zijn mensen hopen daarom op steun van de Britse militairen,
die het gebied rond Basra controleren. Erg veel hoop heeft hij niet, want een
eerder verzoek om hulp bij een gevaarlijk massagraf in Basra leidde volgens
Kadhim tot geen enkele reactie van de Britten.

De Britse commandant in Basra, luitenant-kolonel Mike Riddel Webster, noemt dat
'een oneerlijke beschuldiging'. Hij zegt best bereid te zijn hulp te verlenen.
Eenmaal hebben ze dat ook al gedaan, alleen bleek het toen uiteindelijk om een
vruchteloze exercitie te gaan, want er was op de betreffende plek geen
massagraf. Maar hij wijst er wel op dat de Britten maar met weinig mensen zijn
en dat er ook verder veel problemen zijn op te lossen. 'Je zou misschien kunnen
zeggen dat we ons meer om de levenden dan om de doden bekommeren', erkent hij.

Ook de Amerikanen krijgen vaak de beschuldiging naar het hoofd geslingerd dat ze
onvoldoende aandacht voor de massagraven hebben. En niet alleen van Iraakse
zijde. Ook de mensenrechtenorganisatie Human Rights Watch heeft hevige kritiek
op de Amerikaanse legerautoriteiten. 'Het is schandelijk dat de Amerikanen en de
Britten niet meer hebben gedaan om de massagraven veilig te stellen', zegt Saman
Zia-Zarifi van Human Rights Watch. 'Het is hun plicht als bezettende mogendheden
om te voorkomen dat die graven door ondeskundige mensen worden leeggehaald.
Daardoor gaat er heel veel informatie verloren, die anders zou kunnen worden
gebruikt in processen tegen Iraakse leiders.' Kritiek die ook klonk uit de mond
van de hoge VN-commissaris voor de Mensenrechten, de Braziliaan Sergio Vieira de
Mello. 'Als de coalitietroepen in Irak niet snel maatregelen nemen, gaan
bewijzen verloren die moeten aantonen dat de mensenrechten hier op grove wijze
zijn geschonden.'

Volgens Human Rights Watch werden de Amerikanen al een paar weken voor de vondst
van het massagraf bij Hillah hierover getipt. Ze verzuimden het gebied af te
zetten, waardoor forensische deskundigen de overblijfselen nu niet grondig en
rustig konden onderzoeken. In plaats daarvan stelden de Amerikanen na enige tijd
bulldozers beschikbaar aan de mensen ter plaatse, die tot dan vaak met hun
handen hadden gegraven. De Amerikaanse minister van Defensie Donald Rumsfeld
verweerde zich tegen de kritiek van Human Rights Watch met de vraag: 'Wat moeten
we doen? Zou u liever een politieman in Bagdad zien of iemand die die graven
bewaakt?'

Sindsdien zijn de Amerikanen iets toeschietelijker geworden. Ze zijn een
voorlichtingscampagne begonnen om de bevolking te wijzen op het belang van
zorgvuldigheid bij het opgraven van de doden. Ook de Britse premier Blair, die
afgelopen week Basra bezocht, heeft het belang onderstreept van het bewaren van
bewijsmateriaal in verband met eventuele processen naderhand.

De Irakezen zelf tonen tot dusverre weinig begrip voor zulke buitenlandse
pressie. Het argument dat zijzelf voor de identificatie van hun doden wellicht
ook baat kunnen hebben bij een zorgvuldig onderzoek door deskundigen met bij
voorbeeld DNA-technieken, maakt geen indruk op hen. Hun voornaamste zorg is, na
al die jaren van wachten, zo snel mogelijk hun geliefden te vinden en ze een
fatsoenlijke herbegrafenis te geven. Ze zien dat niet alleen als een morele en
religieuze plicht. Door hun dierbaren uit de anonimiteit van een massagraf te
redden, maken ze ook iets ongedaan van wat Saddam Hussein en zijn regime hun
bewust hebben aangedaan. Zo nemen veel Irakezen alsnog een beetje wraak op
Saddam Hussein.

Irakezen onderzoeken een schedel met blinddoek in een massagraf 110 kilometer
ten zuiden van Bagdad Foto Reuters

LOAD-DATE: May 31, 2003

LANGUAGE: DUTCH

                © 2003 PCM Uitgevers B.V.  All rights reserved.

                               52 of 97 DOCUMENTS

                                NRC Handelsblad

                                  May 24, 2003

Tijd van douceurtjes is voorbij

BYLINE: EGBERT KALSE

SECTION: Economie; Pg. 19

LENGTH: 1514 words


In het nieuwe regeerakkoord staan diverse maatregelen die directe invloed hebben
op de portemonnee van de burger. Blijft beleggen en sparen nog leuk onder
Balkenende II?

Het regeerakkoord van het tweede kabinet Balkenende bevat weinig aantrekkelijks
voor huizenbezitters en mensen die dachten met vervroegd pensioen te kunnen.
Geen fiscale douceurtjes meer zoals er de afgelopen jaren onder Vermeend en Bos
werden uitgedeeld, geen aftrekpostjes voor fietsers, beleggers of ouderen meer.
Een substantieel deel van de door Balkenende c.s. noodzakelijk geachte
bezuinigingen komt voor rekening van de gewone burger.

Behalve zaken als het bezuinigen op de bijzondere bijstand, het afschaffen van
de wet arbeidsongeschiktheid zelfstandigen, het invoeren van een hoger eigen
risico voor zorgverzekeringen en een aanscherping van de
werkloosheidsuitkeringen is er ook een aantal maatregelen dat direct van invloed
is op de portemonnee van burgers. Hieronder een greep uit de maatregelen van het
nieuwe kabinet die gevolgen hebben voor onze 'personal finance'.

Versobering hypotheekrenteaftrek

Een van de meest besproken onderdelen van het nieuwe akkoord: CDA, VVD en D66
pakken de hypotheekrenteaftrek aan. Althans, ze repareren een 'weeffout' in het
belastingstelsel, zeggen ze zelf. De exacte uitwerking van het voorstel moet nog
worden gemaakt op het ministerie van Financien, maar zeker is dat het kabinet
een bedrag oplopend tot 400 miljoen euro in 2007 wil besparen op de
hypotheekrenteaftrek. Na 2007 wordt een nog hogere bezuiniging verwacht.

Het voorstel heeft betrekking op de overwaarde van huizen. Nu is het nog zo dat
mensen die hun huis met winst verkopen (ten opzichte van hun hypotheekbedrag)
dat geld (de overwaarde) 'uit' het huis mogen halen en bij de aanschaf van een
nieuw, duurder huis, het extra benodigde geld volledig aftrekbaar in een nieuwe
hypotheek mogen onderbrengen. Indirect financiert de fiscus hiermee de aanschaf
van bijvoorbeeld luxe goederen (de boot) en beleggen met die overwaarde. Immers,
de overwaarde wordt nu vaak 'gecasht' voor dat soort zaken, en de rente van het
nieuwe hypotheekbedrag is weer volledig aftrekbaar. De budgettaire 'schade' van
de huidige regeling kan volgens een club topambtenaren oplopen tot 2,75 miljard
euro in 2007.

Om een einde te maken aan dit 'oneigenlijk gebruik' van de overwaarde wil het
kabinet de renteaftrek op de nieuwe hypotheek beperken met het bedrag aan
overwaarde. 'Bij verhuizing naar een andere eigen woning geldt voortaan dat de
hypotheekrente aftrekbaar is voorzover de hypotheek nodig is bovenop de
gerealiseerde overwaarde van het verkochte huis', heet het in het regeerakkoord.
Voorbeeld: een huis dat in 1995 voor 150.000 euro gekocht is en in 2002 voor
250.000 euro is verkocht, heeft dus een overwaarde van een ton euro. Bij de
aanschaf van een nieuw huis van 300.000 euro mogen de kopers slechts het 'extra'
van 50.000 euro toevoegen aan hun oorspronkelijke hypotheekbedrag van 150.000
euro. De overwaarde moet gebruikt worden voor de aanschaf van het nieuwe huis.
Althans, doen de kopers dat niet, dan krijgen zij over de ton euro (de
overwaarde) geen renteaftrek. Makelaars en huizenbezitters schreeuwden moord en
brand omdat het voorstel de huizenprijzen zou opdrijven, maar feitelijk
verandert er voor de huizenmarkt niets. Het Centraal Planbureau houdt zelfs
rekening met een daling van de huizenprijzen, omdat de financieringskosten van
woningen hoger worden. Producenten van luxueuze goederen en de beurs ondervinden
enige 'hinder' van dit voorstel, omdat meer mensen de overwaarde zullen
gebruiken waar zij eigenlijk voor bedoeld is: de aanschaf van een nieuw huis.
Overigens heeft het voorstel geen effect op mensen die een goedkoper huis willen
aanschaffen. De overwaarde mag dan gewoon worden opgenomen.

Langer doorwerken

Het kabinet is van plan flink het mes te zetten in de fiscale stimulering van
prepensioen en VUT (vervroegde uittreding). In totaal willen CDA, VVD en D66
voor een half miljard euro bezuinigen op deze posten, hetgeen feitelijk neerkomt
op het afschaffen van de fiscale stimulering van beide maatregelen. Na 2007
loopt het bezuinigingsbedrag nog verder op, omdat het kabinet nog wel zo fideel
is rekening te houden met overgangsrecht (verworven rechten). Feitelijk betekent
de maatregel dat prepensioenpremies niet meer aftrekbaar zijn van de loon- en
inkomstenbelasting en dat prepensioenuitkeringen voortaan niet zijn onderworpen
aan deze belasting.

VUT en prepensioen werden ooit ingevoerd in tijden van grote werkloosheid. Ze
waren bedoeld om aan de onderkant van de arbeidsmarkt ruimte te creeren voor
jonge werknemers. Ouderen werden gestimuleerd eerder op te houden met werken. Er
werd zo massaal gebruik van gemaakt dat een gemiddelde werknemer er haast zonder
nadenken vanuit ging dat het arbeidzame leven na de 57ste verjaardag achter de
rug zou zijn. De arbeidsparticpatie van 55-plussers is in Nederland het laagst
van alle Europese landen: slechts ongeveer eenderde van de 55-plussers werkt.

Omdat de generatie babyboomers over een jaar of tien massaal met (pre-)pensioen
gaat, ontstaat echter een gigantisch probleem met de financiering van de
collectief betaalde oude dag, de AOW. Het is zaak, zo vinden CDA, VVD en D66,
ouderen langer aan het werk te houden. Nadelig effect van de maatregel is dat in
tijden van wederom oplopende werkloosheid er enige verdringing op de
arbeidsmarkt zal plaatsvinden. Jongeren zullen minder snel een baan vinden,
omdat ouderen langer blijven werken.

WOZ en OZB

Is het dan allemaal kommer en kwel de komende jaren? Per saldo wel, maar toch
zitten er ook lichtpuntjes in de plannen van CDA, VVD en D66. Zo wordt, op
initiatief van de VVD, een deel van de onroerendezaakbelasting (ozb) afgeschaft.
Niet de hele ozb, zoals Zalm graag had gewild, maar slechts het zogenoemde
gebruikersdeel. En ook niet al volgend jaar, maar pas in 2005. De ozb is nu
opgebouwd uit een eigenarendeel en een gebruikersdeel. Huiseigenaren betalen
beide, huurders betalen slechts het gebruikersdeel. Met de maatregel is een
lastenverlichting van 1,1 miljard euro gemoeid.

De jaarlijkse ozb-aanslag is een van de meest ergerlijke belastingsoorten die er
is, zo is de communis opinio. Het is niet zozeer de belasting op zich, als wel
de grondslag waarop de ozb berekend wordt. Dat gebeurt aan de hand van de Wet
Waardering Onroerende Zaken (de wet WOZ). Gemeenten bepalen eens in de vier jaar
aan de hand van zogenoemde referentiewoningen de waarde van een huis. Die lijkt
vaak in geen velden of wegen op de werkelijke waarde van het huis. Als de
gemeente het huis te laag inschat, is dat mooi meegenomen, de ozb is dan
uiteindelijk ook lager dan mogelijk is. Wordt de zogenoemde WOZ-waarde echter te
hoog ingeschat, dan is het hek van de dam. Vierjaarlijks maken letterlijk
tienduizenden huiseigenaren bezwaar tegen de waardering van hun woning.

Het kabinet pakt nu samen met de gedeeltelijke afschaffing van de ozb ook de wet
WOZ aan. In plaats van de arbitraire waardering die gemeenten maken, zal in de
toekomst de aankoopwaarde van het huis als basis dienen voor de ozb. Die waarde
zal dan jaarlijks worden geindexeerd aan de hand van de gemiddelde prijsstijging
van de huizenmarkt.

Spaarloon en levensloop

Het spaarloon blijft bestaan, maar daarnaast wordt een begin gemaakt met de
zogenoemde levensloopregeling, een CDA-wens. De levensloopregeling stond ook al
in het vorige regeerakkoord, maar sneuvelde in de Kamer ten faveure van het in
stand houden van het spaarloon. Het spaarloon werd wel 'uitgekleed': in plaats
van 788 euro mogen mensen sinds eind vorig jaar nog slechts 613 euro fiscaal
aantrekkelijk sparen. Dat kost de staat jaarlijks 552 miljoen euro. Dat bedrag
blijft gehandhaafd, maar daarnaast krijgen mensen de keuze te beginnen met de
levensloop, die, in tegenstelling tot het vorige plan voor een dergelijke
regeling, via de fiscus zal lopen. Idee achter de levensloop, waarvoor 200
miljoen euro is gereserveerd, is dat het mogelijk moet zijn te sparen voor
verlof. Het bedrag (60 miljoen euro) dat nu gereserveerd staat voor het
zogenoemde verlofsparen (een 'magere versie' van de levensloop), wordt opgeteld
bij de nieuwe regeling. Mensen die werken kunnen een deel van hun winstuitkering
reserveren voor de levensloop. Het kabinet zorgt voor een fiscaal aantrekkelijk
spaarpotje. Mensen die er een tijdje uit willen om voor hun kinderen of ouders
te zorgen, om zich bij- of om te scholen, of die gewoon een tijdje met
'sabbatical' willen, kunnen na een aantal 'spaarjaren' een tijdje vrij nemen.
Dan begint de uitkering uit de levensloopregeling te lopen.

Ook hier geldt dat de exacte uitkering nog onderwerp van discussie is. Zeker is
wel dat het maximale budgettaire beslag van de regeling op zijn zachtst gezegd
schamel is. Uit berekeningen van het economisch onderzoeksinstituut Nyfer bleek
al eerder dat een volwaardige levensloopregeling die voorziet in de
zorgbehoeften van mensen 3,2 miljard euro zal kosten.

Illustratie Rhonald Blommestijn

LOAD-DATE: May 24, 2003

LANGUAGE: DUTCH

                © 2003 PCM Uitgevers B.V.  All rights reserved.

                               53 of 97 DOCUMENTS

                                NRC Handelsblad

                                  May 23, 2003

Jammer ; Vrijdag 23

BYLINE: KASPER JANSEN

SECTION: CS; Pg. CS2

LENGTH: 500 words


Soms, bij chique bijeenkomsten met een cultureel randje, zoals de uitreiking van
de Erasmusprijs, of wanneer de koningin de opening van een nieuw kunstgebouw
bijwoont, zitten er ook wat politici op de eerste rij. Een staatssecretaris van
Cultuur, enkele Kamerleden, soms zelfs de premier. Zij vinden het dan allemaal
mooi en klappen om het hardst na het concert of de voorstelling.

Bij zulke gelegenheden worden vaak Grote Woorden gesproken over het belang van
Kunst en Cultuur voor de Samenleving als Geheel. 'Want zonder die Creativiteit
van de Kunstenaars zou onze Maatschappij immers Arm zijn. We zijn een Land dat
zijn Identiteit ontleent aan een nog steeds Gekoesterd Verleden, de Gouden Eeuw
met Rembrandt en Vermeer, bewonderd door de rest van de wereld. En nog steeds
bloeit de Hollandse Cultuur, in ons land een Samenbindende Factor waaraan ook de
Nieuwe Nederlanders en Groepen in Achterstandssituaties deel moeten hebben.
Daarom zijn we hier vandaag om ....'

Het dagelijkse kunstleven voor het gewone volk interesseert de politici geen
zier. In de laatste troonrede stond geen woord over kunst en cultuur. De
staatssecretaris die ervoor had moeten zorgen sprak er zelf schande van. Kunst
en cultuur, musea en monumenten zijn in Den Haag margeverschijnselen die in het
politieke bedrijf van geen belang zijn. Bij de opstelling van het regeerakkoord
komt cultuur pas op de laatste namiddag even zijdelings ter sprake. De benoeming
van de nieuwe staatssecretaris is eveneens een sluitpost. Daarmee wordt dan een
personeel probleem elders gecompenseerd. Of er wordt iemand weggepromoveerd naar
de regering, omdat hij anders maar een lastpost zou zijn in de fractie.

Ook de forse bezuinigingen op cultuur, waartoe vorige week op de laatste
formatiedag werd besloten, zijn in de Haagse werkelijkheid van geen belang. Er
waren boven op vijftien miljard euro nog wat extra bezuinigingen nodig, dus
wordt er nog wat bij cultuur gegraaid. Kwaadwilligheid is het niet, want enig
beleid of een uitgesproken gedachte zit er niet achter. Niemand in Den Haag kan
zeggen waarom de kunst wel met minder toe kan en wat dan maar weg moet. Daarover
adviseert immers de Raad voor Cultuur. Het zinnetje over het 'stimuleren van een
sterke culturele infrastructuur' bleef ook na het invullen van de Taakstellende
Bezuiniging gewoon in het Hoofdlijnenakkoord staan. Even niet op gelet in de
euforie dat Nederland na meer dan een jaar weer een Regering kijgt, dankzij de
draai van D66.

Fractievoorzitter Boris Dittrich was jarenlang een gevierd man in de
kunstwereld. Hij pleitte ervoor om de nieuwbouw van het Amsterdamse Stedelijk
Museum deels door het Rijk te laten betalen. En hij maakte zich sterk voor een
forse verhoging van de kunstbegroting. Ware woorden waren dat, vond men in
culturele kringen. In het Kamerdebat over het regeerakkoord werd Dittrich toch
nog even gevraagd naar de bezuinigingen op de kunst, waarmee D66 nu instemt.
Opnieuw sprak Dittrich een waar woord: 'Jammer.'

LOAD-DATE: May 23, 2003

LANGUAGE: DUTCH

                © 2003 PCM Uitgevers B.V.  All rights reserved.

                               54 of 97 DOCUMENTS

                                NRC Handelsblad

                                  May 20, 2003

SECTION: Binnenland; Pg. BIN2

LENGTH: 32 words


Premier Balkenende nam vanmorgen 'zijn' postzegel in ontvangst die als
'verrassingszegel' zal worden verspreid. Ook gewone burgers kunnen zich hiervoor
aanmelden.

(Foto Roel Rozenburg)

LOAD-DATE: May 20, 2003

LANGUAGE: DUTCH

                © 2003 PCM Uitgevers B.V.  All rights reserved.

                               55 of 97 DOCUMENTS

                                NRC Handelsblad

                                  May 17, 2003

'Zelfverdediging met vuurwapen is onzin'

BYLINE: ROB SCHOOF

SECTION: Thema; Pg. 49

LENGTH: 1801 words


Nederlandse burgers heb- ben veel minder wapens dan Amerikanen. Volgens
criminologe Marshall- Haen zal dat zo blijven. 'Vuurwapens passen niet in onze
cultuur.'

Als een college van professor Ineke Marshall-Haen een beetje saai dreigt te
worden, heeft ze steevast twee onderwerpen om de stemming er weer in te krijgen.
De doodstraf en het bezit van vuurwapens. 'Dan wordt iedereen wakker', zegt ze.
Ze weet ook wel waarom. 'Ik vroeg kortgeleden hoeveel van mijn studenten thuis
een vuurwapen hadden liggen. Dat bleek 75 procent te zijn.'

Marshall-Haen (53) studeerde sociologie in haar geboortestad Tilburg en vertrok
in 1973 naar de Verenigde Staten om verder te studeren in Williamsburg,
Virginia. Sinds 1980 is ze verbonden aan de vakgroep criminologie van de
University of Nebraska in haar huidige woonplaats Omaha, een forse provinciestad
met ongeveer 350.000 inwoners in de 'middle of nowhere', zoals ze zelf zegt.

Amerikanen houden van wapens. Ongeveer de helft van de huishoudens beschikt over
een of meer exemplaren. Voor de jacht, voor de verzameling, om overvallers af te
schrikken, om zich te kunnen verdedigen, en gewoon omdat het bezit van een wapen
als een geboorterecht wordt gezien. Of het land er dankzij die 200 miljoen
vuurwapens veiliger door is geworden is een tweede, zegt Marshall-Haen. Zelf
heeft ze er geen. Bij haar ex-man, afkomstig uit een welvarende blanke
boerenfamilie uit Ohio, trof ze ooit een geweer aan in de klerenkast. 'Ik schrok
ervan', zegt ze. Net zoals van het geladen pistool in het nachtkastje van haar
schoonmoeder.

Een veel gebruikt argument om het bezit van een vuurwapen te rechtvaardigen, en
dan niet alleen in Amerika, is volgens Marshall-Haen de mogelijkheid om je te
kunnen verdedigen bij een inbraak of een overval. Maar in de praktijk blijkt dat
argument onhoudbaar. Sterker, zo zegt de criminologe, 'het is zelfs grote
onzin.' Uit slachtofferonderzoeken blijft volgens haar altijd dat slechts een of
twee procent van de mensen tijd genoeg had om een vuurwapen te pakken. 'Je zou
je pistool constant in je zak moeten hebben en 's nachts onder je kussen. Dan
nog zijn de meesten te laat.'

Bestaat er een verband tussen vrije wapenwetgeving en criminaliteit?

'Dat lijkt voor de hand te liggen, maar het is nauwelijks aan te tonen. Amerika
heeft weinig beperkende wapenwetten en veel criminaliteit. Landen als
Groot-Brittannie en Nederland hebben strenge wapenwetten en veel minder
criminaliteit, dus het lijkt zo klaar als een klontje. Maar er zijn tal van
tegenvoorbeelden te vinden, zoals Zwitserland. Daar zijn de wapenwetten tamelijk
vrij en bewaren reservisten hun wapens thuis, maar er is weinig criminaliteit.
In landen als Mexico en Jamaica, met zeer strenge wapenwetten, zie je wel hele
hoge criminaliteitscijfers.'

Maar waar geen wapens zijn, worden ook geen mensen doodgeschoten.

'Dat klopt, dat verband tussen de beschikbaarheid van wapens en dodelijke
incidenten bestaat wel. Het is schokkend als je naar de Amerikaanse statistieken
kijkt. Per jaar komen er 38.000 mensen om door kogels. Tienduizend van hen
worden vermoord. Bijna de helft, 18.000, zijn zelfmoorden. Zelfmoord plegen met
een vuurwapen dat in de kast ligt is veel gemakkelijker dan pillen slikken of
voor de trein springen. Er is geen voorbereidingstijd nodig. Met een vuurwapen
gaat het snel, pijnloos, maar vaak ook impulsief. Er zouden minder zelfmoorden
worden gepleegd, als er minder vuurwapens in omloop waren.

Een ander bijverschijnsel van vuurwapens is het aantal ongelukken. Daardoor
vallen net zoveel doden als door moord met een vuurwapen. Wie zichzelf wil
beschermen, moet het vuurwapen niet ongeladen op zolder leggen. En dus zijn ze
meestal geladen en liggen ze vaak op een plek waar spelende kinderen erbij
kunnen. Ook blijken wapens gevaarlijk te zijn voor vrouwen. De meeste vrouwen
die om het leven komen bij huiselijk geweld, worden gedood met het wapen dat al
in huis aanwezig is.'

Gelooft u in het bestaan van een geweldscultuur?

'Ja, Amerika heeft van oudsher een cultuur waarin geweld normaal is en zelfs
verheerlijkt wordt, zoals in veel films. Dat komt waarschijnlijk voort uit de
frontier-traditie. De blanke kolonisten baanden zich vechtend een weg naar het
westen. De Amerikanen waren op zichzelf aangewezen, ze gingen niet uit van
bescherming door de staat. Nog steeds niet trouwens. Er heerst een gevoel dat
het individu het recht heeft om voor zichzelf op te komen.

Veel mensen hebben verder een bepaalde fascinatie voor geweld. Het is spannend
en als de 'bad guy' wordt neergeschoten, is dat zijn verdiende loon. Er bestaan
bovendien in Amerika structurele oorzaken die het geweld aanwakkeren, zoals de
grote economische ongelijkheid, de discriminatie, de feitelijke segregatie van
de onderklasse in de getto's. Die factoren spelen nauwelijks in West-Europa,
omdat de maatschappij er socialer is. Men zorgt beter voor elkaar.'

Toch wordt in Nederland de laatste jaren altijd gesproken over toenemende
onveiligheidsgevoelens.

'Hoe minder vertrouwen mensen hebben in politie en justitie, des te meer zijn ze
geneigd te zeggen: ik verdedig mezelf wel. Maar in Nederland is de situatie veel
gunstiger dan in Amerika. Vuurwapens zijn nog heel ongewoon in Nederland, ze
zijn geen onderdeel van de cultuur. Wapens worden geassocieerd met het criminele
circuit en volgens recente onderzoeken ook met bepaalde minderheidsgroeperingen
en kampbewoners. Daar zou de overheid hard moeten ingrijpen. Maar je moet het
wapenprobleem wel in perspectief zien. Volgens internationaal onderzoek heeft
1,6 procent van de Nederlandse huishoudens een vuurwapen, in Belgie 11 procent,
in Frankrijk 15 procent, in Finland 24 procent.'

Door de opening van de grenzen en de ruime beschikbaarheid van wapens in
Oost-Europa is het in Nederland gemakkelijker om aan een wapen te komen.

'Nederland kan niet zoveel doen tegen het aanbod van wapens, behalve in Europees
verband. Je kunt wel wat doen aan de vraagkant - ervoor zorgen dat burgers niet
het gevoel krijgen dat ze een wapen moeten kopen. Je moet de burger duidelijk
maken dat het feitelijke gevaar om door een kogel te worden geraakt heel erg
klein is. En met een strenge wetgeving kan Jan Modaal niet zomaar een wapen
kopen. Dan moet hij naar Belgie, of naar Oost-Europa, of hij moet het criminele
circuit in.

Voor gewone burgers is dat een veel te grote stap. Mensen die echt een wapen
willen hebben, zoals criminelen, vinden hun weg wel. Maar uit recente
onderzoeken blijkt niet dat er de laatste jaren een duidelijke toename is van
het vuurwapengeweld in Nederland. Misschien zie je meer openlijk gebruik van
wapens, zoals bij de afrekeningen in Amsterdam. In vergelijking met andere
landen, ook in Europa, is Nederland veilig.'

De mensen worden ook steeds mondiger. Met een wapen op zak durven sommigen
misschien de metro weer in.

'Zo'n ontwikkeling moet je in Nederland zien te voorkomen. Ik kan mij niet
voorstellen dat mijn zus in Waalre met een wapen over straat gaat. De overheid
moet ervoor zorgen dat het veiligheidsgevoel verbetert. Overigens gaan
Amerikanen met een wapen ook niet naar plekken die als onveilig bekendstaan. Die
mijden ze gewoon. Dat gebeurt hier ook.'

Maar die onveilige plekken komen volgens burgers steeds dichterbij, zoals in het
buurtwinkeltje dat voor de vijftiende keer wordt overvallen.

'Dan moet je als overheid proberen duidelijk te maken dat de kans dat je als
burger als winnaar uit de strijd komt in een vuurvecht, heel erg klein is. Ik
zou gericht actie voeren op mensen die zichzelf willen beschermen met een wapen.
Je moet vertellen dat het niet mag, dat het niet kan en dat er hoge straffen op
staan. Uit oogpunt van het openbaar belang wil je niet dat allerlei mensen zich
gaan bewapenen. Er zijn allerlei technische middelen om winkels te beveiligen
die niks met vuurwapens te maken hebben.'

De juwelier uit Tilburg die onlangs werd veroordeeld omdat hij een overvaller
had gedood, verdedigde zijn handel ook. Gaat dat vaker gebeuren?

'Ik schrok enorm van die zaak in Tilburg, maar ik zie het als een incident. In
Amerika komt dit vaker voor, er leeft een heel sterk
eigen-schuld-dikke-bult-gevoel. Ik vind dat een harde, ongeciviliseerde houding.
Nederland is een veel menselijker samenleving. Maar blijkbaar verandert er toch
iets. De overheid moet burgers beschermen tegen dat soort primaire gevoelens.
Het gebruik van een wapen valt alleen goed te praten wanneer je zelf, of iemand
anders, in onmiddellijk doodsgevaar verkeert. Het is voor een juwelier veel
veiliger om niet te schieten. Nederland heeft niet het niveau van onveiligheid
bereikt waarin dat soort bescherming nodig is.'

Veel jongeren willen tegenwoordig graag een wapen hebben. Waarom?

'Voor veel jongeren is het gewoon stoerdoenerij. Ze willen anderen intimideren.
In Amerika moet je in sommige binnensteden een wapen hebben om te laten zien dat
je niet bang bent. Dat geldt vooral voor de minderheden, de zwarten en de
latino's in de gevaarlijkste getto's. Sinds kort richt de aandacht van
criminologen zich op jongeren die op jeugdige leeftijd klasgenootjes hebben
gepest. Van die groep blijkt een aanzienlijk deel later een wapen te bezitten.
Daar moet dus al op jonge leeftijd op worden ge-

anticipeerd.'

Vaak komen Amerikaanse trends enkele jaren later naar Europa. Verwacht u dat ook
met wapengebruik door jongeren, zoals op scholen?

'Amerika is heel anders, helemaal gedomineerd door economische belangen. Amerika
heeft een geweldscultuur, Europa niet. Van de andere kant is er ook sprake van
globalisering - men kijkt van elkaar af. De schietpartij op de Duitse school
bewees dat vorig jaar. Sommige jongeren nemen een voorbeeld aan CNN, aan
Hollywoodfilms, aan gewelddadige tv-programma's. De hele wereld kijkt mee als
ergens een schietincident heeft plaatsgehad. Amerika heeft helaas ook op dit
gebied een voorbeeldfunctie.'

Is er in Amerika veel veranderd sinds die schietpartijen?

'Ondanks de discussies is de gewone burger hier niet anders gaan denken over het
recht op wapenbezit. Wapens hebben in de Verenigde Staten niet per definitie met
criminaliteit te maken. Je stalt ze uit in de hal of woonkamer. De Amerikaanse
scholen zijn wel veranderd. Ook in Omaha hebben ze tegenwoordig metaaldetectoren
en politieagenten. Zero tolerance-beleid. Dat gaat heel ver, op het ridicule af.
Laatst werd een meisje van zeven jaar oud van school gestuurd, omdat ze een
schaartje bij zich had. Maar ondanks al die schietincidenten vallen er de
laatste jaren niet meer dodelijke slachtoffers op scholen dan vroeger. Helaas
lopen er overal gekken of fanatiekelingen rond, je kunt dit soort uitwassen
nooit uitsluiten, ook niet in Nederland.'

Professor Ineke Marshall-Haen Foto Merlin Daleman

LOAD-DATE: May 17, 2003

LANGUAGE: DUTCH

                © 2003 PCM Uitgevers B.V.  All rights reserved.

                               56 of 97 DOCUMENTS

                                NRC Handelsblad

                                  May 17, 2003

CDA kiest voor conservatief gezicht

BYLINE: FEMKE HALSEMA

SECTION: Opinie; Pg. 6

LENGTH: 514 words


Van Agt weigerde te buigen, naar links of naar rechts. Balkenende kiest. Hij
buigt niet naar links, hij kiest niet sociaal. Hij buigt naar rechts en kiest
conservatief. Voor een links politicus is dit een voor de hand liggend verwijt,
zult u denken. Verwijten beperken zich echter niet tot links. Zoals CDA-lid
Gruiters uit Zeeland zegt: 'Soms krijg ik de indruk dat het terugdringen van het
begrotingstekort in de bijbel staat, maar dat is toch echt niet zo.' De Zeeuwse
Balkenende is doordrongen van het motto 'geen cent te veel'. Zuinigheid is
prachtig maar de maatregelen van Balkenende II zetten de solidariteit onder
druk, en zijn - daardoor - een breuk met de sociale beloften van het CDA aan de
eigen achterban.

Een andere voorganger van Balkenende, Abraham Kuyper, verwierf faam als
gereformeerde voorman van de 'kleine luyden'. Balkenende dreigt echter het
contact te verliezen met de sociale verlangens van de gewone man. Wie kiest voor
ontkoppeling van marktlonen en uitkeringen, doorbreekt in moeilijke tijden de
solidariteit tussen arm en rijk. Wie kiest voor een kleiner ziekenfondspakket
met eigen risico doorbreekt de solidariteit tussen ziek en gezond.

Blijkbaar staan bij het landelijke CDA tussen droom en daad de wil te regeren en
machtspolitieke bezwaren in de weg. In zijn verkiezingsprogramma pleit het CDA
voor levensloopbeleid. De druk om te werken is met name voor gezinnen dikwijls
te groot. Toch legt CDA-minister De Geus alleenstaande ouders in de bijstand een
sollicitatieplicht op.

Keer op keer belooft CDA-voorzitter Van Bijsterveldt de achterban niet te
bezuinigen op ontwikkelingssamenwerking. Toch tekent Balkenende dezer dagen voor
een kwart miljard euro minder hulp aan de armste landen.

Samen met Balkenende geeft staatssecretaris van milieu Pieter van Geel hoog op
over rentmeesterschap. Maar de belofte van een solidaire en groene samenleving
in 2030 is ook aan de eigen achterban niet te verkopen als de milieuschuld wordt
vergeten. Hoe lang laat de CDA-achterban zich tevreden stellen met dooddoeners
als: 'het land moet geleid worden', 'in barre tijden moet de broekriem aan',
'eerst het zuur'.

Zelfs voor de meest overtuigde christen-democraat is vier jaar dan een lange
tijd. Daar helpt geen ideologisch sausje meer aan. Verwijzingen naar de eigen
verantwoordelijkheid van burgers, naar hun gemeenschapszin en verbanden, kunnen
niet verhullen dat de verschillen tussen arm en rijk, ziek en gezond, jong en
oud groter dreigen te worden. Gezin, school en vereniging hebben een belangrijke
taak een solidaire en respectvolle samenleving te helpen vormgeven. Maar zij
zijn niet bij machte om onsolidaire overheidsmaatregelen en de uitwassen van de
vrije markt, zonder politieke steun, te corrigeren. Tweedeling laat zich niet
repareren op het maatschappelijk middenveld of in de eigen kring, wist Kuyper
al. Dus Balkenende, pas op! Straks lachen de echte conservatieven, sinds kort
verenigd in de Edmund Burke Stichting, in hun vuistje.

Femke Halsema is lid van de Tweede Kamer en fractievoorzitter van GroenLinks.

LOAD-DATE: May 17, 2003

LANGUAGE: DUTCH

                © 2003 PCM Uitgevers B.V.  All rights reserved.

                               57 of 97 DOCUMENTS

                                NRC Handelsblad

                                  May 10, 2003

Bruto Nationaal Geluk ; Socialist Steve Stevaert, de populairste politicus van
Vlaanderen

BYLINE: CAROLINE DE GRUYTER

SECTION: Zaterdags Bijvoegsel; Pg. 21

LENGTH: 3433 words


Steve Stevaert, partijvoorzitter van het Vlaamse sociaal progressief
alternatief, wil gratis onderwijs en gratis openbaar vervoer. Maar ook moeten de
Belgen van hem beter hun belastingen betalen. Zijn partij doet het goed in de
opiniepeilingen voor de Belgische parlementsverkiezingen van 18 mei.
Tegenstanders noemen hem een populist. 'Impopulaire maatregelen kunnen populair
worden als je ze maar goed uitlegt', zegt Stevaert.

'Is den halfgod er al?' wil een inwoner van het Vlaamse stadje Lommel weten. Hij
loopt het dorpsplein op, waar stalletjes en spreekgestoelte klaarstaan voor de
1-meiviering.

'Half?', vraagt een dorpsgenoot. Schaterend slaat hij de ander zo hard op de rug
dat het schuim van zijn pint over de rand van het glas druipt.

Even later is hij daar, Steve Stevaert, voorzitter van het sociaal progressief
alternatief (sp.a), de man aan wie sommige Vlamingen olympische kwaliteiten
toedichten. Zoals meestal draagt hij een pak dat slecht zit en hem massiever
maakt dan hij is. Hij heeft een klein, bleek hoofd met een haakneus en kort,
warrig grijs haar. Het zijn vooral zijn ogen die verraden dat hij in bijna alle
omstandigheden van het leven geniet: ze schieten snel en opgewekt alle kanten
op. Zo neemt hij het bomvolle plein de Dag van de Arbeid is in Belgie nog steeds
een vrije dag - een ogenblik in zich op. Dan stapt hij er middenin. Hij omhelst
oude vrouwtjes die zonder gene op hem aflopen: 'Och Steve, hoe is 't jongen?!'
Hij drukt vakbondsmannen met rode sjaaltjes om ferm de hand. Eentje vertelt hem:
'Gij zijt goed voor de werkende klasse, want ge doet wat ge klapt (zegt)!' Hij
kletst in (Belgisch-)Limburgs dialect met de dames van de gezonde winkel van de
socialistische partij, die folders over verantwoorde maaltijden uitdelen. 'Weg
met het biefstuksocialisme!', roept Stevaert, terwijl hij een folder over
groente in zijn zak steekt. De vrouwen liggen dubbel van het lachen.

Stevaerts echtgenote loopt hem met een plastic beker koffie achterna, maar ze
komt er niet tussen. Pas als de hoempa gaat spelen, weet de socialistenleider
zich los te rukken. Hij beklimt het podium voor het stadhuis. Omgeven door rode
rozen houdt hij een vlammend betoog over zijn stokpaardje: iedere Belg moet eens
normaal belastingen gaan betalen, zodat de overheid genoeg geld krijgt om de
basisvoorzieningen voor iedereen te bekostigen. Gratis onderwijs voor alle
leerplichtigen! Gratis openbaar vervoer! Weg met de onzinnige regeling dat
mensen die veel verdienen en grote huizen hebben vrijwel alles van de belasting
kunnen aftrekken, en mensen met een kleine beurs en een klein huis vrijwel
niets! Afschaffen ook, die belasting op het afsluiten van een hypotheek: 'Het is
toch onzinnig dat we in dit land een belasting hebben op het hebben van geen
geld?!' En handen af van het brugpensioen (de VUT): 'Mensen die langer naar
school gaan, kunnen best langer doorwerken. Maar iemand die van jongs af aan
zware lichamelijke arbeid doet, moet vervroegd kunnen uittreden. Zijn wereld
stort in als hij hoort dat hij een paar jaar extra moet werken. Ja, ik zie u
denken: dat kan die meneer makkelijk zeggen, want hij is zelf bijna niet naar
school geweest! Maar partijvoorzitter kun je heel lang zijn, hoor. In China moet
je zelfs tachtig zijn om het te kunnen worden.'

Gelach. Applaus. Ongeveer alle Vlaamse media zijn erbij. Je kunt de radio of tv
niet aanzetten, of je hoort zijn woorden van die ochtend herhaald. En politici
van andere partijen zien zich genoodzaakt om erop te reageren.

Wie is deze man, die steeds vaker in de peilingen figureert als de populairste
politicus van Vlaanderen voor de liberale premier Verhofstadt, en zelfs voor de
christen-democraat Jean-Luc Dehaene, die met steeds meer verve de rol van 'vader
des vaderlands' speelt? In het Limburgse Hasselt, waar Stevaert (49)
burgemeester is, neemt hij expres de fiets voor kleine afstanden, want als hij
gaat lopen, houden mensen hem zo vaak staande dat hij geen meter opschiet.
Lopend een praatje weigeren is bot. Op de fiets niet, verklaart hij zelf: je
steekt je hand op en je kunt door, zonder dat het onaardig overkomt. In Limburg,
ooit een katholiek bastion, gaan de socialisten volgens analisten misschien wel
40 procent van de stemmen halen grotendeels dankzij hem. Stevaerts politieke
tegenstanders noemen hem een populist, omdat hij precies zegt wat het volk wil
horen. Op die manier zou hij zoveel mogelijk stemmen willen halen bij de
verkiezingen op 18 mei. 'Steve Stunt', noemt men hem, omdat hij als burgemeester
en tot voor kort als Vlaams minister van Mobiliteit (in april trad hij af om
partijvoorzitter te worden) geregeld de publiciteit haalde met 'leuke dingen
voor de mensen'. Zo maakte Stevaert het openbaar vervoer in Hasselt gratis voor
iedereen, deelde hij cheques uit aan Vlamingen die een straatbarbecue wilden
houden en organiseerde hij gratis concerten voor jong en oud. Met dit soort
acties maakt Stevaert het zijn opponenten moeilijk: hoe kunnen zij iets
aanvallen dat gratis is? 'Tja, zo kan iedereen zich geliefd maken', smaalt een
politicus van de liberale VLD, die toegeeft dat premier Verhofstadt de zenuwen
krijgt van Stevaert.

De VLD en de sp.a (socialistische partij anders) schommelen in de peilingen
allebei rond de 20 procent, net als de christen-democratische CD&V. Het kan dus
spannend worden.

Grinniken

Toch heeft Stevaert ook een serie impopulaire maatregelen op zijn naam staan. Zo
zette hij de Vlaamse wegbermen vol flitspaaltjes en stelde hij ongekend hoge
boetes in voor te hard rijden. Ook was hij in 1998 de eerste (en tot nog toe de
laatste) Vlaamse minister van Ruimtelijke Ordening die huizen die zonder
bouwvergunning waren neergezet zonder pardon liet weg-bulldozeren. Ook dat was
een trap tegen de schenen van menige Vlaming, die het gebrek aan sancties op dit
terrein door de jaren heen juist als aanmoediging is gaan beschouwen om
'zonevreemd te bouwen'. Belgen hebben, zeggen zij zelf, een baksteen in de maag:
het eigen huis legaal gebouwd of niet is heilig. En dan is er Stevaerts steeds
terugkerende pleidooi om de miljarden aan belastinginkomsten die de staat
jaarlijks misloopt eindelijk eens te innen. Iedereen weet dat hij gelijk heeft
als hij zegt dat creatief boekhouden een nationale sport is in Belgie. Niet
alleen biedt de wet volop mogelijkheden om dat legaal te doen, maar zelfs als
het illegaal gebeurt, is de controle minimaal. Het gevolg is dat 'de gewone man'
in loondienst het volle pond betaalt en dat veel anderen en niet alleen de meer
gegoeden - daaraan ontsnappen door BV's op te zetten of zwart te werken. Kortom,
half Belgie profiteert ervan. Niemand zit te wachten op een politicus die hun
die verworvenheid wil ontnemen.

Stevaert grinnikt als je hem deze paradox voorlegt. Hij grinnikt trouwens
opvallend veel. 'Impopulaire maatregelen', zegt hij dan, 'kunnen populair worden
als je ze maar goed uitlegt. Ik ben voor een rechtvaardige samenleving. Dus ik
ben voor alles wat ertoe bijdraagt om dat te bereiken. Voorwaarde is wel dat je
het goed uitlegt. Als ik alleen zeg dat belasting betalen ieders plicht is,
krijg ik niemand mee. Als ik mensen laat zien dat ik met die extra geinde
franken van plan ben om het leerplichtonderwijs voor allen gratis te maken,
begrijpen ze het al beter.' En dat uitleggen, dat doet hij meesterlijk. 'Ik
streef naar Bruto Nationaal Geluk', houdt hij zijn electoraat voor. Als iedereen
keurig belasting betaalt, kan de staat meer voor u doen en u zult merken, na
verloop van tijd kunnen de belastingen zelfs omlaag. Dat is socialisme pur sang:
het herverdelen van de middelen. Het is bovendien een positieve boodschap,
redeneert hij, die zelfs de meest klagerige Belg nog kan aanspreken. Vriend en
vijand zijn het erover eens: de man staat dichter bij het volk dan welke andere
politicus ook. Zijn missie is simpel. Hij wil het socialisme aan de klassieke
achterban teruggeven. De partij, vindt hij, is jarenlang gekaapt door de
generatie van '68. Door de intellectuelen, de dogmatici, de vakbonden, die
losgetrild waren van het volk voor zover ze daar ooit al deel van uitmaakten.
Stevaert is een van de weinige Belgische politici die nooit iemand persoonlijk
aanvallen. Maar hij maakt een uitzondering: voor de intellectuelen. Hij noemt ze
'zagen' of 'zondagskinderen die in naam van de arbeiders en bedienden en
zelfstandigen van alles vertellen waar die mensen het niet mee eens zijn'.

Voor hem is de voormalige Franse premier Lionel Jospin daar een schoolvoorbeeld
van. 'Die had het heilige uitgevonden: de 35-urige werkweek. Ik dacht meteen:
dat willen de mensen helemaal niet. De arbeider is uit op een hoger inkomen,
niet op arbeidsduurverkorting. Minder werken en minder geld hebben, dat werkt
niet. Met meer vrije tijd en minder geld heeft de arbeider een probleem, dat
ervaar ik bij mijn eigen vrienden. De Fransen zullen tot de vaststelling komen
dat dit een dommigheid was. Dan komt er weer een klasse die zegt: 'Nooit meer de
35-urige werkweek!' Dat is ook dom. Want in andere tijden is het misschien een
goed instrument.'

Stevaert heeft met de Britse premier Tony Blair gemeen dat hij de socialistische
partij terug wil brengen naar het midden. Als je alleen uitdraagt dat je voor de
zwakkeren opkomt, voor de losers wil zorgen, vindt hij, dan krijg je op den duur
niemand meer mee. Veel mensen vinden dat een nobel streven, maar wie
identificeert zich nu graag met losers? Vandaar dat hij BTW-verlagingen wil voor
de horeca en constant praat over geld verdienen. Daar, redeneert hij, is de
gewone burger mee bezig. Het risico dat hij zo aan de linkerkant van de partij
kiezers verliest is beperkt. Daar opereren vooral de Groene Partij (Agalev), en
die partij heeft voor veel socialisten een te intellectualistisch, exclusief
imago. Vandaar ook dat hij rustig de vakbonden tegenspreekt als zij pleiten voor
het behoud van de VUT voor iedereen.

Stevaert houdt er overigens helemaal niet van om met Blair vergeleken te worden.
Diens pro-Amerikaanse houding bevalt de Vlaming helemaal niet. En hij vindt
Blair een koele kikker. Ook in Nederland vindt hij het socialisme te
afstandelijk niet verwonderlijk voor een man die overal in Vlaanderen slogans
ophangt als 'Het socialisme zal gezellig zijn, of het zal niet zijn'. Stevaert
zag Wouter Bos eerst als een verademing, na de kilte van Ad Melkert en de
'onbegrijpelijke zet van Wim Kok om wel te koken, maar te vertrekken voor het
restaurant openging'. Bos begreep tenminste dat je je best moet doen om de
boodschap aan het volk te verkopen. Voor de verkiezingen in januari ging
Stevaert naar een PvdA-bijeenkomst om Bos te steunen. Hij was niet echt
overtuigd, zeggen mensen die erbij waren. 'Hij betwijfelt of Bos een stevige
visie heeft. De bijeenkomst was hem ook te afgemeten. Bos keek alsmaar op zijn
horloge, wimpelde vragen uit de zaal af, en vertrok lang voor het einde.'

Steve Stevaert is zijn eigen peilingsbureau, wordt wel over hem gezegd. 'Hij
voelt perfect aan wat mensen drijft', zegt Willy Claes, ex-partijvoorzitter,
voormalig secretaris-generaal van de NAVO en de man die Stevaert begin jaren '80
'ontdekte'. 'Hij heeft een ingebouwde antenne, ogen in zijn rug. Zelfs de
premier is daar jaloers op, veronderstel ik.'

Stevaert mag intussen tot de gegoede middenklasse behoren (hij woont in een
appartement vol designmeubels en moderne kunst), die antenne voor dingen waar '
de gewone man van wakker ligt' stamt uit zijn jeugd: hij komt uit een arm
mijnwerkersmilieu. Studeren vond hij maar niks. Hij ging naar de hotelschool in
Hasselt, dat was tenminste praktisch. Daarna werd hij cafe-eigenaar en wel een
met een perfecte neus voor trends, want hij heeft er vijftien bezeten en
verkocht ze allemaal met stevige winst. Stevaert is financieel binnen. Hij zoekt
de macht niet om het geld. Anders dan veel anderen van eenvoudige komaf
koketteert hij niet direct met het feit dat hij bij de incrowd hoort. Hij doet
juist het tegenovergestelde: hij cultiveert het niet-gewichtig doen, gelardeerd
met een dosis zelfspot. Hij wil niet als intellectueel overkomen, of als iets
wat daarnaar zweemt. Dus nu iedere zichzelf respecterende politicus in Belgie
serieuze boeken schrijft, publiceerde hij in maart een kookboek dat de
welluidende titel Koken met Steve meekreeg. Hij gaf een serie interviews aan
damesbladen, bij wijze van promotie. Van dat boek zijn al 22.000 exemplaren
verkocht als je de boekhandelaren moet geloven, zijn dat er ongeveer 20.000 meer
dan het gemiddelde boek van enig ander politicus. Maar wie het koopt krijgt er
wel gratis het boekje Steve op de rooster bij een lang interview van Yves Desmet
van de krant De Morgen met hem, waarin de wereld volgens Stevaert uiteen wordt
gezet. 'Ik ben er zes uur voor geroosterd, da's langer dan een speenvarken', zei
hij tijdens de presentatie in zijn oude hotelschool. 'Maar het is heel makkelijk
te lezen, want ik begrijp het zelf.' Stevaert praat een soort
koeterwaals-Vlaams, ook expres, zeggen sommigen. 'Wat mij nog het meest dwarszit
aan dat kookboek, is dat er ergens 'peper en zou' staat, geen 'zout'. Da mij da
nu juis moet overkome!' Hij kan smakelijk vertellen over een receptie bij een
baron die hem bij de ingang vroeg: 'Wilt u eerst even uw handen wassen?' waarop
Stevaert naar zijn nagels keek, die schoon waren. Later had iemand hem verteld
wat de baron had bedoeld. En op de vraag of het waar is dat hij een heel goed
kunstschilder is, bloost hij even en zegt dan: 'Straks ontdekt u ook nog dat ik
weleens een boek lees!'

Financieel binnen

'In het begin moest ik hem beschermen in de partij', zegt Willy Claes. 'Hij week
te veel af van de anderen. Ik zag meteen dat hij ideologisch sterk is, maar niet
in de zin van die confrontaties tussen marxisten en niet-marxisten, die je op
elk partijcongres had. Hij wilde niet zeuren, maar dingen doen.'

Stevaert werd in 1995 burgemeester in Hasselt omdat Claes, die het had zullen
worden, naar de NAVO vertrok. Zonder dat burgemeesterschap, zeggen velen, was
Stevaert in de partij misschien ondergesneeuwd. Ondernemer, dienstweigeraar,
levensgenieter, atheist ('de kerk gaat over het leven na de dood, ik hou me
bezig met het leven voor de dood') er waren maar weinig kaderleden die deze
cocktail vertrouwden. Pas in Hasselt kreeg hij echt de kans om te bewijzen waar
hij goed in was, ook al was het maar een klein stadje.

'Ik ben pragmatisch. Ik wilde iets doen voor de mensen. Dus ik maakte het
openbaar vervoer gratis. Ik kreeg iedereen over me heen: hoe gaan we dat
betalen? Simpel, heb ik gezegd: we schorten alle bestaande plannen voor de
uitbreiding van het wegennet op. Geen nieuwe ring rond de stad, bijvoorbeeld.
Autobezitters waren kwaad. De middenstand was woedend. Andere socialisten waren
verontwaardigd dat ook de rijken hiervan gebruik konden maken. Dat was toch geen
socialisme? Nou en, zei ik. En wat gebeurde er?

Vervolg op pagina 22

Bruto Nationaal Geluk

Vervolg van pagina 21

Meer mensen dan voorheen namen de bus. Het autoverkeer nam af. Een kennis van
mij, die een Ferrari heeft, zei: 'Dit is het beste wat je ooit gedaan hebt,
Steve. Ik kan er nu sneller door!' En kijk, nu hoef ik minder te investeren in
nieuwe wegen. Door dingen gratis te maken, verdien je soms juist geld. En met
dat geld doe ik socialistische dingen.'

Dit is typisch Stevaert: hij zit niet vast in traditionele denkpatronen. 'Hij
draait elke redenering om', zegt iemand die hem goed kent. 'Descartiaans denken
als A dan B dan C - is hem vreemd. Hij is een microchip. Hij legt
ongebruikelijke verbanden in zijn hoofd. Hij draait alles om en om, en kijkt er
dan van een afstandje naar. Dan komt hij met de wonderlijkste oplossingen.
Onnavolgbaar'. Zo ergerde hij zich als minister aan het feit dat lampen in
verkeerslichten elke zestien weken moeten worden vervangen. Die lampen zijn duur
en verslinden veel energie. 'Ik zeg tegen mijn ingenieurs: 'Kunnen we daar niet
andere lampen indoen, die zuiniger zijn en langer meegaan?' 'Nee', zeggen ze,
'dat bestaat niet'. 'Maar het lampje in mijn tv dan', zeg ik, 'dat doet het toch
altijd?' 'Ja maar, meneer de minister', zeggen zij, 'dat is geen lamp, dat is
een LED'. Ik weet niet eens wat het betekent, een LED. Hoe dan ook, het is geen
lamp. Maar waarom dat niet in een verkeerslicht gaat, begrijp ik niet. Dus ik
heb ontzettend aangedrongen. Nu is er een proefproject en het loopt goed. Zo
spaar je weer geld uit. Zo heb je begrijpelijk socialisme.' Stevaert is gek op
dit soort verhalen. Hij heeft er legio. Hij vertelt ze aan iedereen die ze horen
wil. Maar een feit is: niemand anders komt erop.

Machtspoliticus

In de partij is er al geen misverstand over mogelijk: Stevaert is de baas. Dat
geeft hier en daar wrevel, zegt een insider, maar het is beheersbaar. 'Iedereen
weet: hij is gewoon de sterkste. Vergis je niet: hij is een ongelooflijk
machtspoliticus.' Hij omringt zich met een soort pretoriaanse wacht van zes,
zeven gelijkgezinden, die hem intellectueel aankunnen en hem veel laten lachen.
'Het is als de bende van de zwarte hand, die vanuit het clubhuis bedenkt hoe ze
de wereld gaan veroveren.' Experts heeft Stevaert ook in dienst, maar van hen
tapt hij alleen de broodnodige feiten en weetjes af. Spin doctors heeft hij
niet, alleen een woordvoerder die dag en nacht in touw is. Stevaert bedenkt zelf
wel wat 'bekt' en wat niet. Elke media-adviseur had hem de afgelopen tijd
aangeraden om, net als andere politici, voor de dag te komen met een visie op
minderheden en integratie. Stevaert veegt de vloer aan met dit soort visies.
'Iedereen die daar veel over zegt vind ik een zaag', zegt hij fel. 'Veel mensen
die zich met migranten bemoeien komen later weer op hun uitlatingen terug. Ik
vind: je moet migranten behandelen als andere mensen. Werk-werk-werk, dat is het
enige. Het verschil tussen iemand die 50.000 frank per maand verdient en iemand
die 500.000 frank verdient, is veel groter dan het verschil tussen iemand die
een zonnebank nodig heeft en iemand die dat niet nodig heeft. Ik zeg niet dat
alle problemen dan opgelost zijn, wel dat je goed moet opletten als je het over
cultuurgebonden zaken hebt. Kunt u carnaval begrijpen? Haha, nou dan! Vroeger
droeg ik een oorbel, en dat was een drama. Nu is het de gewoonste zaak van de
wereld. Veel politici zeuren de hele dag over migrantenstemrecht. Voor mij moet
dat er komen, punt uit. Maar migranten worden doodmoe van het gezeur daarover.
Voor zo'n onderwerp stort hun wereld niet in. Wat migranten van mij willen weten
zijn andere dingen. Bijvoorbeeld: hoe gaat het verder met de Ford-fabrieken?'

Niemand krijgt de indruk dat Stevaert zich aan dit soort dooddoeners een buil
valt. Laat staan aan redeneringen als: 'Mensen vinden het prachtig als er een
Arabier in een jurk in hun wijk komt, een groot huis bouwt en twee vrouwen, vier
renpaarden en twee Rolls-Royces heeft. Waarom? Dan stijgt de waarde van hun
huis.' Tijdens de campagne trekt hij veel op met migranten op de lijst, en ze
vallen hem even enthousiast om de hals ('Steve jongen!') als ieder ander.
Volgens peilingen stemt 60 procent van de nieuwe Belgen in de provincie Limburg
op de socialisten.

Stevaert is tot nog toe een puur Vlaams politicus geweest. Nu hij partijleider
is, verbreedt zijn horizon zich. De federale, Belgische politiek komt binnen
bereik. Het is vrijwel zeker dat de sp.a weer in de federale regering komt. Zij
kan daarin met de Franstalige Parti Socialiste (PS) een sterk blok vormen, want
de PS is de grootste in Wallonie, en staat bovendien op winst. Dus moet Stevaert
veel onderhandelen met Franstalige partijen (hij heeft al een stoomcursus Frans
gedaan), want alles valt of staat in politiek Belgie met de balans tussen de
twee grootste taalgroepen. Kortom, Stevaert moet gaan schaken op een veel groter
bord. Hij wil zelf weinig kwijt over die toekomstperspectieven, maar 'hij is
daar intensief mee bezig', weet Willy Claes. Claes ziet hem in de toekomst zeker
als premier van Belgie. 'Maar ik wil hem een advies geven: dat lukt hem alleen
als hij helemaal zichzelf blijft.' Tot dusver is dat Stevaert gemakkelijk
afgegaan. De grote test is nu of hij en zijn socialisme in het vernietigende
gekonkel van de landelijke politiek even gezellig kunnen blijven als ze tot nog
toe waren.

1 Dag van de Arbeid in Lommel met aanhangers

van het sociaal progressief alternatief (sp.a)

2 Steve Stevaert (midden) tijdens het zingen van de Internationale in Lommel

3 Deelnemers aan de 1 mei-parade in Lommel

4 Toeschouwer van de 1 mei-parade in Lommel

Foto's Chris Keulen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               58 of 97 DOCUMENTS

                                NRC Handelsblad

                                  May 5, 2003

We moeten de verhalen uit ons verleden delen

BYLINE: HACI KARACAER

SECTION: Opinie; Pg. OPI2

LENGTH: 658 words


Vier mei heeft me nooit iets gezegd. Ik bedoel, het kwam niet vanzelf. Het was
niet iets van mij, ik werd er buiten gehouden. Vier mei was van de Hollanders en
op vijf mei werd ik gedoogd omdat multiculti de erfenis was van vier mei, van de
Tweede Wereldoorlog. Nooit meer oorlog, nooit meer rassenhaat, dat soort dingen.

Vier mei heeft me nooit iets gezegd. Ik bedoel, ik heb nooit gesnapt hoe je de
ontelbare slachtoffers van een misdadige overvaller op een lijn kunt herdenken
met de soldaten die je zelf de dood hebt ingestuurd in de nadagen van je
kolonialisme.

Vier mei heeft me nooit iets gezegd. Ik bedoel, tot het moment dat ik sprak met
de buurvrouw van driehoog die bij het piepkleine monumentje voor de Riva-garage
een bosje tulpen neerlegde. Het was voor haar broer en voor haar buurmeisje die
allebei niet waren teruggekomen. Toen zei vier mei me wat.

Wat zou vier mei me moeten zeggen? Ons onderwijs loopt achter. Zestig procent
van onze schooljeugd heeft geen grootouders die de Tweede Wereldoorlog hebben
meegemaakt. Of op een andere manier. In de bagage van Turkse jongeren is de slag
om Gallipoli uit 1915 diep in het geheugen ingegrift. Honderdduizenden Turkse
burgers en soldaten werden afgeslacht in een veldslag die de Engelsen en
Duitsers op Turkse bodem wilden uitvechten. Wie heeft toen een poot voor ons
uitgestoken? En toen in de wordingsgeschiedenis van het moderne Turkije er voor
de Armeniers geen plaats was: wie heeft toen een poot voor hen uitgestoken?

Ons onderwijs loopt achter. Wat leren we op school over de Marokkanen die hebben
meegevochten in de Tweede Wereldoorlog en hun leven hebben gegeven voor de
bevrijding van Europa? Bijna niemand weet dat er in Zeeland een militair kerkhof
is waar deze Marokkaanse helden liggen begraven.

Ons onderwijs loopt achter. Wat leren we over Anton de Kom, de Surinaamse
verzetsheld, die in een concentratiekamp is omgebracht?

We missen een gedeeld collectief geheugen en wat we ons collectief herinneren,
herinneren we ons vanuit verschillende invalshoeken. Denk aan slavernij en
kolonialisme. Wist u dat de grootvader van de huidige Marokkaanse koning,
Mohammed V, in de Tweede Wereldoorlog zijn rug heel wat rechter heeft gehouden
dan veel van de Europese leiders? Op straffe van een burgeroorlog weigerde hij
de joodse burgers uit te leveren aan het collaborerende Franse Vichi-bewind.

Ja, vier mei zegt me wat. Ja, vier mei gaat over mensen die niet zijn
teruggekomen. Over dromen die zijn verwoest. Over angsten die zijn gebleven.
Over hooggeplaatsten die lafaards of meelopers bleken. Over gewone burgers die
helden waren en dat met hun leven hebben moeten bekopen. Vier mei gaat over onze
joodse medeburgers, die zijn weggevoerd en een lege plek in onze stad en in ons
hart achterlieten. Vier mei gaat over de kleine Ali die zijn familie en zijn
armen verloor in een oorlog die niet de zijne was. Vier mei gaat over kwetsbaar,
over weerloos, over een weergaloze uitdaging.

Hebben we geleerd van het verleden? Hebben we antistoffen in onze hersenen die
ons onmiddellijk alert maken als er tendensen de kop op steken die weer
onderscheid willen maken naar ras, religie of seksuele voorkeur? Zijn we zover
dat we kritisch durven nadenken over ons eigen verleden? Onze eigen oorlog in
Indie, ons koloniale verleden en de slavernij? Niet vanwege de schuldvraag, maar
vanwege de eerlijkheid ten opzichte van de komende generaties. Dat we met de
hand op ons hart kunnen zeggen: we hebben er alles aan gedaan om de waarheid
onder ogen te zien.

Ja, vier mei zegt me wat. De stilte van vier mei is een stilte waarin we de
verhalen van ons verleden moeten delen. In de woorden van Leo Vroman:

Kom vanavond met verhalen

hoe de oorlog is verdwenen,

en herhaal ze honderd malen:

alle malen zal ik wenen.

Haci Karacaer is directeur van Milli Gorus. Hij heeft deze tekst gisteren
uitgesproken bij de herdenking in Bos en Lommer.

LOAD-DATE: May 5, 2003

LANGUAGE: DUTCH

                © 2003 PCM Uitgevers B.V.  All rights reserved.

                               59 of 97 DOCUMENTS

                                NRC Handelsblad

                                 April 29, 2003

Economie Oost-Azie tussen hoop en vrees

BYLINE: HERMAN FRIJLINK

SECTION: Economie; Pg. ECO2

LENGTH: 875 words


De verkopers van traditionele kruiden doen goede zaken, evenals de
dvd-verhuurbedrijven, maar verder is de economie in Oost-Azie een tranendal. In
een paar weken tijd, schrijft het Britse weekblad The Economist, heeft het
SARS-virus de hoop op krachtig herstel van de economie doen verkeren in vrees
voor een recessie. De economie in Oost-Azie heeft er sinds de financiele crisis
in 1997-1998 niet meer zo slecht voorgestaan als nu, schrijft het blad op gezag
van de Wereldbank.

De economie van Hong Kong, waar de meeste SARS-zieken zijn, is rijp voor de
afdeling intensive care en zal volgens het blad dit jaar acht procent krimpen.
En de economische groei in heel Oost-Azie zal beperkt blijven tot twee procent,
in plaats van de vier procent die werd verwacht voordat SARS toesloeg. Het blad
verwacht dat de SARS-epidemie in China soortgelijke politieke gevolgen zal
hebben als de Tsjernobyl-ramp in Rusland in de periode dat de toenmalige
president Gorbatsjow glasnost en perestrojka predikte.

Ook het Amerikaanse zakenblad BusinessWeek speculeert over een Chinese variant
van glasnost. China kan het zich natuurlijk ook niet meer permitteren zich te
isoleren, meent het blad, al was het alleen al vanwege de buitenlandse
investeringen in China ter waarde van 52 miljard dollar per jaar, en vanwege de
export. Als voorbeeld noemt het blad een onderneming als Flextronics, een
producent van apparatuur voor Microsoft, IBM, Sony en Motorola. De onderneming
heeft 34.000 mensen in dienst, verspreid over heel China, maar vooral in de
provincie Guangdong, volgens het blad 'de belangrijkste productieplaats ter
wereld'.

Maar hoe het ook zij, de openheid over de SARS-crisis is historisch gezien
opmerkelijk. Het gaat immers over dezelfde communistische partij die steevast
het standpunt huldigt dat 'laobaixing', de gewone man, maar beter niet te veel
kan weten. 'Het is niet waarschijnlijk', zegt het Amerikaanse zakenblad Forbes,
dat SARS de Chinese economie doet ontsporen. China is immers niet zozeer
afhankelijk van het soort internationale bedrijvigheid waar Hongkong het van
moet hebben, maar van grootschalige industriele productie tegen lage lonen. Het
blad wijst er op dat deze de eerste twee maanden van dit jaar 17 procent
groeide, dat de export omhoog schoot met 33 procent en dat ook de investeringen
explosief groeiden, eveneens met 33 procent. Ook de binnenlandse vraag, 80
procent van het binnenlands bruto product, bleef op peil, schrijft het blad op
gezag van zakenbank UBS Warburg. De detailhandel bijvoorbeeld groeide 9 procent.
Er is volgens Forbes weinig risico op macro-economische instabiliteit vanuit
China, omdat China's kapitaalrekening maar voor een deel open is. De kans op
kapitaalvlucht is daarom beperkt.

'Hongkong beneemt je de adem', luidt de slogan waarmee de stad zich volgens het
Amerikaanse zakenblad Fortune aanprijst bij internationale toeristen en
zakenlieden. Geen wonder dus dat Hongkong Airport de helft minder passagiers
krijgt te verwerken dan normaal. Vandaar dat het blad SARS typeert als 'de nagel
aan de doodskist' van het economisch herstel.

Adembenemend is ook het feit, meent Fortune, dat de gemiddelde Amerikaanse
topmanager vorig jaar 14 procent meer ging verdienen terwijl de winst van de
bedrijven 22 procent daalde. Het blad, kampioen van de Amerikaanse
marktvrijheid, komt sarcasme te kort voor de schaamteloze inhaligheid van de
topmanagers. Het blad vergelijkt hen met varkens aan de trog. Neem bijvoorbeeld
Michael Eisner van Disneyland. Omdat hij er twee jaar achter elkaar niet in
slaagde de prestatie te leveren die nodig was voor uitbetaling van zijn bonus
verlaagde zijn raad van commissarissen de prestatienorm. En toen lukte het wel.
Voor deze 'Olympische inspanning' ving Eisner vijf miljoen dollar.

Het meest lucratief is komen en gaan, stelt het blad verbijsterd vast.
Topmanager Michael Capellas bijvoorbeeld kreeg 'in een week een gouden handdruk
en een gouden parachute, samen 27,8 miljoen dollar, alleen door van
Hewlett-Packard over te stappen naar WorldCom'. Regulering helpt niet, denkt het
blad, want elke nieuwe regel spoort aan tot 'financiele innovatie', en dat
betekent altijd 'meer'. Natuurlijk verdedigen de topmanagers zich met de
retoriek van de vrije markt. Maar, commentarieert het blad, 'hun betaling is
niet zozeer te danken aan de onzichtbare hand als wel aan de onzichtbare
handdruk'. Het probleem is immers dat er een duidelijk verband bestaat tussen
wat de topmanager verdient en wat zijn commissarissen zelf verdienen bij de
onderneming waar ze in dienst zijn. Warren Buffett, een van de beste beleggers
ter wereld, weet waar de schoen wringt: commissarissen die de beloning van hun
topmanagers ter discussie stellen zijn als gasten die boeren aan tafel.

Ook de Financial Times beroept zich op Buffett en pleit voor 'eerlijke betaling'
voor de topmanager. Dat betekent dat hij meer salaris en minder bonussen moet
krijgen op basis van een jaarcontract, en dat je ook bereid moet zijn goed te
betalen als de koersen dalen. Maar wat er ook gebeurt, de consultants moeten de
zak krijgen en de aandeelhouders moeten zich met hun stemgedrag te weer stellen
tegen de inhaligheid van hun topmanagers.

Omslag van The Economist

LOAD-DATE: April 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                               60 of 97 DOCUMENTS

                                NRC Handelsblad

                                 April 22, 2003

Raad: legalisering drugs lost niets op

BYLINE: DOOR EEN ONZER REDACTEUREN

SECTION: Binnenland; Pg. BIN3

LENGTH: 434 words

DATELINE: ROTTERDAM, 22 APRIL.


Voorzitter B. van Delden van de Raad voor de Rechtspraak denkt niet dat
legalisering van softdrugs de druk op de rechtbanken sterk zou verlichten. 'Het
lost de problemen niet op. Je krijgt er andere criminaliteit voor terug.'

Van Delden zegt dat in reactie op de Maastrichtse rechtbankpresident Lampe, die
het afgelopen weekeinde in de Volkskrant pleitte voor legalisering van
softdrugs. Volgens Lampe kost de drugsbestrijding justitie zo veel tijd, dat te
veel andere zaken blijven liggen.

Uit cijfers van het CBS en het WODC blijkt dat gemiddeld zeventien procent van
de gevangenen vastzit wegens drugs en dat jaarlijks ongeveer de helft van alle
vrijheidsstraffen wordt opgelegd aan drugsgebruikers. Dertien procent van de
moorden en doodslagen in Nederland heeft te maken met drugshandel. In 2001 werd
tien procent van alle opgelegde detentiejaren opgelegd in Haarlem, waar op
Schiphol aangehouden drugskoeriers worden berecht.

Voorzitter W. Tonkens-Gerkema van de Nederlandse Vereniging voor Rechtspraak
steunt het pleidooi van Lampe. 'Ik vind het belangrijk dat er discussie is over
de vraag waar we de beperkte middelen en mensen voor inzetten. Er wordt steeds
meer gevraagd van de rechtspraak en het geld dat we nodig hebben krijgen we
niet.'

Van Delden denkt niet dat legalisering van softdrugs iets zou oplossen. 'Je bent
gebonden aan internationale verdragen. Als je die opzegt, loop je het risico dat
andere landen zeggen: Nederland is een narcoticastaat. Wij leveren geen
Nederlanders uit aan Nederland en iedere Nederlander die we kunnen pakken zullen
pakken. De vraag is: Wil je dat.' Hij is het wel met Lampe eens dat
bolletjesslikkers 'een reeel probleem' vormen voor de rechterlijke macht.

Het is niet gebruikelijk dat rechters zich uitlaten over politieke kwesties.
Lampe is de eerste zittende rechtbankpresident die dit doet. Oud-president A.
Gisolf van de Amsterdamse rechtbank verkondigde eerder bij zijn afscheid een
soortgelijke opvatting. Van Delden vindt dat een rechtbankpresident buiten de
rechtszaal zijn mening moet kunnen geven. 'Een rechter is een gewone burger.'
Wel vindt hij enige terughoudendheid op zijn plaats. 'Als je eenmaal echt in
zo'n discussie wordt meegezogen, ben je partij. Je moet toch op enige afstand
van het gewoel blijven. Maar dat betekent niet dat je nooit je mond open mag
doen.'

Minister Donner (Justitie) wil niet inhoudelijk ingaan op de uitlatingen van de
Maastrichtse rechtbankpresident. 'Er is het gedoogbeleid. Als er dingen
gewijzigd moeten worden, moet dat gebeuren tijdens de formatie', aldus een
woordvoerder.

LOAD-DATE: April 22, 2003

LANGUAGE: DUTCH

                © 2003 PCM Uitgevers B.V.  All rights reserved.

                               61 of 97 DOCUMENTS

                                NRC Handelsblad

                                 April 14, 2003

Goed voor 23 ziekteverwekkende virussen ; Ab Osterhaus zoekt graag naar virussen
en vindt ze ook

BYLINE: WIM KOHLER

SECTION: Binnenland; Pg. BIN2

LENGTH: 2360 words


Viroloog en veel gevraagd tv-deskundige Ab Osterhaus geldt als een lastig man,
maar ook als enthousiast, altijd bereid zijn vak uit te leggen aan een breed
publiek. Hij werkt altijd, geeft niet waaraan - als het maar over virussen gaat.
Hij zit tien jaar in Rotterdam, maar is nog steeds Ajax-fan.

SARS, vogelpest, kippengriep, mond- en klauwzeer, gekkekoeienziekte, zieke
zeehonden, varkenspest, er hoeft maar een infectieziekte uit te breken of
viroloog Ab Osterhaus verschijnt in Nova, B&W, Netwerk of het Journaal. Soms
tweemaal op een avond. Doorgaans gekleed in zwart of rood overhemd met daarover
een vestje.

Afgelopen vrijdagmiddag. Een gesprek van een uur wordt voortdurend onderbroken.
Eerst door een telefoontje van een wetenschappelijk tijdschrift. Hij bespreekt
de eerste onderzoeksresultaten naar het SARS-virus. En belooft na het weekend
een samenvatting van het manuscript te sturen. Een secretaresse begint haar
geduld te verliezen, omdat Osterhaus' reisplannen, van zondagavond tot
woensdagmiddag, naar Lissabon en door naar Geneve, in een ticket moeten worden
omgezet. Hij wordt eraan herinnerd 'dat die dode eekhoorn nog moet worden
opgehaald'. Er komt een telefoontje over een bezoek aan Feijenoord-Vitesse. En
een telefoontje over de laatste meetresultaten van het SARS-onderzoek ('Ik loop
straks meteen even langs').

Osterhaus leidt een onderzoeks- en diagnostiekgroep van meer dan honderd mensen.
De virologische diagnostiek van alle patienten in het Erasmus Medisch Centrum
valt onder zijn verantwoordelijkheid. Behalve afdelingshoofd is hij directeur
van de onderzoek- en contractonderzoek-BV's ViroNovative en ViroClinics.

Hij heeft het altijd druk. Hij werkt altijd en rust uit in het vliegtuig. Dat is
wat anderen over hem zeggen. Hij kan motiveren. 'Hij is de spin in het
Nederlandse virologienetwerk', zegt zijn promotor van 25 jaar geleden, prof.dr.
Marian Horzinek, emeritus veterinair viroloog van de Utrechtse
diergeneeskundefaculteit. 'Nu zijn spinnen niet in alle opzichten sympathiek,
maar ik vind hem indrukwekkend. Hij heeft een fantastische fund raising
capacity. Hij is medeauteur van meer dan 500 wetenschappelijke artikelen. Het
enige is dat zijn interesseveld wel erg breed is. Ik zie nog geen lijn in zijn
werk.'

'Ja, mijn lack of focus', zegt Osterhaus onmiddellijk, want hij kent die
kritiek. Osterhaus zoekt nieuwe virussen en vindt ze ook. Doorgaans snel. Bij
steeds andere diersoorten, hoewel zeehonden en mensen overheersen. Op Osterhaus'
cv prijken 23 opgespoorde ziekteverwekkende virussen. 'Het mooie is dat we hier
in Rotterdam zo breed zijn', pareert hij. 'Je hebt de dierenwereld, je hebt de
kliniek. Daarnaast een stuk fundamenteel onderzoek dat helemaal doorloopt naar
het praktische werk van vaccinontwikkeling. En iedereen beinvloedt elkaar. Ik
wil de oorzaak van belangrijke ziekten vinden, of begrijpen waarom er onder een
diersoort opeens een grote sterfte optreedt. Daarna wil ik de invloed van de
omgeving begrijpen. Dat gaat veel verder dan het vinden van een nieuw virus. Dat
is fascinerend.'

Met een vroeg experiment heeft Osterhaus veel geleerd over het samenspel tussen
virusinfectie en milieu. Begin jaren tachtig stierven in de Waddenzee de
zeehonden als ratten. Dat komt door de vervuiling, zeiden de milieuactivisten.
Maar Osterhaus toonde aan dat een virus de boosdoener was. Toch besloot hij te
onderzoeken of de leefomgeving de vatbaarheid voor het virus beinvloedt. Een
groep zeehonden in het zeehondenopvangcentrum Pieterburen kreeg vier jaar lang
vervuilde vis uit de Oostzee. Een andere groep kreeg schone vis uit de
Atlantische Oceaan. Al na een half jaar bleek het afweersysteem van de
vuileviseters veel zwakker. Het milieu deed er wel toe.

Het zeehondenonderzoek heeft hij, vaak tegen veel weerstand in, steeds
voortgezet. Het leidde uiteindelijk tot het Wild Life Health Center,
ondergebracht in zijn Rotterdamse groep, waar nu vijf dierenartsen werken.
Ziekten onder leeuwen in het Serengetipark, onder monniksrobben, hyenahonden,
dolfijnen, wilde nertsen in de Baltische landen en Nederlandse eekhoorns worden
daar onderzocht. Veelal betaald met wat de patenten en het contractonderzoek
naar humane virussen opbrengen.

Osterhaus' lab karakteriseert op het ogenblik het SARS-virus, op uitnodiging van
de Wereldgezondheidsorganisatie. De WHO vroeg labs in landen met een
SARS-uitbraak, plus een vijftal andere labs om in een uniek samenwerkingsverband
de oorzaak van SARS te identificeren. 'Zo'n uitnodiging krijg je op basis van
prestaties in het verleden', zegt zijn senior-postdoc dr. Ron Fouchier die de
SARS-kar trekt. Fouchier, Osterhaus en hun medewerkers waren afgelopen weken
weekend in competitie met buitenlandse onderzoekers. Het ging erom wie als
eerste de erfelijke code van het SARS-veroorzakende virus zou vaststellen. De
competitie vereist dat het werk 24 uur doorgaat. Fouchier, vrijdag aan het eind
van de ochtend: 'Ik heb net een paar uur geslapen. We hebben met zijn vijven tot
vier uur vanmorgen nog op het lab gewerkt. Aan SARS. Ab ook ja. De Amerikanen
hebben meer mensen, maar wij werken harder.'

Wat kan een afdelingshoofd dat eenderde van zijn tijd besteedt aan het schrijven
van subsidie-aanvragen nog meer dan in de weg lopen? Fouchier: 'Ik grap altijd
dat het sneller gaat als hij niet op de labzaal is. Maar dat is niet waar. Hij
is nog steeds een goede dierenarts. Hij kan een globale sectie doen bij een
proefdier en ziet erg veel.'

Beleidsmakers zien hem misschien nog wel vaker dan tv-kijkers en zijn
lab-medewerkers. Osterhaus zit in talloze commissies die de Europese Commissie
adviseren, in commissies van de Gezondheidsraad die de Nederlandse regering
adviseert en in de Outbreak Management Teams die in Nederland bij elkaar komen
als er mkz of vogelpest uitbreekt. Horzinek: 'Hij trekt graag aan de touwtjes en
hij is genadeloos in zijn oordeel over politieke correctheid en
schijnwetenschappelijkheid. Maar dat hij dat volhoudt verbaast me steeds weer.'
En Fouchier over het Brusselse en Haagse leven van zijn baas: 'Hij gaat ergens
inzitten, als hij vindt dat hij het beter kan dan anderen. Maar als het loopt,
stapt hij er even vrolijk weer uit.'

Feiten overbrengen en invloed uitoefenen. Dat noemt Osterhaus zijn belangrijkste
motivatie. Horzinek ziet een hoger doel in Osterhaus' media-optredens: 'Hij wil
laten zien dat wetenschap een belangrijk cultuurgoed is.'

Osterhaus: 'Dat gaat wat ver. Wel wil ik het vakgebied over het voetlicht
brengen. Veel goede onderzoekers in dit land leggen zich neer bij de
ondergeschikte positie die de wetenschap op het ogenblik heeft. Ze sluiten zich
op in hun wereld waar publicaties in Nature en Science belangrijk zijn. Ik vind
dat er wat uit te dragen is. Ik wil mensen wel laten zien dat je door wetenschap
gigantisch leuke en praktische dingen kan doen.'

Willem Schaftenaar, dierenarts bij Diergaarde Blijdorp, leerde Osterhaus kennen
in het bestuur van de diergaarde. Schaftenaar heeft samen met Osterhaus
inmiddels heel wat afgelobbyd bij het ministerie van landbouw. Tijdens de
mkz-crisis om de dieren in de dierentuinen te mogen vaccineren in plaats van ze
te laten ruimen. En nu, tijdens de vogelpest, weer. Tegen de ophokplicht van
dierentuinvogels. En omdat: 'Het toch absurd is dat gewone burgers hun
huisdieren moeten laten doden, omdat de boeren met kwetsbare en ongevaccineerde
dieren werken?'

Schaftenaar is bezig met het nemen van rontgenfoto's van het ellebooggewricht
van een olifantenstier. Geloei en gehijg op de achtergrond. Hij zegt: 'Wij
begrijpen niet dat het ministerie niet luistert. De bioindustrie heeft een
geweldige macht in dit land. Tot dusverre hebben we ons stil gehouden, maar als
het zo doorgaat kunnen de dierentuinen heel hard uithalen - we hebben een
geweldige pr-machine. En Ab ook. Hij is een van de weinige veterinaire
deskundigen, die hun stem tegen het ministerie durven te verheffen. Ab is een
spin in het web en verbindt alles met alles. En hij werkt altijd. Ik denk dat
hij zijn administratie bijhoudt als andere mensen slapen. Hij is prive zeer
ontoegankelijk. Ik ken hem nu toch al heel wat jaren, maar of er een mevrouw
Osterhaus bestaat of niet - ik zou het niet weten.'

Osterhaus is gescheiden en heeft een zoon (29, cultureel antropoloog) en dochter
(27, studente Spaans). Osterhaus: 'Die zijn dus niet de science ingegaan. Ja, ik
heb ze wel opgevoed. Ik ben een jaar of vier geleden gescheiden. Maar mijn
contributie aan de opvoeding is misschien niet zo verschrikkelijk groot geweest.
Misschien hebben ze niet voor een carriere in de wetenschap gekozen hebben,
omdat ze zagen hoe pa aan het werk was.'

'Nou, nee hoor, dat heeft denk ik niet meegespeeld,' zegt zoon Joris. 'Zo'n keus
is multifactorieel. Ik heb ook helemaal niet het idee dat hij er nooit was. Hij
zat altijd wel veel te lezen. Voor zijn werk. Tegenwoordig praten we wel over
dat vak van hem. Of hij hobby's heeft? Niet dat ik weet. Hij fotografeerde
vroeger wel. Hij heeft ook gevoetbald en hij is nog steeds Ajax-fan.'

'Een tijdje geleden hebben we hem voor het eerst mee kunnen krijgen naar een
thuiswedstrijd van Feijenoord', zegt Ron Fouchier. 'Hier op het lab zitten
eigenlijk alleen Feijenoord-fans. Nu denkt hij er over ook een seizoenskaart van
Feijenoord te kopen.'

Osterhaus komt uit een Amsterdams en goed-rooms nest van zeven kinderen. Zijn
vader is opgeleid als leraar Engels en werkte als scientific editor bij de
Shell. Het roomse is er bij Ab al lang van af. Alleen zijn oudste broer werd
twee jaar geleden alsnog priester. De andere broers en zussen hielden de
leraarstraditie in het gezin hoog: lerares Engels en Frans, een pedagoog, een
psycholoog.

Na de middelbare school wilde Osterhaus aanvankelijk naar de Academie voor
Lichamelijke Opvoeding. Maar een toekomst als sportleraar zag hij niet zitten.
Het werd diergeneeskunde. Osterhaus studeerde cum laude af en werd dierenarts.
'Maar na vijf weken, toen ik twintig katten had gesteriliseerd en vijf
keizersneden had gedaan, bedacht ik dat ik dat niet mijn hele leven wilde doen.'
Het werd een promotiebaan in de veterinaire virologie bij Horzinek.

Na zijn promotie in 1978 trad Osterhaus in dienst bij het Rijksinstituut voor
Volksgezondheid en Milieu (RIVM) in Bilthoven. Voormalig directeur-generaal dr.
Hans Cohen nam hem aan. Om aan veiliger vaccins te werken. Cohen: 'Osterhaus is
een hele lastige man, maar hij is heel goed. Hij pakte een hoop aan. De ziekte
bij die zeehonden bijvoorbeeld. Daar keken we wel vreemd tegen aan, maar
uiteindelijk zagen we de wetenschappelijke kwaliteit. Het RIVM is onderdeel van
het departement. Onder mijn opvolger nam de greep van het departement toe. En
het is tot botsingen tussen Osterhaus en mijn opvolger Ruud van Noord gekomen.
Het was jammer voor het RIVM dat hij ging. Maar ik ben blij dat het Rotterdam
werd en dat hij voor Nederland behouden bleef.'

Osterhaus: 'Ik kon best met Van Noord opschieten. Het probleem was dat ik een
organisatie binnen een organisatie werd. Ik had 40 man werken die van buiten
werden betaald. Dat kon daar toen niet. Bovendien bouwde het RIVM het werk aan
infectieziekten steeds verder af. De overheid dacht dat de infectieziekten onder
controle waren. En ze konden niet tegen die zeehonden. Het werd me uiteindelijk
verboden om er aan te werken. Ik zei: dan doe ik het in mijn vrije tijd. Het
breekpunt kwam toen ik twee grote subsidies op het gebied van infectieziekten
binnenhaalde. Van Noord zei: dat is eigenlijk geen core business voor het RIVM.
Toen zei ik: dan ben ik geen core business meer voor jullie. Dan ga ik weg.'

Met een kleine 40 man staf en veel geld stapte Osterhaus in 1994 over naar de
leerstoel virologie aan de Erasmusuniversiteit in Rotterdam.

Osterhaus: 'Het leuke van mijn baan hier is dat ik helemaal eigen baas ben. Als
ik aan zeehonden wil werken, of aan eekhoorns, hoef ik dat aan niemand te
vragen. Ik kan alles aanpakken.'

Horzinek: 'Osterhaus is geen werkpaard, hoewel hij altijd werkt, maar een
racepaard. Hij wil op de bovenste trede staan. Onder wetenschappers heb je
cijferaars en methodefreaks, maar hij is het kunstenaarstype. Hij zorgt dat hij
die andere typen wel in zijn team heeft. Hij combineert mensen en hij combineert
kennis, zodat er wat nieuws uit rolt.'

Met medewerking van Rob Biersma

Curriculum vitae

Albertus Dominicus Marcellinus Erasmus Osterhaus, geboren 2 juni 1948,
Amsterdam.

1967 eindexamen HBS-B

1973 doctoraal examen diergeneeskunde (cum laude)

1974 dierenartsexamen

1978 promotie op katcoronavirus

1978-1994 diverse functies bij het RIVM, Bilthoven

1989-nu voorzitter van de wetenschappelijke adviesraad van het
zeehondenopvangcentrum in Pieterburen

1990-nu hoogleraar milieuvirologie diergeneeskunde Universiteit Utrecht

1991-nu lid van het wetenschappelijk diergeneeskundig comite van de Europese
Commissie

1993-nu hoogleraar virologie Erasmusuniversiteit Rotterdam

1993-nu directeur van het Nationaal Influenza Centrum, Rotterdam

1995-nu directeur van referentiecentra voor mazelen en van het referentiecentrum
voor arbovirussen en hemorragische koortsen van de Wereldgezondheidsorganisatie

1995-nu lid van de Gezondheidsraad

1996-nu lid van de wetenschappelijke adviesraad van het International AIDS
Vaccin Initiative

1997-nu lid van het EC Scientific Steering Committee

2000-nu voorzitter van de Europese Influenzawerkgroep

2000-nu directeur van ViroClinics BV

2000-nu lid van raad van toezicht van Diergaarde Blijdorp, Rotterdam

2001-nu lid van de Koninklijke Akademie van Wetenschappen

2002-nu mede-oprichter en wetenschappelijk directeur ViroNative BV

(Mede)eigenaar van zes patenten, onder andere op het in 2001 ontdekte humane
metapneumovirus (HMPV)

Promotor van 27 promovendi; meer dan 500 artikelen in peer reviewed
wetenschappelijke tijdschriften

Redacteur van vijf wetenschappelijke tijdschriften op gebied van virologie,
immunologie en vaccins.

Prof.dr. Ab Osterhaus in zijn Rotterdamse laboratorium: 'Ik wilde niet mijn hele
leven katten steriliseren.' (Foto Bas Czerwinski)

LOAD-DATE: April 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                               62 of 97 DOCUMENTS

                                NRC Handelsblad

                                 April 12, 2003

Kinderparadijs in een afgesloten tunnelbuis ; TunFun is een van de
spectaculairste ruimten van Amsterdam

BYLINE: DOOR BERNARD HULSMAN

SECTION: Kunst; Pg. 11

LENGTH: 632 words


Het Mr. Visserplein is de plek waar de naoorlogse stedenbouw het hardst heeft
toegeslagen in Amsterdam. In de jaren zestig vonden Amsterdamse stedenbouwers
dat het eeuwenoude plein met de twee even oude synagoges een verkeersknooppunt
moest worden tussen de verschillende snelwegen waarin naburige smalle,
historische straten als de Weesperstraat na de Tweede Wereldoorlog werden
omgetoverd. Zo werd het eens schitterende plein eind jaren zestig een stedelijke
woestijn met een grote verkeersrotonde, doorsneden door een trambaan. Onder het
geheel kwam een forse autotunnel, zodat het doorgaande verkeer zonder oponthoud
naar de IJtunnel kon doorscheuren.

Maar al begin jaren zeventig kreeg het Amsterdamse stadsbestuur zijn bedenkingen
over de grote verkeersdoorbraken. Onder druk van actievoerders en de publieke
opinie werd de derde snelweg die op de rotonde moest uitkomen en die dwars door
de oude Nieuwmarktbuurt zou gaan, niet aangelegd. Begin jaren negentig kreeg
Amsterdam nog meer spijt van de snelwegen en het verkeersknooppunt. Om het
autoverkeer door de Weesperstraat te ontmoedigen, werd de tunnel in 1994 zelfs
gesloten. Het Mr. Visserplein werd met zijn heel en half afgesloten
onderdoorgangen het toevluchtsoord voor junkies en andere stadsscharrelaars. Zo
leek het plein definitief een stuk stad geworden dat gewone burgers voor alles
meden.

Maar sinds kort is er een wonder gebeurd op het Mr. Visserplein: het is een plek
geworden waar Amsterdammers zelfs met hun kinderen naar toe kunnen. Sinds
februari is er in de tunnel een grote kinderspeelplaats gevestigd, TunFun,
verzonnen door het TunFun Team dat in 1997 een ideeenprijsvraag van de gemeente
Amsterdam voor de in onbruik geraakte snelwegtunnel won. In de tunnel staan nu
vaak kolossale constructies van stangen opgesteld die, voorzien van dingen als
glijbanen en ballenbaden, kinderen van 0 tot 14 jaar mogelijkheden bieden om
geheel veilig te glijden, springen, duiken enzovoorts. Ook zijn er een
kinderdisco, een bioscoopje en een voetbalkooi en staan er woonwagens opgesteld
waarin kinderen hun verjaardag kunnen vieren.

Maar de tunnel, waarvan het lot over vijf jaar nader wordt bepaald, is niet
alleen aantrekkelijk voor kinderen: TunFun is een van de spectaculairste ruimten
van de stad geworden. Door de openingen bij de trambaan te sluiten met een
eenvoudig, lichtdoorlatend dak naar een ontwerp van Gabeler Duijn architecten is
de oude tunnel een rauwe, grootsteedse ruimte geworden waarvan de 'dirty
realist' Rem Koolhaas, de profeet van de metropolitane architectuur, alleen maar
kan dromen. De lange gekromde ruimte - de tunnel maakt onder het Mr. Visserplein
een flauwe bocht - wordt doorsneden door kloeke betonnen constructies, die ooit
waren bedoeld voor voetgangers, en door het dak valt licht naar beneden als door
het open betonnen dak van het Pantheon in Rome.

TunFun is een heiligdom geworden van de snelwegarchitectuur uit een voorbij
verleden. En zoals het in een echt heiligdom hoort, zijn de wanden van TunFun
rijk versierd. Het gevaar van het al te grauwe beton heeft het TunFun-team weten
te bezweren door 75 graffitikunstenaars uit te nodigen om de muren te
beschilderen. De tunnel, onder graffiti-schrijvers beter bekend als de 'pit',
was namelijk een centrum van de Nederlandse graffiticultuur. Van het TunFun-team
mochten de graffiti-schrijvers opnieuw hun sporen nalaten in de tunnel, zodat de
TunFun behalve een monument voor de snelwegcultuur nu ook een museum van de
Nederlandse graffitikunst is.

Gebouw: TunFun, Waterlooplein Amsterdam. Architect: TunFun Team en Gabeler Duijn
architecten. Opdrachtgever: Gemeente Amsterdam. Ontwerp: 2001-02. Uitvoering:
2002-03.

TunFun onder het Mr. Visserplein in Amsterdam. (Foto NRC Handelsblad, Maurice
Boyer)

LOAD-DATE: April 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               63 of 97 DOCUMENTS

                                NRC Handelsblad

                                 April 11, 2003

Trots op de geur van napalm ; Het oorlogsdenken van Victor Davis Hanson

BYLINE: PETER DE BRUIJN

SECTION: Boeken; Pg. 30

LENGTH: 1649 words


Wat is het favoriete boek van de Amerikaanse vice-president Dick Cheney? Een
nieuwe bundel militante columns met lofzangen op het vrije Westen, de wrekende
macht van Amerika en het vernietigen van de tegenstander.

Oorlog is de natuurlijke toestand van de mensheid. Na de aanslagen van 11
september 2001 heeft Amerika een unieke kans om afscheid te nemen van haar
weerzinwekkende 'therapeutische' klaagcultuur en zich te herorienteren op deze
en andere 'eeuwige waarheden' van de oude Grieken en Romeinen. Exit Foucault en
Freud, welkom terug Herodotus en Thucydides. De Grieken beschouwden oorlog
weliswaar als een 'tragisch' verschijnsel, maar ook als een onlosmakelijk
onderdeel van de menselijke beschaving, dat niet per se immoreel hoeft te zijn,
als de strijd wordt gevoerd voor nobele doelen.

Dat is de boodschap van de classicus, militair historicus en parttime boer te
Californie Victor Davis Hanson in An Autumn of War. What America Learned from
September 11 and the War on Terrorism, een bundel columns die eerder zijn
verschenen in de webeditie van het rechtse Amerikaanse tijdschrift National
Review. De eerlijke, hardwerkende 'gewone' burgers zijn de harde waarheid over
oorlog volgens Hanson nooit vergeten, maar worden voor de gek gehouden door de
vrijgestelde linkse elites aan de top van de universiteiten en in de media, met
hun utopische luchtkastelen en goedkope anti-Amerikanisme. Amerika moet zich
niets gelegen laten liggen aan hun bedenkingen of aan de kritiek van de
Verenigde Naties ('moreel bankroet'), Europese bondgenoten of zogenaamd
'gematigde' regimes in het Midden-Oosten. Alleen de overwinning telt. Dat wil
zeggen: de volledige vernietiging van de vijand.

Het ligt voor de hand om deze drieste opvattingen van Hanson af te doen als
oorlogspropaganda. Maar zo gemakkelijk komen we niet van hem af, al was het maar
omdat Hanson tenminste een invloedrijke lezer heeft. Dick Cheney, die wel 'de
machtigste vice-president van de Verenigde Staten ooit' is genoemd, is zijn
grootste fan. In de toespraak citeerde Cheney twee dagen geleden instemmend de
lof van de historicus voor 'een van de meest verbluffende aanvallen in de
militaire geschiedenis' door de Amerikaanse strijdkrachten in Irak. De
vice-president bekende volgens het weekblad Newsweek tegen zijn medewerkers dat
zijn wereldbeeld sterk overeenkomt met dat van Hanson. Eind vorig jaar heeft
Cheney Hanson persoonlijk uitgenodigd voor een diner. De historicus zei na
afloop dat hij diep onder de indruk was geraakt van Cheneys 'tragische visie op
de mensheid'. En de vice-president bleek ook grote belangstelling te hebben voor
militaire leiders die in hun eigen tijd fel werden veroordeeld vanwege hun
bloeddorst - zoals de noorderlijke generaal Sherman tijdens de Amerikaanse
burgerloorlog - maar die later door historici zijn geprezen voor hun
doortastende en doorslaggevende optreden. Dat is ook een van de stokpaardjes van
Hanson.

Engelen der wrake

Oorlog zal er altijd zijn zijn en Hanson pleit dan ook voor 'een realistische
acceptatie van oorlog.' Die strijd moet 'hard, lang, zonder schuldgevoel,
verontschuldigingen of oponthoud gevoerd worden tot onze vijanden er niet meer
zijn.' Hij zoekt de oorzaken van oorlog in tijdloze menselijke eigenschappen,
zoals haat, angst en jaloezie. Maar alleen de vijand - Hanson maakt geen
onderscheid tussen fundamentalisten en fascisten - gaat gebukt onder dat
menselijk tekort. Het vaderland is moreel loepzuiver en brandschoon. Hanson
propageert deze ideeen in een stijl die geen overtreffende trap schuwt. 'We
zullen soms op duivels moeten lijken als we almachtige engelen der wrake
trachten te zijn', schrijft hij. Oorlog is gerechtvaardigd, als die maar wordt
gevoerd om 'het kwaad te bestrijden en onschuldigen te redden.' Of te wreken
zoals 'onze arme doden' die vielen op 11 september 2001.

Hanson prijst daarnaast de 'dodelijk goed getrainde militaire kracht' van de
westerse beschaving (lees: de Amerikanen): die is 'hoogst gedisciplineerd, goed
geleid, technologisch geavanceerd en superieur bewapend.' Die vernietigende
militaire capaciteiten zijn volgens hem niet zomaar een kwestie van technisch
vernuft maar het resultaat van 2500 jaar westerse beschaving en ideele waarden:
vrijheid, kapitalisme, individualisme, constitutioneel bestuur en seculier
rationalisme. En het gevolg is door de eeuwen heen steeds geweest: 'een bloedbad
voor onze tegenstanders.' Dit militaire zelfbewustzijn kan door de val van
Bagdad alleen maar zijn versterkt.

Hanson knoopt aan bij de heroiek van de greatest generation die tijdens de
Tweede Wereldoorlog Japan en Duitsland niet alleen versloeg, maar er ook voor
zorgde dat militarisme en fascisme er met wortel en tak werden uitgeroeid. Hoe?
Door zorg te dragen voor totale vernietiging van de vijand. 'Mijn vader was een
vreedzame boerenjongen in 1941', schrijft Hanson. 'Binnen slechts 24 maanden was
hij getransformeerd tot een medogenloze agent van de apocalyps, terwijl hij en
andere nieuwelingen in duizenden, monsterlijke nieuwe B-29's de dood lieten
neerdalen op de steden van Japan - zonder schuldgevoelens of
verontschuldigingen, trots dat hun napalm de wereld bevrijdde van Japans
militarisme.'

Als An Autumn of War enig inzicht geeft in de heersende mentaliteit in politiek
Washington, dan staat de wereld nog wat te wachten, zeker nu de haviken met de
overwinning in Irak binnen handbereik hun gelijk lijken te halen. Hanson pleit
ervoor om het 'Midden-Oosten-blok' - naar analogie van het Oostblok tijdens de
Koude Oorlog - te beschouwen als de nieuwe vijand van Amerika, waarbij
'bevriende' naties als Saoedi-Arabie nagenoeg even erg zijn als erkende
schurkenstaten als Syrie en Libie.

Toch heeft zijn model duidelijke beperkingen: het werkt namelijk alleen zolang
het Westen tegenover een inferieure tegenstander staat. Hanson prijst in feite
een koloniale manier van oorlogsvoeren aan, want het militaire overwicht waar
hij zo zeker van is, geldt volgens hem alleen voor oorlogen met niet-westerse
mogendheden. Als westerse naties tegenover elkaar staan, wordt het wel lastig.
Voor Bin Laden, de Talibaan of Irak hoeft Amerika echter niet bevreesd te zijn.
Over die vijanden van de Verenigde Staten zegt hij: 'Hebben ze enig idee hoe
gevaarlijk wij als volk werkelijk zijn?' En: 'Amerikanen zijn niet louter een
rechtvaardige, maar ook een kwade en wrekende macht.'

Het is opmerkelijk hoezeer de regering-Bush zich laat leiden door boeken en
intellectuele grand designs, hoe bedriegelijk simpel de retoriek van de huidige
president van de Verenigde Staten soms ook overkomt. Misschien juist omdat er
een intellectueel vacuum is ontstaan in het centrum van de macht, krijgen
grandioze, abstracte vergezichten veel ruimte. Bush liet zich volgens bronnen in
het Witte Huis onder meer inspireren door Supreme Command van de hoogleraar
strategische studies Eliot Cohen (besproken in Boeken, 21.03.03). Cohen betoogt
dat politieke leiders zich intensief met oorlogsvoering moeten bemoeien, en dat
niet moeten overlaten aan de generaals. Zijn boek is ook wijdverspreid in het
Pentagon. Meer nog dan Bush lijkt minister van defensie Rumsfeld de lessen van
Cohen ter harte te hebben genomen; het zou een van de verklaringen kunnen zijn
voor Rumsfelds openbare aanvaring met hoge militairen in de tweede week van de
oorlog tegen Irak. Andere favorieten van Rusmfeld zijn de Churchill-biografie
The Last Lion van William Manchester en het klassieke Pearl Harbor: Warning and
Decision van Roberta Wohlstetter, over het falen van de Amerikaanse
inlichtingendiensten aan de vooravond van de Japanse aanval op Pearl Harbor.

Saul Bellow

Het gedachtengoed van Hanson - diepe afkeer van het nihilisme van de moderne
tijd en een pleidooi voor klassieke waarden - past ook bij dat van de politieke
filosoof Leo Strauss (1899-1973), die hoogleraar was aan de universiteit van
Chicago en leermeester van vele neoconservatieve politici en denkers. Tot zijn
volgelingen behoren de politieke filosoof Francis Fukuyama, William Kristol,
invloedrijke rechtse intellectueel en hoofdredacteur van The Weekly Standard en
Clarence Thomas, lid van het Hooggerechtshof. De bekendste leerling van Strauss
was Allan Bloom, die in 1987 landelijk beroemd werd met The Closing of the
American Mind, een felle aanval op de relativistische en platte cultuur van de
Verenigde Staten en een pleidooi voor de traditionele canon en elitaire
maatstaven in het hoger onderwijs. Bloom stond model voor de held van de roman
Ravelstein (2000) van Saul Bellow, een gefictionaliseerd portret van een
intellectuele mannenvriendschap. Paul Wolfowitz, tijdens de vorige Golfoorlog en
ook nu onderminister van Defensie en tevens een leerling van Bloom, heeft een
klein maar onthullend bijrolletje in die roman als 'Philip Gorman'. Hij belt op
de voorlaatste dag van de Golfoorlog in 1991 met hoofdpersoon 'Ravelstein', diep
teleurgesteld dat de oorlog is beeindigd zonder Saddam ten val te brengen: 'Ze
zijn bang voor een paar gesneuvelden. Ze sturen een geweldig leger en geven een
demonstratie van up-to-date, high tech oorlogsvoering, waar vlees en bloed geen
weerstand aan kunnen bieden. Maar dan laten ze de dictatuur zitten en sluipen ze
weg.'

De straussianen hechten destijds grote waarde aan hun rol van mentor voor
'overduidelijk beperkte politici als Bush en Baker', zoals Bellow in Ravelstein
schrijft. Veel zal er inmiddels niet veranderd zijn. En de agenda van de door
Stauss geinspireerde havikken is nog lang niet leeg.

Victor Davis Hanson: An Autumn of War. What America Learned from September 11
and the War on Terrorism. Anchor Books, 218 blz. Euro 18,96 (pbk.)

De Amerikaanse soldaat Marc Bennett vist in het meer rond een paleis van Saddam
Hussein in westelijk Bagdad, 8 april. De hengel heeft hij gevonden in het
paleiscomplex. Hij ving niets. Foto Bahram Mark Sobhani/AP

LOAD-DATE: April 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                               64 of 97 DOCUMENTS

                                NRC Handelsblad

                                 April 10, 2003

Azie: woede slaat om in angst ; Oorlog, terrorisme, virus en recessie leiden tot
leed in de lucht

BYLINE: DIRK VLASBLOM

SECTION: Economie; Pg. 16

LENGTH: 1088 words


De reis- en luchtvaartindustrie lijdt. Eerst waren er de economische stagnatie
en de terroristische aanslagen van 11 september 2001. Daarna trad herstel op,
maar in de aanloop naar en het uitbreken van de oorlog tegen Irak daalden
wereldwijd de aantallen vliegtuigpassagiers en geboekte vakanties. Sinds begin
maart is daar de besmettelijke longziekte SARS bijgekomen, die zich vanuit Azie
blijft verspreiden. Over de hele wereld houdt de reiswereld de adem in,
luchtvaartmaatschappijen melden verliezen en reageren met saneringen.

Langzaam maar zeker slaat de stemming in Indonesie om van woede in angst. De
spandoeken tegen de 'oorlogshiters Bush en Blair' en hun 'agressie tegen Irak'
maken plaats voor ander wit textiel: dat van de witte maskertjes die het
SARS-virus moeten weren. Op de voorpagina's wedijveren de oorlogsverslagen om
voorrang met de nieuwste cijfers over het aantal SARS-besmettingen hier te lande
en de jongste wenken van de overheid om het virus buiten de deur te houden.
Vandaag was de val van Bagdad in bijna alle Indonesische ochtendbladen goed voor
de opening, maar de gemengde gevoelens over dit wapenfeit van de coalitie worden
verdrongen door een snel om zich heen slaande paniek, zowel onder gewone burgers
als in het bedrijfsleven.

Het aantal officieel geregistreerde SARS-lijders in Indonesie liep vandaag op
tot 24, maar niemand weet hoe realistisch dat cijfer is. Formeel kent Indonesie
13 ingangen met douanefaciliteiten voor het internationale reizigersverkeer dat
gebruik maakt van lucht- en zeeverbindingen. In werkelijkheid staat deze
uitgestrekte archipel van 13.000 eilanden wijd open voor de wereld.
Grensoverschrijdende, illegale trekarbeid is een algemeen verschijnsel en niet
iedere vissersboot passeert de douane. Op de internationale luchthavens, van
Medan in Noord-Sumatra tot Timika in de provincie Papoea, en in de grotere
zeehavens moeten het grondpersoneel van de luchtvaartmaatschappijen en de
immigratiebeambten sinds kort beschermende maskertjes dragen. Bootreizigers uit
de besmettingshaarden Singapore en Hongkong moeten op de kade een kort medisch
onderzoek ondergaan. De vele achterdeuren van Indonesie zijn echter onbewaakt.

De Indonesische regering heeft deze week in China een order geplaatst voor een
miljoen goedkope maskers, voor 28 dollarcent per stuk. Minister van
Volksgezondheid Sujudi gaf gisteren toe dat ze niet voldoen aan de normen van de
wereldgezondheidsorganisatie WHO, maar, zei hij, 'ze helpen verspreiding van het
virus te beperken'. Uit de begrotingsgelden voor 2003 heeft de regering een
noodfonds gereserveerd van 120 miljard roepia (14 miljoen euro) voor de
preventie en behandeli ng van SARS. Lijders aan de virusziekte krijgen een
gratis behandeling in een aantal geselecteerde ziekenhuizen.

Het SARS-virus uit Zuid-China is de derde klap in successie voor de toch al
broze Indonesische economie. Het effect van de bomaanslagen op Bali van 12
oktober vorig jaar een dramatische daling van het aantal bezoekers aan dit
vakantie-eiland bij uitstek en ook aan andere toeristische bestemmingen was nog
lang niet uitgewerkt toen de oorlog in Irak uitbrak. Veel Amerikanen, Europeanen
en Australiers die de Indonesische kust inmiddels veilig waanden en opnieuw een
tropische vakantie in deze streken overwogen zagen daar alsnog vanaf. Zij waren
namelijk bang het mikpunt te worden van de volkswoede, omdat Indonesie de
grootste moslimgemeenschap ter wereld herbergt. De reacties vielen mee. De
islamitische meerderheid en de religieuze minderheden gingen samen de straat op
om vreedzaam te betogen tegen de oorlog en het kwam niet tot molest van
westerlingen. En toen verschenen de vier hoofdletters SARS op de tv-schermen en
in de krantenkoppen.

Het eerste slachtoffer van oorlog en virus was de nationale
luchtvaartmaatschappij Garuda Indonesia. Meteen na het uitbreken van de
vijandelijkheden in Irak zag de ondernemning zich gedwongen zes van de acht
vluchten per week naar bestemmingen in het Midden-Oosten te schrappen. Toen eind
maart de SARS-paniek toesloeg, slonk de reizigersstroom naar Singapore, Bangkok,
Hongkong en China meteen met 20 procent. Garuda kon deze week nog geen
gedetailleerde cijfers geven, maar wilde wel kwijt dat het bedrijf voor het
boekjaar 2003 rekening houdt met een inkomstendaling van 10 procent in
vergelijking met vorig jaar.

Het drukke reizigersverkeer tussen de zakencentra van Indonesie en het naburige
handelscentrum Singapore is meer dan gehalveerd. Over het algemeen gaan
maatschappijen over tot het schrappen van vluchten als minder dan 45 procent van
de vliegtuigstoelen bezet is. Twee belangrijke spelers in deze arena, Malaysian
Airline System (MAS) en Silk Air uit Singapore, hebben hun vluchten op Medan
(Sumatra) en Solo (Midden-Java) gestaakt bij gebrek aan passagiers. De
binnenlandse vluchten tussen zakenbestemmingen als Jakarta, Surabaya, Medan en
het industrie-eiland Batam ondervinden nog geen hinder van de SARS-paniek.

Intussen probeert het geteisterde Bali het hoofd boven water te houden. De
fatale 'drieslag' - bommen, oorlog, SARS - laat zich aflezen uit de jongste
cijfers. In januari bedroeg het aantal bezoekers 67.000, 20.000 minder dan in
januari vorig jaar. In februari daalde het bezoekerscijfer naar 63.000 (96.000
in februari vorig jaar) en in maart, de maand warin de hel losbrak in Irak en
SARS de kop opstak, steeg het tot 74.000, altijd nog aanzienlijk minder dan in
maart 2002, toen 113.000 toeristen neerstreken op Bali. Eind maart, toen de
eerste raketten op Bagdad vielen, daalde het dagelijkse bezoekersaantal van
2.400 naar 1.400, onmiskenbaar een oorlogseffect.

Afgelopen week vertoonde de bezoekerscurve weer een opgaande lijn. Dat lichte
herstel is, merkwaardig genoeg, te danken aan de uitbraak van SARS. Toeristen
uit de regio en ook uit Australie en de VS, die hadden geboekt voor Thailand,
Singapore en Hongkong besloten op het laatste moment om die SARS-haarden te
mijden en kozen voor Bali.

Van 13 tot 17 april houdt de Pacific Asia Travel Association (PATA), de grootste
reisbureaukoepel van Oost-Azie en het Stille-Oceaangebied, zijn jaarlijkse
conferentie op Bali. Die keuze is te danken aan de intensieve campagne van het
provinciebestuur om Bali's door de terreuraanslag van vorig jaar bevlekte
blazoen op te poetsen. De 595 afgevaardigden uit 41 landen hebben hun komst
herbevestigd. Zij moeten wel een recente gezondheidsverklaring meenemen, waarin
staat dat zij niet besmet zijn met het SARS-virus.




LOAD-DATE: April 10, 2003

LANGUAGE: DUTCH

                © 2003 PCM Uitgevers B.V.  All rights reserved.

                               65 of 97 DOCUMENTS

                                NRC Handelsblad

                                 April 5, 2003

'Dat zijn onze bommen. Is het niet geweldig?'

BYLINE: DOOR ONZE CORRESPONDENT VIKTOR FROLKE

SECTION: Economie; Pg. 15

LENGTH: 1316 words

DATELINE: McALESTER, 5 APRIL.


De 'domme' bommen die Amerikaanse piloten boven Irak loslatenkomen vaak uit
McAlester, in de staat Oklahoma. Sinds januarimaken de bommenmakers overuren.

Burgemeester Dale Covington van McAlester, Oklahoma, zit inzijn huiskamer met
een biertje achter een breedbeeldtelevisienaar de oorlog in Irak te kijken.
Wijzend naar het scherm, zegthij: 'Kijk, daar gaan weer een paar van onze
bommen. Dat is tochgeweldig?'

Sinds het eerste precisiebombardement op het gebouwwaarin Saddam Hussein zich
zou bevinden zijn tijdens OperatieIraqi Freedom zo'n tienduizend bommen
afgeworpen door Amerikaansebommenwerpers. Het merendeel daarvan is afkomstig van
deMcAlester Army Ammunition Plant, een troosteloze bommenfabriek,diep weggestopt
in de bossen van Oklahoma, die sinds de TweedeWereldoorlog als enige het
Amerikaanse leger van ouderwetsebommen voorziet. Tevens dient het als
opslagplaats voor alleconventionele munitie: van kogels, mijnen en mortieren
tottweeduizend kilo zware bunker busters: gigantische zetpilvormigegevaartes die
diep doordringen in de grond en dan ontploffen.

'Wij maken domme bommen', zegt kolonel Jyuji Hewitt, de'directeur' van de
fabriek. 'Maar', voegt hij er met eenglimlach aan toe, 'die domme bommen kunnen
we slim maken doorer een JDAM aan te koppelen.' JDAM (Joint Direct
AttackMunition) is een bouwpakket van Boeing dat een bom van eenafstand via
satellieten bestuurbaar maakt door middel van hetGlobal Positioning System. De
JDAM wordt pas vlak voor hetafwerpen van de bom geinstalleerd, meestal op
eenvliegdekschip vanwaar bommenwerpers zoals de F-117 vertrekken.

De JDAM's, die in gebruik zijn sinds de oorlog tegen deTaliban in Afghanistan,
blijken buitengewoon populair bij demilitaire leiding in de Golf. Dat komt niet
alleen omdat ze doorhun precisie de kans op burgerslachtoffers verkleinen, maar
ookomdat ze vele malen goedkoper zijn dan bijvoorbeeld lasergeleidebommen of
kruisraketten. JDAM-technologie kost 'slechts' 20.000dollar. De onderliggende
domme bom, die met zijn TNT-lading voorde explosie moet zorgen, kost helemaal
weinig: 650 dollar vooreen bom van 225 kilo, 4.000 dollar voor een van
negenhonderdkilo, en 8.000 dollar voor eentje van 2.272 kilo. Vergelijk datmet
het prijskaartje dat aan een Tomahawk kruisraket hangt: 1miljoen dollar. De
technologie van een domme bom is dan ook inzestig jaar nauwelijks veranderd.

De bommenfabriek in Oklahoma, in 1943 razendsnel gebouwd nade aanval op Pearl
Harbor, heeft zijn productie in oktober vorigjaar al opgevoerd. Vanaf januari
dit jaar draait het bedrijf dagen nacht, in ploegendiensten van inmiddels zo'n
vijftienhonderdman. Hoeveel bommen er worden gemaakt is geheim, en eveneens
hoeze precies worden vervoerd naar Irak. Bekend is dat de grootstebunker busters
onder een B-2 Stealth bommenwerper worden gehangenin een legerbasis in Missouri.
Die B-2's vliegen dan in 35 uurop en neer naar Irak.

Hewitt wil bevestigen noch ontkennen dat zijn fabriek de makeris van de Massive
Ordnance Air Blast (MOAB), ook wel Mother ofAll Bombs genoemd, het laatste
speeltje van de Amerikaanseluchtmacht, dat met tienduizend kilo de grootste
conventionelebom aller tijden is.

'Ik heb alle soorten bommen onder handen gehad', zegtLoretta. Uit
veiligheidsoverwegingen mag geen van defabriekswerkers met de achternaam in de
krant. De 56-jarigeasblonde brouw staat de hals van een langwerpige, nog
legebommenhuls te schuren in een rumoerige fabriekshal. Ze werkt alzeven jaar in
de fabriek. Je hoort haar niet klagen. 'De sfeeris goed. We worden goed
behandeld. We zijn een grote familie',zegt ze. Heeft ze wel eens last van
gewetenswroeging als ze debeelden van dode of gewonde Iraakse kinderen ziet,
mogelijkveroorzaakt door een van de bommen die zij heeft helpenafleveren? 'Wil
ik niet op ingaan', zegt ze kortaf en gaat doormet haar werk.

De fabrieksarbeiders staan niet bepaald te springen om de perste woord te staan.
Dat komt voor een deel omdat ze al erg veelpers hebben gezien de laatste tijd.
'Er worden hier bommengemaakt, ja. Maar waarom zou je daar zo'n drukte over
maken?' iseen veelgehoorde opmerking in McAlester. Maar kolonel Hewitt zegtdat
hij wil dat de media laten zien dat gewone burgers deelnemenaan de
oorlogsinspanning. Dat het volk achter de troepen staat.IJdelheid is hem ook
niet vreemd. 'We willen met de bommen eenvisitekaartje afgeven.'

Doug is een 55-jarige man - de gemiddelde leeftijd vande bommenmakers in de
fabriek in Oklahoma is 45 - die eenpaar maanden geleden moest afvloeien bij de
Boeing-fabriek in destad. Hij is nu bezig een tweeduizendponder (een
ongeveernegenhonderd kilo zware bunker buster) in elkaar te zetten enspreidt
spontaan zijn patriottisme tentoon. 'Ik ben trots op watik doe. Ik verzwijg mijn
baan niet op feestjes. Als wij een goedebom maken, helpt dat onze jongens aan
het front. Als we eenslechte bom maken, gaan er nog meer mensen dood.' Veel
anderewerknemers beschouwen hun werk in de bommenfabriek als eensubstituut of
verlengstuk van militaire dienst.

De fabricage van bommen is niet geheel van gevaar ontbloot.'Een fataal ongeluk
overkomt je maar een keer in je leven',waarschuwt een groot bord op het
fabrieksterrein. Vijfentwintigmensen lieten in het verleden het leven ten
gevolge van eenbedrijfsongeval. In 1944 ging een torpedo af: twaalf mensen
dood.En meest recent, in 2001, werd een man geplet onder eentweeduizendponder
die van een tafel afrolde. Bij het transportgaat ook wel eens wat mis. In de
jaren tachtig botste op desnelweg een auto tegen een oplegger waardoor een deel
van delading ontplofte. De chauffeur overleefde het niet. Tegenwoordigvindt het
meeste munitietransport 's nachts plaats, veelal pertrein.

Sinds 11 september 2001 heerst er een nieuwe angst, vooral bijde lokale
bevolking, dat de bommenfabriek ten prooi valt aanterroristen. Wat als iemand
een bom gooit op de bommenfabriek?Verandert dan heel McAlester in een grote
krater? De kolonelmaakt zich weinig zorgen. 'Ik zie een terrorist geen
2.200missies op 2.200 doelen uitvoeren.'

De kolonel doelt op het aantal bunkers waarin de bommen enandere munitie liggen
opgeslagen. De bunkers zijn zo ontworpendat ze ver genoeg van elkaar afliggen
(tenminste honderdtwintigmeter) zodat ze ingeval van een ramp geen
kettingreactieveroorzaken. Voor elke bunkerdeur is een betonnen wandopgetrokken
die de lucht die bij de ontploffing wordt verplaatst,de hemel instuurt.
Trouwens: het gebied rondom de bunkers, tienbij zestien kilometer groot, bestaat
uit ongerepte natuur.

In het stadje McAlester lijkt niemand zich op te winden overde fabriek. De reden
is gauw gevonden: de bommenfabriek is nietalleen de grootste, maar ook de beste
werkgever in de wijdeomtrek. Het leger betaalt bijna twee keer zoveel als
deplaatselijke WalMart, het ziekenhuis of de zo mogelijk nog minderopwekkende
staatsgevangenis, waar geregeld executiesplaatsvinden.

Sterker nog, de bommenmakers varen wel bij de oorlog. Jerryis een 31-jarige man
die een machine bedient die bommenhulzen aande binnenkant met teer afgiet tegen
roestvorming. Hij vertelt dathij dankzij al zijn overuren - waarvoor hij niet 12
maar18 dollar per uur verdient - onlangs zijn boerderij flinkkon laten
verbouwen. 'Jammer genoeg heb ik in ruim dertig dagengeen dag meer vrij gehad',
zegt hij.

De zeldzame klacht die valt te beluisteren tegen debommenfabriek komt uit een
opmerkelijke hoek. De eigenaar van H& L Pawns, de grootste vuurwapenwinkel in
McAlester, heeft zijnbuik vol van de explosies die bijna elke dag rond het
middaguurte horen zijn als in de detonation pit op het fabrieksterreinoude
bommen onschadelijk worden gemaakt. En dat gebeurt steedsvaker, zegt hij. 'Dan
staat de hele etalage met jachtgeweren tetrillen.'

Een rij bommen van vijfhonderd pond in de McAlester ArmyAmmunition Plant in
Oklahoma. 'Wij willen met de bommen eenvisitekaartje afgeven.' (Foto AP)

LOAD-DATE: April 7, 2003

LANGUAGE: DUTCH

                © 2003 PCM Uitgevers B.V.  All rights reserved.

                               66 of 97 DOCUMENTS

                                NRC Handelsblad

                                 April 4, 2003

Krant moet slachtoffers van de oorlog niet vergeten

BYLINE: PIET HAGEN

SECTION: Opinie; Pg. 5

LENGTH: 1138 words


NRC Handelsblad is voor zijn berichtgeving over de oorlog in Irak afhankelijk
van een leger van buitenlandse journalisten. De selectie die de krant uit al die
berichten maakt is afstandelijk. De nadruk ligt op militaire en politieke
ontwikkelingen, niet op slachtoffers.

Op 1 april slaagde Volkert van der G. erin voor een dag de oorlog in Irak van de
eerste plaats te verdringen. Alle andere dagen overheerste het oorlogsnieuws de
krant. Terecht, want de oorlog raakt niet alleen Irak, maar beroert de hele
wereld.

Er zat wel een eigen verslaggever van NRC Handelsblad in Noord-Irak, maar niet
in Bagdad of aan het zuidelijke front. Na verscheidene visumweigeringen had deze
krant net een eigen man in de bedreigde hoofdstad toen de oorlog uitbrak. Net
als andere Nederlandse kranten en omroepen besloot de hoofdredactie haar
correspondent terug te trekken.

De belangrijkste overweging was dat de krant haar redacteuren niet aan direct
oorlogsgevaar wil blootstellen. Er was geen garantie dat correspondenten in
Bagdad een beroep konden doen op bescherming en een vluchtroute was niet zeker.
En dus vertrok Wilfried Bossier - met tegenzin - naar Jordanie. Op dat moment
bleef alleen Arnold Karskens (Nieuwe Revu, SBS6, RTL4) achter.

Er was wel een mogelijkheid om een verslaggever in te kwartieren bij Amerikaanse
of Britse troepen, maar die positie vond de hoofdredactie niet aantrekkelijk. Je
bent dan gebonden aan de regels van een der strijdende partijen. Bovendien
reizen er al vijfhonderd buitenlandse journalisten met de invasiemacht mee en
hun verslagen kun je overal volgen.

Toch blijkt dat media die eigen verslaggevers aan het front hebben prominentere
aandacht geven aan de gevechten en de gevolgen daarvan. Zoals ook
correspondenten in Bagdad zorgen voor indringender reportages over de zwaar
gebombardeerde stad.

Natuurlijk kun je ook kopij van andere media kopen - deze krant bracht
reportages van AFP-correspondenten en de Washington Post - maar dat maakt
meestal minder indruk op de hoofdredacteur of rubriekschef die het stuk een
plaats in de krant geeft.

De dagelijkse berichtenstroom is vooral gebaseerd op kopij van persbureaus: AP
(Amerikaans), Reuters (Engels) en AFP (Frans). Dat staat er ook netjes bij, niet
bovenaan zoals bij veel kranten gebruikelijk is, maar achteraan, soms zelfs aan
het eind van de overlees op een vervolgpagina. Dat is eigenlijk niet netjes
tegenover de correspondenten die met levensgevaar hun werk doen. Namen van eigen
redacteuren staan wel in de dateline.

Naast deze algemene bronvermelding heeft NRC Handelsblad de afgelopen weken
minutieus informatie toegeschreven aan specifieke bronnen: politici en hun
woordvoerders, militaire commandanten, buitenlandse omroepen en kranten,
hulpverleners en soms ook gewone burgers in oorlogsgebied. Wanneer individuele
journalisten werden geciteerd, werd hun naam of medium vermeld. Als ze
ingekwartierd waren, stond ook dat erbij. Zo wist de lezer dat de verslaggever
niet vrij was te melden wat hij wilde.

In vergelijking met de Golfoorlog in 1991 is er een grotere verscheidenheid aan
bronnen. Naast westerse media spelen ook Arabische tv-zenders een belangrijke
rol. Met name Al-Jazira zorgt voor andersoortige informatie.

Soms is het mogelijk de strijdende partijen gelijkwaardig te behandelen. Zo
werden de toespraken van de presidenten Bush en Saddam Hussein bij het begin van
de oorlog naast elkaar afgedrukt, met even grote koppen en even grote foto's.
Maar meestal kan dat niet. Er komt nu eenmaal veel meer nieuws uit Amerikaanse
en Britse bronnen. Ook in deze krant domineerden westerse bronnen de
berichtgeving. Ongeveer driekwart van de aan bronnen toegeschreven 'feiten' kwam
uit westerse kokers.

Het woord feiten staat hier tussen aanhalingstekens omdat in een oorlogssituatie
niet altijd duidelijk is wat feiten zijn en wat geruchten of speculaties. De
instant-berichtgeving van radio en televisie, die gevoed wordt door politieke en
militaire belanghebbenden, verergert dat nog. En dus hebben veel media gemeld
dat Nassiriya gevallen was, terwijl later om die stad nog strijd geleverd bleek
te worden. Ook de zogenaamde 'opstand in Basra', groot gebracht in onder meer
het Algemeen Dagblad, is een duidelijk voorbeeld van misleiding.

Over het algemeen heeft NRC Handelsblad afstandelijk gerapporteerd. Er werd vaak
gezegd dat iets gebeurd 'zou' zijn. Of dat een bepaald wapenfeit door deze of
gene 'geclaimd' was. Bleek het de volgende dag anders te zijn, dan kon eenvoudig
worden gezegd dat een andere bron een eerder bericht tegensprak. Dat gebeurde
bijvoorbeeld bij de vermeende overgave van een Iraakse divisie, die ook volgens
NRC Handelsblad van 22 maart plaatsgevonden 'zou' hebben. Britten wijten dit
soort misverstanden aan oorlogsmist ('fog of war').

De tot vervelens toe geciteerde uitspraak dat de waarheid het eerste slachtoffer
van de oorlog is, berust op een misverstand. De waarheid bestaat niet en zeker
in oorlogssituaties wordt de altijd veelzijdige waarheid stap voor stap en vaak
pas achteraf benaderd.

Gegrepen door de dominante verhaallijn van deze oorlog hebben veel media de
opmars naar Bagdad nauwelijks kunnen afwachten. Zo opende de Volkskrant al op 25
maart met 'VS beginnen de slag om Bagdad'. The Daily Telegraph kopte 'Battle for
Bagdad begins'. NRC Handelsblad was voorzichtiger. De tendens was dat het
Amerikaans-Britse invasieleger gestaag oprukte, maar niemand wist wat ons nog te
wachten stond.

Die afstandelijke aanpak had ook een keerzijde. In vergelijking met buitenlandse
zowel als Nederlandse kranten was NRC Handelsblad terughoudend met nieuws over
en foto's van slachtoffers. Er waren wel foto's van slachtoffers, volgens een
briefschrijver zelfs te veel, maar toch minder prominent dan elders. De Spaanse
krant El Pais plaatste zes dagen achtereen een foto van slachtoffers groot op de
voorpagina.

Dat aandacht voor slachtoffers tot eenzijdigheid kan leiden, demonstreerde The
Independent met de kop: 'We bomb, they suffer', geillustreerd met een gewond
kind. Het omgekeerde deed The Daily Telegraph met de kop 'The allies are coming,
Saddam', met een foto van een reddende engel in Amerikaans uniform.

Dat de redactie - naar eigen zeggen - op de voorpagina terughoudend is wegens
kinderen die de krant uit de bus halen en dat zij door de keus van foto's geen
eenzijdige indruk wil wekken, is respectabel. Maar zeker in het tijdperk van de
computergestuurde oorlog verdient de optiek van slachtoffers aan beide zijden
veel aandacht, zowel in foto's als in verhalen.

Piet Hagen, de laatste zeven jaar hoofdredacteur van het vakblad De Journalist,
blikt op deze pagina eens in de veertien dagen kritisch terug op de
berichtgeving in NRC Handelsblad. Vorige afleveringen zijn te lezen op
www.nrc.nl/krantachteraf

LOAD-DATE: October 12, 2004

LANGUAGE: DUTCH

                           © 2003 PCM Uitgevers B.V.

                               67 of 97 DOCUMENTS

                                NRC Handelsblad

                                 March 29, 2003

Aardrijkskundeles ; 1188

BYLINE: S. MONTAG

SECTION: Zaterdags Bijvoegsel; Pg. 33

LENGTH: 842 words


Een jaar of dertig geleden vond ik bij de ontruiming van een redactielokaal
onder stapels vergeefs bewaarde papieren en oude telefoonboeken een Andrees
Handatlas, zesde druk, Verlag Von Velhagen & Klasing, Bielefeld und Leipzig,
1914. Andrees is een kolossale atlas; groter en dikker dan die van de Times. Dit
exemplaar zag er verweerd uit, de rug gedeukt en gerafeld, het goud-op-snee van
de titel gebladderd, de voorkant vervaald en vol vlekken.

Ik begon te bladeren. Degene die dit exemplaar het intensiefst had gebruikt, was
kennelijk in de Eerste Wereldoorlog belast geweest met het volgen van de strijd
aan het oostelijk front. Met analinepotlood had hij de bewegingen bijgehouden.
Belangrijke vorderingen waren extra dik en diep omcirkeld. De verovering van
Wilna, de strijd bij Dinaburg, Brestlitowsk, Galatz. Soldaten hadden er voor hun
leven en vaderland gevochten. Daarna had deze redacteur van het toenmalige
Algemeen Handelsblad aan zijn analinepotlood gelikt om hun prestaties bij te
houden. En een halve eeuw later zat ik in deze afgedankte atlas dit
eindresultaat te bekijken. Ik keek in de put van vergeefsheid, dacht ik in mijn
wijsheid.

Maar wie ben ik? Iemand die nu nog, op de blinde kaart, zou kunnen aanwijzen
waar Solloem, Mersamatroe, Tobroek, Woronesj, El Alamein, Orel, Anzio en
Pantellaria liggen. Dat komt omdat mijn vader en ik toen, ergens in 1941 en de
rest van de oorlog, op dezelfde manier als die redacteur aan het werk waren
geweest, maar dan in de Bos Atlas, nadat we de laatste berichten van de Engelse
radio hadden gehoord.

Deze Bos is bij een of andere verhuizing verloren gegaan. Ik hoop in het
antiquarisch circuit terechtgekomen. Want een eigenaar die er oog voor heeft,
zal er het verloop van de oorlog uit kunnen volgen, de strijd in Noord-Afrika,
de belegering van Tobroek, slag bij El Alamein, de Invasie, eindelijk de
doorbraak bij Avranches, de Duitse opmars in de Sovjet-Unie, het front dat
reikte tot Rostow. Daar in de marge moet in dit exemplaar nog een rijmpje staan:
Maar toen kwam Timosjenko, met menige tank, O! Dat werd voor de moffen een
rotsof! Door schrijver dezes genoteerd toen hij een jaar of vijftien was. Veel
later reed ik in een taxi van het vliegveld van Moskou, Sjeremetjevo, naar de
stad. Aan de rechterkant van de brede snelweg zag ik een paar grote in beton
gegoten kruisen, niet in de vorm van het Christus-kruis, maar 'vierkant', met
twee poten in de grond. Wat zijn dat? vroeg ik de chauffeur. Dat is ons
monument, zei hij. Tot zo ver zijn de Duitsers toen gekomen.

Een monument van wat we 'Spaanse ruiters' noemen. Dat veroorzaakte in die taxi
een onverwachte kortsluiting. Wat mijn vader en ik in de Bos Atlas hadden
aangetekend stond daar in werkelijkheid. This is the news and this is Frank
Phillips reading it. De BBC was ongeveer wat CNN nu is. Deze versperring in
beton leek me plotseling een van de mooiste, ja, aangrijpendste monumenten die
ik ooit had gezien. Het andere staat in New York, op Veteran Square. Dat is een
groene, glasachtige wand waarop in relief fragmenten zijn aangebracht van
teksten uit brieven die door Amerikaanse soldaten naar huis zijn geschreven. Uit
Danang, Hue, Dak To, Saigon.

Van de oorlog leer je je aardrijkskunde. De Golfoorlog van 1991 was vlug voorbij
en werd, volgens de mening van degenen die nu in Washington en Londen regeren,
te vlug gestaakt. Dankzij de Joegoslavische oorlog weet een hele generatie nu
waar Sarajevo, Srebrenica, Kosovo en Belgrado liggen. Acht jaar
aardrijkskundeles. En nu deze Golfoorlog, die nog maar anderhalve week duurt,
maar er met de dag meer als een ouderwetse oorlog uit gaat zien. De kinderen
leren waar Umm Qasr, Basra, Nassiriya, Najaf, Tikrit en Arbil liggen. En de
Eufraat en de Tigris. Aan Napoleon hebben we te danken dat we weten waar de
Berezina stroomt.

Een paar keer heb ik hier de stelling verdedigd dat iedere veldheer of
machthebber die het in zijn hoofd heeft gezet iets te veroveren verplicht zou
moeten worden, eerst per openbaar vervoer, tussen het gewone volk, als anonymus
het land van zijn begeren te bezichtigen. En dit ongeacht zijn bedoelingen,
nobel, gruwelijk, gewoon megalomaan, wat dan ook. Napoleon per koets naar
Moskou, en dan middenin de winter. Als hij dat had gedaan, was de tocht naar
Moskou niet doorgegaan. Iedere grote leider eerst op aardrijkskundeles, met
klimatologische bijzonderheden; eerst zelf een kilometer of tien door de
woestijn, het moeras, de jungle, de te veroveren stad wandelen, voor hij aan het
grote werk begon. Zou als artikel 1 in de wereldgrondwet moeten worden
opgenomen. Maar ik weet wel dat het een wereldvreemd idealisme is, en dus houd
ik er verder mijn mond over.

In 1945 spraken we veel over Gary Davis. Hij was een veteraan, had zijn partij
aan het front meegeblazen. Nu was het weer vrede. Hij verscheurde zijn paspoort
en riep zich uit tot Wereldburger nummer 1. Daarmee heeft hij zich ongelofelijke
moeilijkheden op de hals gehaald, jaren lang. Maar hij hield vol. Wat een
uitstekende Amerikaan.

LOAD-DATE: March 31, 2003

LANGUAGE: DUTCH

                © 2003 PCM Uitgevers B.V.  All rights reserved.

                               68 of 97 DOCUMENTS

                                NRC Handelsblad

                                 March 24, 2003

Actuele Golfoorlog op het web;
@

BYLINE: MARIE-JOSE KLAVER

SECTION: Economie;Pg. ECO2

LENGTH: 626 words


Wie de Engelstalige site van de Iraakse regering bekijkt, zouniet zeggen dat het
land in oorlog is. Geen foto's vanbombardementen, krijgsgevangen Amerikaanse
soldaten ofstrijdhaftige Irakezen. Maar er is wel iets raars aan de hand
metUruklink, zoals de officiele regeringssite heet. Na 15 maartlijkt de site
niet meer geactualiseerd. Het is alsof sinds hetbegin van de oorlog niemand meer
tijd heeft om de site teupdaten.

De onpersoonlijk uitziende Irakese site vormt een schrilcontrast met de Westerse
sites die zich met Irak bezighouden. Opde sites van mainstream media als CNN,
BBC, Washington Post,Newsweek, die om de vijf minuten geactualiseerd worden, is
deoorlog dichtbij en persoonlijk. In dat opzicht lijken dereguliere media steeds
meer op weblogs en alternatieve sites alsIndymedia. De BBC heeft bijvoorbeeld
een gezamenlijk weblog vande diverse correspondenten in Irak en de omringende
landen.Bezoekers van de site wordt gevraagd zelfgemaakte foto's van

Op veel nieuwssitesworden nabestaanden van omgekomen Amerikaanse
soldatengeinterviewd. Newsweek toont een foto van de 10-jarige zoonvan de bij
het helikopterongeluk in Koeweit omgekomen militairKendall Watserbey. De
10-jarige Kenneth salueert terwijl hij eenfoto van zijn vader in gevechtstenue
voor zijn borst houdt. 'Hehad to do what he had to do for our country', zegt de
jongen.Terwijl Kenneth om zijn vader rouwt, viert Amal in Bagdad haardertiende
verjaardag. Samen met haar familie en leden van devredesgroep Iraq Peace Team
picknickt ze aan de oever van deTigris. Ramzi Kysia van het Iraq Peace Team doet
verslag van hetverjaardagsfeestje in de rubriek Iraq Diaries op
deantioorlogssite Electronic Iraq. De halfwees Amal, die advocaatwil worden, wil
'vrede' voor haar verjaardag.Ook in Bagdad bevindt zich Salam Pax. Deze Irakees
houdt viaBlogspot een weblog bij. Hij schrijft over het dagelijks leven(de
regering verplicht winkeliers hun winkels open te houden) ende oorlog. Hij
corrigeert soms het Westerse nieuws. Toen de BBCmeldde dat de Iraakse
staatsradio was overgenomen door deAmerikanen schreef Salam Pax dat de
radiozender gewoonfunctioneert.Salam Pax is duidelijk een pseudoniem. Zowel
'salam' als 'pax'betekent vrede. Niemand weet wie hij echt is. Dat hij echt
inIrak woont, is wel aannemelijk, zegt de freelance journalist enweblogger Paul
Boutin die (technisch) onderzoek heeft gedaan naarde locatie van Salam Pax.Ook
in Irak bevindt zich luitenant Smash, een Amerikaansemilitair die 'live vanuit
de zandbak' bericht. L.T. Smash is ookeen pseudoniem. Militairen genieten niet
dezelfde vrijheid vanmeningsuiting als gewone burgers. Smash zegt 13 tot 14 uur
perdag in touw te zijn en zijn gasmasker altijd onder handbereik tehebben. Het
is een stoere vent. Hij zegt door de bombardementenheen te slapen en niet bang
te zijn voor de scudraketten vanSaddam Hussein. 'Saddam fired a couple of those
Scuds that hedoesn't have at me this afternoon. He missed.'Een aanvulling op het
reguliere nieuws vormen sites alsIndymedia en Wereldcrisis. Het belangrijkste
onderwerp op dezesites is momenteel het optreden van de politie na
devredesdemonstratie op het Museumplein in Amsterdam. Metzelfgemaakte filmpjes
en audio-opnamen proberen mensen die erbijwaren aan te tonen dat het
politiegeweld buitenproportioneel was.Zo vormen deze sites een interessante
aanvulling op bijvoorbeeldhet NOS Journaal en het nieuwsbulletin van de lokale
Amsterdamseomroep AT5.

Websites: www.uruklink.net; news.bbc.co.uk/1/hi/world/2879161.stm;
www.newsweek.com; www. electroniciraq.net;dear_raed.blogspot.com;
paulboutin.weblogger.com/2003/03/20;www.lt-smash.us;
www.indymedia.nl;www.wereldincrisis.nl

klaver@nrc.nl

Vragen over internet en computers? Ga naar www.nrc.nl/klaver


LOAD-DATE: March 25, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               69 of 97 DOCUMENTS

                                NRC Handelsblad

                                 March 24, 2003

Arabische woede

SECTION: Opinie;Pg. OPI2

LENGTH: 241 words


Het is duidelijk dat er onder het gewone volk een ongekendewoede op de Arabische
leiders heerst. De laatste vijftig jaarbeperkte deze woede zich grotendeels tot
de Palestijnen, die uitervaring leerden dat de leiders van de Arabische wereld
niet tevertrouwen waren. Maar nu lijkt het wel of alle Arabische volkenzijn
'gepalestiniseerd', door een van de belangrijksteontwikkelingen die het
Midden-Oosten de laatste tijd heeftdoorgemaakt.

De tegenstand van het volk gesteld natuurlijk dat die zowijdverbreid is als nu
lijkt zal een eind maken aan het laatsterestje legitimiteit waar de Arabische
regimes nog zich aan

Deze regimes, van 'reactionair' tot 'progressief',begonnen hun legitimiteit
verliezen aan het begin van de jarennegentig, toen gaandeweg duidelijk werd dat
ze niet voldeden aanhun beloften om de Westelijke Jordaanoever en Gaza te
bevrijden,de Arabische eenheid en onafhankelijkheid tot stand te brengenen een
sociale, economische en wetenschappelijk-technischeopleving te
bewerkstelligen.De Arabische regimes staan voor een
onmogelijkpolitiek-ideologisch dilemma. Voor de islamisten zijn ze
nietislamitisch genoeg, voor de secularisten niet seculier genoeg.Dit dilemma is
nijpender naarmate de mondialisering landendwingt hun culturele, economische en
politieke problemen op telossen alvorens zich aan te sluiten bij de
nieuwewereldbeschaving.(De Libanese journalist en schrijver Saad Mehio in de
DailyStar, Beiroet)


LOAD-DATE: March 25, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               70 of 97 DOCUMENTS

                                NRC Handelsblad

                                 March 21, 2003

No guts in Amsterdam;
Vrijdag 21

BYLINE: DOOR RON RIJGHARD

SECTION: CS;Pg. 20

LENGTH: 644 words


No guts, no glory. Geen kloten, geen overwinning. Met die strijdkreet bracht de
Amsterdamse Kunstraad, het officiele adviesorgaan van de Amsterdamse wethouder
van Cultuur Hannah Belliot, een 'ongevraagd advies' naar buiten, gericht aan
Belliot. De wethouder presenteerde onlangs een langetermijnvisie voor de cultuur
in de hoofdstad tot 2015, uitdrukkelijk bedoeld als uitnodiging aan de
Amsterdammers om te discussieren. Maar de officiele reactie van de Kunstraad op
die plannen komt eind april. De gewone burger heeft van Belliot tot 24 maart de
tijd gekregen om op haar visie te reageren, op de website van Amsterdam.

De kernzinnen van het ongevraagd advies van de Kunstraad zijn: 'Het Amsterdamse
kunstbeleid wordt gedomineerd door algehele malaise en futloosheid', en: 'Er is
geen visie en geen ambitie.' Stevige taal. Voor een deel wordt de kritiek
opgehangen aan de bekende problemen: de bouwplannen en het artistiek niveau van
het Stedelijk, het mislopen van het Wertheimer-legaat voor een fotomuseum. Maar
er zijn ook andere pijnpunten, al zijn die bepaald niet schokkend. Net
afgestudeerde kunstenaars verhuizen naar Rotterdam en Antwerpen en vrijgevige
banken en kunstenaars krijgen geen gehoor als ze de gemeente iets willen
schenken.

Wat zet de Kunstraad daartegenover? Wat is de moed die ze tonen op weg naar de
zegenrijke glorie voor de kunsten in de hoofdstad? Wie in het ongevraagde advies
op zoek gaat naar eigen oplossingen en een eigen visie van de Kunstraad stuit op
heel wat minder heldhaftige taal.

De Kunstraad bundelt zijn voorstellen onder het kopje 'Plan de Campagne' en al
in de tweede alinea is duidelijk waar het om gaat: 'Er moeten meer middelen voor
kunst en cultuur ter beschikking komen, minimaal 26 miljoen euro per jaar.'
Investeringen van 330 miljoen beschouwt de raad als geld voor het 'wegwerken van
achterstanden'. In die trant gaat het plan de campagne verder: 'meer flexibele
budgetten', er moet een 'matching fund' komen, 'betaalbare huisvesting voor
kunstenaars en studenten', 'begunstigers van de Amsterdamse kunst en cultuur
moeten incentives krijgen', 'de gemeente zal in de veranderde
publiekssamenstelling moeten investeren c.q. nieuw beleid moeten financieren met
nieuw geld', bouw een 'Palais de Tokyo-achtige trekker', 'aanvullende
stimuleringssubsidies', etc. De Kunstraad is vooral sterk in
deroyvanzuydewijnen: wij hadden het zo goed en nu hebben ze bijna al ons geld
afgepakt. Rijkeluisgejammer.

Oorlog, recessie, werkloosheid? Vast wel, maar of wij toch wat meer geld kunnen
krijgen.

Terwijl er toch eenvoudig weerwerk aan de plannen van Belliot kan worden
geboden. In de inleiding van haar 'Langetermijnvisie' schrijft ze: 'Ik zal de
mensen die op zoek gaan naar een financiele paragraaf maar vast teleurstellen.'
Ze kent haar pappenheimers en wil geen bedragen noemen. Maar de Volkskrant
ontlokte haar dat ze 12 miljoen, een vijfde van het huidige jaarlijkse budget,
wil besteden aan 'nieuwe interculturele dynamiek' ('Turks ballet in de
Stadsschouwburg') en amateurkunst. En dat moet samengaan met 'enorme
bezuinigingen', ongetwijfeld op de korte termijn. Zegt de Kunstraad daarop:
'Heel fijn, maar het interculturele Nationale Ballet heeft dansers uit alle
windstreken - Albanie, Litouwen - maar geen Turk en danst niet in de
Schouwburg'? Of: 'Die amateurs zouden niet weten wat ze met al dat geld zouden
moeten doen als ze het zagen'? Nee. En dat zouden nog maar de losse flodders
zijn. Van echte kloten en van visie had het getuigd om te durven snijden in
eigen vlees. Weg met dat Holland Festival, opdoeken die Theatercompagnie, de
stekker uit die nieuwe media, en zo verder. En dan stellen dat de Kunstraad, als
woordvoerder van de Amsterdamse kunstenaars, dat geld graag afstaat voor een
gedroomde eigen versie van een Palais de Tokyo op het Museumplein.



LOAD-DATE: March 21, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               71 of 97 DOCUMENTS

                                NRC Handelsblad

                                 March 17, 2003

De gewone man op het ijs;
Hendrik Cornelis Angenent

BYLINE: DOOR GUUS VAN HOLLAND

SECTION: Sport;Pg. SPO3

LENGTH: 605 words


Zolang er nog mensen zijn die geloven in de zin van oorlogsvoering kunnen we ons
gezicht beter afwenden en ons vermaken met onschuldiger bezigheden. Zoiets als
sport. Of liever gezegd: zoiets als schaatsen. Een vluchtige blik op de
televisie leert ons dat schaatsen dichter bij vrede en naastenliefde ligt dan
het gedrag van onze machthebbers. Niets is zo onschuldig als schaatsen, niets
ligt zo ver van wat in de grote wereld leeft als schaatsen. Geen agressie, geen
geweld, alleen schaatsen.

We zien een 35-jarige debutant op een WK na zijn race temidden van toeschouwers
op de tribune een biertje drinken en samen met zijn vrouw de polonaise lopen.
Niet omdat hij kampioen is geworden of omdat hij misschien nog kampioen kan
worden. Maar gewoon omdat hij geniet van zijn mooie wedstrijd op zijn eerste
wereldkampioenschap en daar iedereen van deelgenoot maakt. Wat een verademing in
deze overspannen samenleving.

Deze gewone man, daar op de ijsbaan van Berlijn, eindigde op de vierde plaats
van de 10 kilometer. Hij, zijn vriendenkring en al die anderen die met deze
buitenstaander meeleefden, reageerden teleurgesteld. Hij had meer verdiend. Maar
met niet meer dan een korte, hartgrondige vloek was de teleurstelling gauw
verwerkt. Zo'n gewone man die zich in zijn dagelijks leven vooral bekommert om
het welzijn van zijn veestapel, geeft de mens even lucht. Daarvoor is sport ook
bedoeld.

Henk Angenent is niet eens zo'n gewone man. Want wie zoals hij in 1997 de
Elfstedentocht heeft gewonnen, is iemand. Hij is bewierookt en op een voetstuk
gezet. Maar Angenent, de boer uit Alphen aan den Rijn, heeft zich niet laten
meeslepen in de euforie die anderen rond zijn persoon ontstaken. Hard werken en
als het even kan hard schaatsen. Eerst als spruitjeskweker, vervolgens als
veehouder. Hij genoot, maar met mate, en opende zich in alle rust voor nieuwe
dingen die het leven waardevol kunnen maken.

Angenent ervoer dat hoe ouder hij werd, hoe beter hij de pijn in zijn lijf kon
verdragen. Zoals wielrenners steeds harder worden voor zichzelf naarmate ze
ouder worden. Angenent reed minimaal twee marathons over 100 kilometer per week
in de ijshal, reed marathontochten over ruim tweehonderd kilometer op natuurijs
in de Finse kou. Hij reed mee om te winnen en won vaak. Een geharde man, zoals
zonen van het platteland doorgaans zijn. Hoe zou hij, die slechts gewend was in
pelotonverband te schaatsen, zich houden wanneer hij een individuele race van
man tegen man moest aangaan? Zou hij de luwte missen van de schaatser die op kop
rijdt, zou hij zijn eigen tempo kunnen rijden?

Ja, dat kon Henk Angenent. Bijna als geen ander. Dat toonde hij al aan het begin
van dit seizoen aan op het Nederlands kampioenschap en nog eens aan het einde
van het seizoen, op het wereldkampioenschap. Op een schema zo vlak als een
schema maar zijn kan, zwierde hij naar de vierde positie. Helaas niet hoger.
Want wanneer Angenent op het erepodium had gestaan, had hij iets weg kunnen
nemen van de saaiheid van het slotnummer.

Want wat kan een 10 kilometer schaatsen saai zijn. Geen sprankeling, geen
opwinding, slechts cijfers onder in het televisiescherm waar een leek niets van
begrijpt; en slaapverwekkende rondjes van saaie rijders, waarvan niemand buiten
Nederland ooit heeft gehoord. Maar het leidt gelukkig wel af van de harde
werkelijkheid, die ons na het wereldkampioenschap vertelt dat de
oorlogszuchtigen nog steeds onder ons zijn. Met Henk Angenent op de hoogste
trede van het erepodium ver van de geur van mest en hooi zou ik nog in wonderen
hebben geloofd. Nu niet meer.


Tekening: Siegfried Woldhek

LOAD-DATE: March 18, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               72 of 97 DOCUMENTS

                                NRC Handelsblad

                                 March 15, 2003

Niemand durft de stekker uit het paleis te trekken

SECTION: Opinie;Pg. 6

LENGTH: 961 words


Massaal is op de website van deze krant gediscussieerd over de toekomst van het
koningshuis. Opvallend was dat de sympathie voor Margarita de Bourbon de Parme
en haar man Edwin de Roy van Zuydewijn groeide na het interview van de prinses
in Nova.

Op de vraag of door de beschuldigingen van prinses Margarita en haar man jegens
de koninklijke familie ons koningshuis in gevaar komt, kwamen bijna 400
reacties. 'Waarom nog langer vasthouden aan het instituut de monarchie?'
verwoordt A.J. Vellinga uit Haarlem het gevoelen van een kwart van de inzenders
onder de website-lezers. 'De betreurde prins Claus heeft immers lang geleden al
duidelijk gezegd dat niemand van de Oranjes de barricades op zal gaan als de
monarchie opgeheven zou worden? Geld genoeg over om in te zwemmen en dan
eindelijk vrij leven.'

Tegenover de 25 procent die in de commotie rondom het echtpaar De Roy van
Zuydewijn-De Bourbon de Parme een goede aanleiding ziet de monarchie op te
heffen, schaart vier procent zich onverkort achter het koningshuis. Elf procent
vindt dat de monarchie door de gebeurtenissen ernstige schade is toegebracht,
terwijl zeven procent zijn afkeer uitspreekt tegen de politieke aanpak ervan.
Vier procent vindt dat de macht van het koningshuis aan banden moet worden
gelegd. Zeven procent van de inzenders keert zich tegen het echtpaar (of tegen
een hunner), twee procent sympathiseert met Margarita en Edwin. Deze
sympathiebetuigingen waren in de eerste week na het begin van de discussie op 28
februari geringer dan na het optreden van Margarita in Nova en de
persconferentie van premier Balkenende daags erna.

Zes procent van de inzenders vindt dat het tijd wordt aandacht te besteden aan
belangrijker politieke onderwerpen als de Betuwelijn, de aanstaande oorlog en de
kwakkelende economie, twee procent wijt alles aan de media in het algemeen en
het opkloppen van de kwestie door HP/De Tijd in het bijzonder. Twee procent
vindt juist dat in deze zaak de onderste steen boven moet. De overige dertig
procent betrof uiteenlopende reacties als een oproep voor de oprichting van een
republikeinse partij en een voor het organiseren van een referendum over de
monarchie, een protest tegen de vermeende homofobie aan het hof en
dankbetuigingen voor de amusementswaarde van 'Margaritagate' in dit bange
tijdsgewricht.

'De monarchie maakt meer kapot dan je lief is', schrijft R. Fraken uit
Rotterdam. 'Dat is nu meer dan ooit gebleken. Zij maakt politici die er namens
het volk zouden moeten zitten tot stiekemerds, huichelaars, verdoezelaars en
leugenaars. De monarchie leidt tot doofpotten, duistere zaakjes en schending van
de (privacy-)rechten van gewone burgers. Duidelijk is dat de monarchie steeds
meer een Fremdkorper is binnen onze democratische rechtsstaat.'

Eddy Lensink uit Amsterdam: 'Het feit dat de ruzie er is en op straat ligt, is
zonder meer schadelijk voor het aanzien van de familie en de monarchie. Goed
nieuws dus!' 'Laten we afscheid nemen van de Oranjes, het is mooi geweest',
meent Hans Vles uit Oostkapelle.

Hans Leutscher uit Rotterdam: 'Erfopvolging is een overblijfsel uit een tijd
waarin het belangrijk was land en macht binnen een familie te behouden. In de
tijd waarin we nu leven heeft het begrip 'land' een totaal andere betekenis
gekregen, en hoort een koningshuis alleen maar een ceremoniele functie te
hebben. Affaires zoals de huidige zullen niet meer afleiden van de werkelijke
problemen die Nederland kent.' 'Het koningshuis een verouderd instituut',
bevestigt Alex van der Baan vanuit Helsinki.

W.J. Mooi, Leiden: 'Affaires die het staatshoofd of de koninklijke familie
betreffen, kosten tijd van capabele bestuurders en kunnen hen in problemen
brengen. Een koningshuis is een vermijdbaar risico.' Karel Maatmans uit Den
Haag, ziet praktische bezwaren: 'Het gros van de Nederlanders is bang om zonder
het koninklijk huis verder te gaan. Wellicht omdat de meesten van ons geen
alternatief zien? Wegens gebrek aan gedegen politici die de rol van president
kunnen vervullen? Niemand in Den Haag durft de stekker uit Paleis Noordeinde te
trekken.'

'De zogenaamde majesteit dient af te treden en de Hoge Raad der Nederlanden
dient in een tussenbewind de weg vrij te maken voor het moderne presidentschap',
vindt Van Ooijen uit Voorschoten. D.J. van Alkemade uit Amsterdam: 'Het feit dat
onze koningin haar ministers willens en wetens voor schut heeft gezet door zo
lang als maar mogelijk te zwijgen over het door haar (hofhouding) gevraagde
BVD-onderzoek, waardoor die ministers en hun hoogste ambtenaren zonder het te
weten leugens hebben verteld, dat zou wel eens de bom kunnen zijn onder dit
vermolmde bouwsel.'

H. Peters uit Zoetermeer heeft wel begrip voor het koninklijk huis: 'Waar ik
minder begrip voor heb is dat HP/De Tijd op een goedkope manier munt probeert te
slaan uit deze, in principe onbeduidende, aangelegenheid. Een (tijdelijke)
consumentenboycot van HP/De Tijd zou wellicht op zijn plaats zijn als
waarschuwing voor de Nederlandse pers om niet in hetzelfde riool te vallen als
de Engelse pers.'

J. van Zundert uit Klundert laakt vooral de politiek: 'De politieke lading was
vanaf dag 1 duidelijk en dan moet je zeker wat betreft het koningshuis, resoluut
en snel optreden. Weer een duidelijk voorbeeld dat deze premier geen regie kan
voeren. Als er iemand beschadigd uit de strijd komt en zal moeten verdwijnen van
het toneel, is het niet het koningshuis (helaas voor de republikeinen), maar
Balkenende.'

Philip Ledeboer, Amsterdam: 'De in mijn ogen uitstekende staat van dienst van de
koningin brengt mee dat we het instituut kunnen laten voortbestaan. Wel moet
worden gewaakt tegen een natuurlijke neiging opgebouwde macht aan de politieke
controle te onttrekken.'



LOAD-DATE: March 15, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               73 of 97 DOCUMENTS

                                NRC Handelsblad

                                 March 15, 2003

Sterren in het zand;
Hoe de nieuwskaravaan de werkelijkheid in het Midden-Oosten reduceert en
manipuleert

BYLINE: JORIS LUYENDIJK

SECTION: Zaterdags Bijvoegsel;Pg. 21

LENGTH: 4433 words


In een tijdsgewricht zonder media had Amerika Saddam Hoessein allang van de
kaart geveegd. Maar in de 21ste eeuw telt de beeldvorming en kunnen politici
niet meer om de publieke opinie heen. Over ingevlogen 'anchors', de race om het
leed en de dictatuur van het beeld. 'De informatierevolutie vergroot de kloof
tussen moslims en het Westen.'

Gaza, eind mei 2001. De tweede Palestijnse opstand is in volle gang en iedere
paar dagen blaast een jonge Palestijnse man zich op in de hoop zoveel mogelijk
Israeliers te doden, soms soldaten, soms burgers. Op de westerse en Arabische
televisie worden de families van die jongemannen geinterviewd. Ze vertellen hoe
trots ze zijn, en dat ze dolgraag ook hun andere zonen de lucht in zouden zien
gaan.

Zo'n familie zijn de Abu Kweiks. Op een zonnige meidag stormt hun 21-jarige
Mohammed met explosieven bepakt op een groep Israelische soldaten af. Hij wordt
met kogels doorzeefd voordat hij hen heeft kunnen bereiken.

Nu zitten de Abu Kweiks voor hun betonnen hok in het vluchtelingenkamp van
Gazastad om de buurt te ontvangen. Het eerste halfuur verloopt zoals op
televisie. Vader Qassam vertelt hoe trots hij is, en dat hij de 10.000 dollar
die Saddam Hussein aan iedere 'martelaar' geeft, aan de moskee zal schenken.
'Mijn zoon is in de hemel, hij is gelukkig', blijft hij maar zeggen. Er gaat
thee rond, maar met suiker erin, want deze dood is niet bitter en dus is rouw
ongepast. Ook de buurtgenoten houden zich aan het script: dit is een feestdag en
Mohammed een held.

Dan stelt de jongere broer van Mohammed voor het huis te laten zien. Vader wil
ook mee, maar wordt door zijn zoon tegengehouden. Eenmaal in de kamer van
Mohammed pakt de jongere broer een vuilniszak. Het zijn de kleren die Mohammed
droeg toen hij stierf. 'Wat moet ik hier nu mee', vraagt de jongen hulpeloos.
Hij bergt de zak weer op. Mohammeds broer slikt: 'Papa kan net de schijn
ophouden. Als hij deze kleren ziet, stort hij in.'

Iyad Serraj, een gerespecteerd psychiater in Gaza, zegt het even later zo:
'Natuurlijk roepen die ouders dat ze blij zijn. Dat heet denial, ontkenning. Zo
reageren mensen op een ramp. Blijdschap is ook de sociale norm. Maar als de
camera's weg zijn, komt de machteloze boosheid, gevolgd door de depressie. Dan
komen ze hier, soms. Want onder Palestijnen zijn psychische problemen taboe.'
Natuurlijk, er zullen vast en zeker Palestijnse ouders bestaan die de Israeliers
meer haten dan ze hun zoon liefhebben. En Hamas voert een campagne ter
verheerlijking van zelfmoordterrorisme. Maar er zit een andere kant aan het
verhaal van de 'blije' ouders en die kant wordt niet verteld. Niet op de
westerse en niet op de Arabische televisie. Daardoor blijft slechts hangen dat
Palestijnse ouders de moorddadige zelfmoorden van hun kinderen unaniem
toejuichen. Wat een zieke cultuur, denkt de westerse kijker. De Arabische media
op hun beurt willen bewijzen hoe opofferingsgezind en ongebroken het Palestijnse
volk is en zij volgen dezelfde mythe.

Ander voorbeeld. Ramallah, 2 mei 2002. Na een lang Israelisch beleg mag Arafat
op 2 mei zijn hoofdkwartier weer uit. Hij heeft ingestemd met de opsluiting van
zes Palestijnen die door Israel worden beschuldigd van terreur. De tanks trekken
zich terug en Arafat maakt een tocht door de stad. Helaas voor Arafat is zijn
deal met Israel slecht gevallen. Eerder heeft de Palestijnse leider in zijn
vrijwel kapotgeschoten hoofdkwartier bij een kaarsje verklaard geen knieval meer
voor Israel te maken en desnoods 'als martelaar' naar buiten te komen - een
krachtig televisiebeeld dat eindeloos was herhaald. Maar nu heeft Arafat toch,
opnieuw, zijn woord aan zijn volk gebroken. Dat volk kotst hem die dag uit.
Alleen een honderdtal getrouwen houdt een adhesiebetoging en een opgetrommeld
schoolklasje zingt: 'Met ons bloed, met onze ziel, wij steunen jou, Arafat.'

Die avond berichtten CNN en BBC allebei: zegetocht van Arafat. Jubilant crowds.
Het 'vernederende' Israelische beleg was gebroken, Sharon maakt van Arafat
volksheld. Dan volgen beelden van het schoolklasje en, ingezoomd zodat het er
duizenden leken, van de demonstranten. Zijn er soms twee Ramallahs, vraag je je
op zo'n moment af.

En niet alleen dan. Er gaapt een immense kloof tussen de wereld waarin gewone
Palestijnen en Arabieren leven, en het beeld dat de Arabische en westerse media
daarvan via vooral de televisie naar buiten brengen. Hoe kan dat?

Deze vraag is belangrijk, omdat de strijd tussen Israel en de Palestijnen wordt
uitgevochten in de media. Vergelijk het met Tsjetsjenie. Dat is een klassiek
conflict waarin beide partijen elkaar met alle beschikbare middelen bevechten.
De sterkste wint en daarvan doen de media verslag. Maar het
Midden-Oosten-conflict zit bijna andersom in elkaar. Als beide partijen elkaar
met alle beschikbare middelen bevochten, was de zaak allang bekeken. Israel is
militair onvergelijkbaar veel sterker dan de Palestijnen en de buurlanden, en
zou de Palestijnen in 72 uur allemaal kunnen verjagen of uitroeien. Toch gebeurt
dit niet, want de westerse publieke opinie zou dat niet pikken. En die publieke
opinie wordt grotendeels bepaald door de media.

Race in leed

Het werkt zo: als 'de' Palestijnen iets ongeoorloofds doen, bijvoorbeeld een bus
met joodse kinderen opblazen, krijgt Israel de politieke ruimte om terug te
slaan. Dat dient te gebeuren binnen ongeschreven, maar nauw begrensde kaders (in
het algemeen geldt: voor iedere Israelische dode drie Palestijnse doden).

Hetzelfde voltrekt zich rond Irak: in een tijdsgewricht zonder media had Amerika
Saddam Hussein allang van de kaart geveegd. Maar in de 21ste eeuw is voor een
westerse democratie militair overwicht niet altijd genoeg, je moet ook de
publieke opinie mee hebben. De media doen niet alleen verslag, maar zijn ook
steeds meer arbiter.

Dat er veel mis is met de verslaggeving over het Midden-Oosten vinden ook
Israel- en Palestinalobbyisten ('hopeloos bevooroordeeld' is meestal het woord).
Zij zitten met een opschrijfboekje voor de televisie en turven hoeveel aandacht
er is voor Israelische slachtoffers en voor Palestijnse.

Toch gaat het uiteindelijk niet om de 'leed-race'. Het gaat om het Grote
Perspectief waarin het nieuws van de dag wordt ingepast. Je kunt tien keer de
verwoestende gevolgen van de Israelische afgrendelingen van de Palestijnse
steden tonen, maar zolang je de legitimiteit van die afgrendelingen niet ter
discussie stelt, dienen die reportages uiteindelijk het Israelische perspectief:
wij kunnen het ook niet helpen, moeten ze maar geen terreur plegen. Pas als de
bezetting als het centrale probleem in het Midden-Oosten wordt voorgesteld, ga
je over van het Israelische naar het Palestijnse perspectief.

Het mainstream Israelische perspectief is ongeveer dit: de joden worden al
tweeduizend jaar gehaat en vervolgd, met als onzegbaar dieptepunt de nazi's. De
Palestijnen en Arabieren hebben dit stokje nu overgenomen. Pas als zij de joden
erkennen als soevereine medemens en Israel als staat, kan er vrede komen.
Terrorisme komt voort uit irrationele haat en is het werkelijke obstakel voor de
vrede. Als Israel andere landen binnenvalt of bombardeert, is dat uit
zelfverdediging. Israel wil vrede, en de bezetting wordt zo humaan mogelijk en
met pijn in het hart voortgezet.

Dit perspectief sijpelt bijvoorbeeld door in de beschrijving van de Israelische
bezetting van de Palestijnen; feitelijk en amoreel. Bij een Palestijnse
zelfmoordaanslag daarentegen kiezen de westerse media vaak voor morele
verontwaardiging: 'gruwelijk'. Als vredesonderhandelingen tussen Israel en Syrie
of Arafat mislukken, krijgen correspondenten in Tel Aviv of Jeruzalem de vraag:
'Wil Syrie/Arafat wel oprecht vrede?' Een goede kanttekening, gezien de
onbetrouwbaarheid van beide. Maar de omgekeerde vraag wordt nauwelijks gesteld:
'Wil Israel wel oprecht vrede?' Want ook daar heb je machtige, door economische,
religieuze of expansionistische motieven gedreven tegenstanders van een
compromis. Westerse journalisten belichten vaak de ophitsing en het
antisemitisme in de Palestijnse en Arabische media.

Maar nauwelijks een woord is er voor de ophitsing en Arabierenhaat aan
Israelische kant. Dat past niet in het beeld van Israeliers als slachtoffers.
Zie ook de benaming voor het Libanese grondgebied dat Israel twintig jaar
bezette: 'veiligheidsstrook'. Israelische ministers die Palestijnen etnisch
willen zuiveren heten 'haviken' of 'hard liners', een term die nooit wordt
gebruikt voor leiders van Hamas die alle joden willen verjagen. Arabische
voorstanders van vrede worden vaak 'gematigd' genoemd. Ooit gehoord van 'een
gematigde Israelier'? Joodse kolonisten die met de bijbel in de hand Palestijns
land afpakken heten 'extreme nationalisten'. Maar Palestijnen die hun politieke
ideeen met hun heilige boek rechtvaardigen heten fundamentalisten, een woord met
een heel andere geur.

De BBC heeft op internet een lezersforum: how to stop terror? Er is geen forum:
how to stop the occupation? Als Israel burgerslachtoffers maakt bij een aanval
op de Palestijnse gebieden of deze onderwerpt aan uitgaansverboden en
verwoestende afgrendelingen, is de invalshoek doorgaans: helpt dit tegen de
terreur? Niet: is het moreel aanvaardbaar om een gebied te bezetten en bevolking
collectief te straffen voor de terreurdaden van enkele ongekozen extremisten?
Bij deze intifada zijn twee keer zoveel Palestijnse burgers gedood door Israel
als Israelische burgers bij Palestijnse aanslagen. Maar vanuit het Israelische
perspectief is dit 'onvergelijkbaar', omdat Israel niet met opzet zou doden.
Vandaar de term 'relatief rustig' voor een periode waarin alleen Palestijnen
omkomen.

Tegenover dit Israelische perspectief staat het mainstream Palestijnse en
Arabische perspectief: wie een puur joodse staat wil moet een onbewoond eiland
uitzoeken. Als joden naar Palestina willen komen, zullen ze op zijn minst op
basis van gelijkheid moeten samenleven met de mensen die daar al woonden. Maar
de joden willen alleen een eigen joodse staat, bovenop het land van die
niet-joden. Helaas staat Israel internationaal zo sterk dat er dan maar twee
staten moeten komen, een joodse naast een Palestijnse. Palestijnen willen Israel
erkennen, dat wil zeggen dat ze 78 procent van het betwiste land afstaan. Maar
dan is de overige 22 procent - Gaza, de Westoever en Oost-Jeruzalem - voor de
Palestijnen. Dat Israel daartoe niet bereid is en zelfs onverminderd Palestijns
land blijft confisqueren om er nederzettingen te bouwen waar alleen joden mogen
wonen, geeft aan dat het niet oprecht vrede wil. Israel kiest ervoor de
Palestijnen te bezetten. Daarvan komt verzet en als je dat bestrijdt, krijg je
geweld waarbij onvermijdelijk onschuldige burgers omkomen.

Ook dit perspectief kent een eigen vocabulaire, waarin zelfmoordterroristen
'martelaren' heten, en het laat weg dat Hamas streeft naar de uiteindelijke
vernietiging van Israel, in plaats van naar een tweestatenoplossing. De
zelfmoordaanslagen worden neutraal gebracht, Israelische
mensenrechtenschendingen vol verontwaardiging. Berichten over de corruptie, het
machtsmisbruik en de incompetentie van Arafat ziet de Arabische kijker
nauwelijks. Dat past allemaal niet in het beeld van Palestijnen als
slachtoffers.

Kip of ei

Het is uiteindelijk dit kip-of-ei-debat: is er terreur omdat er een bezetting
is, zoals de Palestijnen zeggen die dus een politieke oplossing willen. Of is er
bezetting omdat er terreur is, zoals Israel zegt dat het eerst en vooral wil
hebben over de eigen veiligheid.

De beperking van verslaggeving is nu dat je altijd een perspectief moet kiezen.
Een verhaal heeft altijd een invalshoek nodig en een kop die niet altijd kan
zijn: 'Beide partijen zien zichzelf als slachtoffer.' Maar zo'n perspectief
werkt ook blikvernauwend omdat je al snel alleen nog waarneemt wat erin past.

Nu is het blikvernauwende perspectief van alle journalistieke tijden. Maar twee
factoren maken het heden anders dan het verleden. Zo bestaat er nu
allesoverheersende televisie, een medium dat veel gemakkelijker is te
manipuleren dan de krant en waarvan de invloed veel groter is: 'Ik zie het toch
met mijn eigen ogen?' Ten tweede is bij het conflict in Israel en dadelijk in
Irak een niet-westerse samenleving betrokken. Dat vereist grondige
achtergrondkennis en een scherp bewustzijn van mogelijke cultureel bepaalde
vooroordelen die de blik sturen, zoals het idee dat 'de' islam
zelfmoordterrorisme zou aanmoedigen en islamitische ouders dus hun kinderen
graag zien sterven voor de goede zaak.

Die westerse blik moet de correspondenten van BBC en CNN parten hebben gespeeld
bij de ontzetting van Arafat in Ramallah. Ze hadden woordvoerders van Arafat
steeds onmiddellijke opheffing van het 'vernederende' beleg horen eisen. Nu het
zover was, moest dat dus wel een Palestijnse overwinning zijn. Maar Palestijnen
leven niet in een democratie. De woordvoerders van Arafat vertegenwoordigen
alleen Arafat. Gewone Palestijnen zagen slechts hun leider onder Israelische
dwang zes mensen opsluiten die op dat moment golden als verzetshelden.

Nog veel erger ging het vorig jaar april mis met sommige westerse verslaggevers
in het vluchtelingenkamp van Jenin. Daar bulldozerden Israelische troepen na een
dagenlange strijd de schuilplaatsen van Palestijnse strijders plat, met die
strijders er nog in of eronder. Direct verspreidden Arabische media geruchten
van een bloedbad, waarbij honderden burgers waren omgekomen. Met name de
ingevlogen verslaggevers zonder veel kennis van de Palestijnse neiging tot
overdrijven trapten erin. Het duurde maanden voordat duidelijk werd dat er
vreselijke mensenrechtenschendingen waren begaan door Israel, maar er was geen
bloedbad aangericht. De nieuwskaravaan was toen al verder getrokken.

Culturele misverstanden worden nog uitvergroot door de dynamiek van het beeld,
de televisie dus.

Een tv-reportage maken is veel complexer dan een artikel schrijven. Als
krantenverslaggevers een andere situatie aantreffen dan ze na het inlezen hadden
verwacht, kunnen ze het vel van hun opschrijfboekje omslaan en een ander stuk
schrijven. Televisie daarentegen vergt verschrikkelijk veel voorbereiding,
waarvan veel moeilijker kan worden afgeweken. Je moet iemand vinden die op
televisie wil, die gaat zeggen wat in je reportage past en dat ook kan doen in
het bestek van 20 seconden. Maar als dat fantastische gesprek niet kan worden
teruggesneden tot een quote van 20 seconden, of als tijdens de mooiste uitspraak
net een vliegtuig overkomt, dan kan televisie er nog maar weinig mee. Je moet
nadenken over de beelden die je rond en onder die tekst wil zetten, en wanneer
en met welk licht en vanuit welke hoek je die kan filmen. Monteren is tijdrovend
en vaak duur, terwijl televisie werkt onder enorme tijdsdruk. Een reportage
maken kost duizenden dollars aan cameraploegen, geluid, montagestudio en het
reserveren van satelliettijd om de reportage naar huis te 'stralen'. Die
uitgaven zijn hoe dan ook al gedaan als de redactie thuis de reportage heeft
ingepland voor de uitzending.

Beelddictatuur

Het gevolg is dat de meeste verslaggevers niet op pad gaan om uit te zoeken wat
er speelt. Ze gaan beelden en interviewquotes verzamelen bij een verhaal dat ze
al in hun hoofd hadden voordat ze van huis gingen. Als ter plaatse dan blijkt
dat dit verhaal afwijkt van de werkelijkheid, is het moeilijk om midden op de
dag naar de redactie te bellen met de mededeling: luister, die demonstratie
stelt niets voor. Veel cameramensen en fotografen zijn bovendien freelancers.
Geen verhaal betekent vaak geen geld.

Dit zag je na de aanslagen van 11 september. Opvallend gretig gingen
cameraploegen op zoek naar juichende Palestijnen. Uiteindelijk vonden ze er een
handjevol. Die werden zo gefilmd dat het net leek of het feest was in de bezette
gebieden. Dat heeft Sharon geweldig geholpen om zijn beleid in Amerika te
verkopen; politiek op basis van beeldvorming.

Een televisiereportage maken in de inefficiente en ondoorzichtige Palestijnse
gebieden is helemaal moeilijk. Daarom werken vrijwel alle tv-correspondenten met
een 'fixer', een Palestijn die de afspraken maakt en die precies weet hoe
televisie werkt. De fixer biedt verhalen aan: 'Ik heb een Palestijn voor je die
heeft gecollaboreerd en die nu de doodstraf wacht, een getraumatiseerde moeder
van een doodgeschoten stenengooier, en een vrouw die een miskraam heeft gekregen
bij een Israelisch checkpoint.' De verslaggever heeft varianten van deze
verhalen al op andere kanalen gezien, net als de redactie thuis: 'Mooi verhaal,
moeten we ook hebben.' Dan is het goed om te bedenken bij de volgende huilende
Palestijnse of Israelische moeder: dat heeft zij waarschijnlijk al tien keer
eerder voor de camera gedaan, of ze gaat dat doen; voor de Chinese tv, de
Franse, de Amerikaanse of gewoon een ander Nederlands actualiteitenprogramma.
Fixers krijgen 200 dollar per dag, een maandloon. Soms gaat een deel daarvan
naar de slachtoffers die zo wel heel erg in de verleiding komen om te vertellen
wat ze denken dat de verslaggever wil horen.

Televisie is eigenlijk beter te vergelijken met nieuwsfotografie dan met
verslaggeving. Want net als een foto reduceert televisie de werkelijkheid tot
wat gefilmd kan worden. Dat is de dictatuur van het beeld, de rest bestaat niet.
Bij een bomaanslag maakt een shot alles duidelijk. Maar zo'n pakkend beeld is
veel moeilijker te maken van de bezetting, apartheid en de onderdrukking door
Israel van gewone Palestijnen. Dat blijft een abstractie, en televisie is juist
emotie; je moet het lijden voor je zien. Aldus is het voor een westerse kijker
gemakkelijker zich te identificeren met het Israelische lijden onder de
Palestijnse bomaanslagen, dan met het Palestijnse lijden onder de Israelische
bezetting.

Voordat de tweede intifada dat onmogelijk maakte, gingen veel Palestijnse homo's
stiekem naar bars in Tel Aviv. Daar maakte de Israelische geheime dienst foto's
van ze waarmee ze werden gedwongen tot collaboratie. Zoiets illustreert treffend
wat een bezetting met mensen doet. Maar probeer het eens in beelden te vangen.
Die homo wil niet, want altijd blijft de kans op ontdekking, zowel van zijn
geaardheid als van zijn collaboratie. De Israelische inlichtingendienst ontkent
uiteraard alles. Hooguit krijg je een Israelische mensenrechtenactivist die het
uitlegt; niet echt pakkend. Tegen een krant kan zo'n homo wel anoniem zijn
verhaal kwijt, zoals je ook Palestijnen off the record prima kunt uithoren over
het machtsmisbruik van Arafat of over de interne terreur van Hamas. Maar voor de
camera nemen ze dat echt niet voor hun rekening. En dus is het geen verhaal.
Zelfs als een televisieverslaggever buiten zijn perspectief was gaan staan en
had uitgezocht of de ouders van Mohammed Abu Kweik in Gaza wel echt blij waren,
dan nog was het bijna onmogelijk geweest dit op beeld te krijgen. De jongere
broer van Mohammed zocht de afzondering voor zijn verhaal. Met een tolk,
cameraman en geluidsman erbij had hij gezwegen.

Saddam Hussein lijkt ook van dit fenomeen te hebben geprofiteerd. Als
verslaggevers met hartverscheurende menselijke verhalen de bloedige
onderdrukking door het Iraakse regime een gezicht hadden kunnen geven, waren in
Europa misschien wel demonstraties voor ingrijpen gekomen, in plaats van
ertegen. Kijk maar hoe dat werkte in Joegoslavie met de etnische zuiveringen:
'We moeten iets doen'. Maar Saddam Hussein vermoordt al zijn critici, of anders
wel hun familie. En wie kritisch bericht, krijgt geen visum meer.

Uiteraard beseffen de partijen in dit conflict het belang van de media, en
volgen ze met argusogen welke onderwerpen op de agenda komen en met welke
invalshoek. Palestijnse mensenrechtenactivisten werden nooit gehoord toen ze
alarm sloegen over de dictatuur van Arafat. Pas toen Israel en Amerika besloten
dat de Palestijnen moesten democratiseren, werd het 'een verhaal'. Jarenlang was
de immense onvrede onder gewone Palestijnen over het vredesproces geen
onderwerp; men liet slechts woordvoerders van Arafat aan het woord. De onvrede
moest overkoken tot een volksopstand om gehoord te kunnen worden: de tweede
intifada. Afgelopen maart bood de Arabische Liga Israel totale vrede in ruil
voor totale terugtrekking uit de bezette gebieden. Maar Bush en Sharon negeerden
het voorstel en het speelt nu geen rol in de westerse publieke opinie. In de
Arabische wereld intussen geldt dit negeren als het ultieme bewijs dat Israel
liever land wil dan vrede.

Omdat de media machtig zijn bewerken lobbyisten de redacties thuis met alle
mogelijke middelen; van het terugtrekken van advertenties in Amerika als Israel
kritisch wordt gevolgd tot haatcampagnes en zelfs doodsbedreigingen van
correspondenten. Amerikaanse collega's vertellen na een paar glazen drank
openlijk over de onwaarschijnlijke macht van de Israellobby in het sturen van de
berichtgeving. De president van de Amerikaanse topuniversiteit Harvard
verklaarde onlangs dat alle kritiek op Israel 'antisemitisch is, zo niet qua
intentie dan wel qua effect'.

Ter plaatse bieden het Israelische Government Press Office (GPO) en het leger
volledige scripts aan bij correspondenten, net als de Palestijnse fixers, maar
dan gratis. Direct na een aanslag hebben ze telefoonnummers van nabestaanden. De
Israeliers bellen zelf ook televisiecorrespondenten op: 'We hebben een
Nederlands sprekende jodin voor je die vrijwillig in dienst is gegaan, omdat ze
beseft dat Israel in gevaar is. Dan hebben we een Engelse terrorisme-expert die
uitlegt waaruit dat gevaar bestaat. En een kolonist wiens zoon is omgekomen bij
een aanslag.' De Israelische voorlichtingsmachine verspreidt archiefbeelden,
rechtenvrij uiteraard, van soldaten die eerste hulp aan Palestijnen geven. Het
stelt op Amerikaanse leest geschoeide 'reportages' beschikbaar met titels als
Flare-up 2001, waarin de intifada vanuit Israelisch perspectief wordt uitgelegd.
Je zou het zo kunnen uitzenden. 'Wij vliegen steeds roulerende verslaggevers
voor een paar weken in', vertelt de bureau chief van een groot Amerikaans
station in Jeruzalem. 'Die moeten scoren, scoren, scoren. Als dan iemand komt
met een kant-en-klaar verhaal, dan happen ze toe.'

Op deze manier komt op dit moment een cruciaal deel van de beeldvorming in het
Midden-Oosten tot stand. De resultaten zijn weinig opwekkend. Uit
ondeskundigheid dan wel uit angst voor de lobby's vluchten veel media in een
zouteloze benadering van hoor- en wederhoor: een minuut voor de leugens van
Arafat, en dan een minuut voor de leugens van Sharon. Het gevolg is een litanie
aan beschuldigingen, waarbij de kijker in verwarring achterblijft: ze zijn daar
in het Midden-Oosten gewoon allemaal gek. Uit een Brits onderzoek blijkt 71
procent van de onderzochte jongeren tussen de 17 en 22 jaar niet te weten wie de
bezetter van de Palestijnen is.

Zal de berichtgeving over de oorlog in Irak beter worden? De voortekenen zijn
niet gunstig. Zie hoe de meeste zenders volstaan met het samenvatten van de
standpunten van de verschillende landen, in plaats van de tegenstrijdigheden in
ieders posities te belichten. Bij de reportages uit Irak schemert, net als
eerder in Ramallah, vaak een westers sjabloon door. In een democratie zijn
mensen vrij en kan het zinvol zijn citaten van 'de gewone man op straat' te
laten zien. Maar in Irak wordt ieder interview waargenomen door een beambte van
het ministerie van Informatie. Laat iemand zich kritisch uit over Saddam, dan
wordt de band ingenomen en de spreker afgevoerd. Wanneer een westerse
verslaggevers zulke straatinterviews toch gebruikt, en er niet bij zegt onder
welke omstandigheden die werden opgenomen, krijg je grove vertekeningen.

Brandend Bagdad

Straks regenen de bommen op Bagdad. Dan worden alle televisiejournalisten bij
elkaar gezet in een hotel en mogen ze de volgende morgen filmen wat het regime
voor ze heeft uitgekozen: een uitgebrand ziekenhuis, een dito school of
schuilkelder. Zijn die werkelijk door Amerikaanse bommen getroffen, of is het
propaganda van een regime dat hoopt op woede-uitbarstingen bij de internationale
publieke opinie? We zullen het pas weten als de demonstraties zijn geweest.

Meer dan elfhonderd westerse journalisten zitten nu in dure Koeweitse hotels of
appartementen te wachten op de oorlog. Minstens zeshonderd van hen trekken
straks op met een eenheid van het Amerikaanse leger als het oorlog komt. Dat
kost alleen al vijfduizend euro per persoon per dag aan verzekeringen, een
bedrag dat tijdens de oorlog zal vertienvoudigen. Wat voegt het toe? Plaatjes
van een vurende tank, van 'onze jongens', allemaal geregisseerd door het
Amerikaanse leger. De meeste nieuwsprogramma's werken met een paar sterren,
herkenbare gezichten of anchors, die de hele wereld afreizen, zoals CNN's
Christiane Amanpour. Miljoenen dollars worden geinvesteerd om brandend Bagdad te
kunnen filmen met de eigen ster op de voorgrond. Terwijl je die beelden ook
prima kan kopen van persbureaus. Maar je moet erbij zijn, zeggen hoofdredacties,
want dat is televisie, ook al betekent dit dat de tv-verslaggevers vaak meer een
soort presentatoren ter plekke zijn, die de informatie navertellen waarmee ze
vanuit de studio worden gevoed. In de aanloop naar de oorlog heeft CNN zeventig
mensen naar Koeweit gestuurd, omdat ze vanuit een studio daar het conflict
willen verslaan. Wat voegt dat toe, boven Atlanta waar CNN normaal zit? Zet twee
mensen in Koeweit die dagelijks vertellen hoe het daar is. En besteed de rest
aan onderzoeksjournalistiek.

Na de aanslagen van 11 september is wel een clash of civilizations voorspeld
tussen de islam en het Westen. Misschien. Maar het lijkt veel meer op een clash
of perspectives. Hoewel daar hoegenaamd geen enkel bewijs voor is, gelooft nu
meer dan de helft van de gewone Amerikanen dat Saddam mede verantwoordelijk is
voor de aanslagen van 11 september. En hoewel er hoegenaamd geen enkel bewijs
voor is, gelooft meer dan de helft van de moslims dat de CIA en de Mossad
erachter zitten.

Tien jaar geleden nog maar deed de komst van nieuwe technologie de wereld gonzen
van het optimisme. Internet en satelliettelevisie zouden een informatierevolutie
inluiden die de volkeren van deze wereld dichter bij elkaar ging brengen. Dat
hoor je niet veel meer.

De naam van de zelfmoordterrorist is veranderd.We moeten scoren. Heeft iemand
een kant-en-klaar verhaal, dan happen we

Stenengooiende Palestijn in Ramallah wordt vastgelegd door persfotografen, 16
oktober 2000 Foto David Silverman/Newsmakers

LOAD-DATE: March 15, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               74 of 97 DOCUMENTS

                                NRC Handelsblad

                                 March 12, 2003

'Premier biedt echtpaar De Roy houvast';
P. Nicolai over zaak-Margarita

BYLINE: DOOR ONZE REDACTEUREN MARGRIET OOSTVEEN EN ROB SCHOOF

SECTION: Voorpagina;Pg. VP1

LENGTH: 1426 words

DATELINE: AMSTERDAM, 12 MAART.


Vandaag spreekt de Kamer over mogelijk illegaal onderzoek tegen prinses
Margarita en haar man. Hun advocaat, P. Nicolai, vindt de zaak glashelder. De
staat zit fout.

Hij had gedacht eerst 'jaren' te moeten procederen tegen de staat. Net als in de
zaak-Oltmans, die hij uiteindelijk won. Maar dankzij premier Balkenende zien
zijn clienten, prinses Margarita en haar echtgenoot Edwin de Roy van Zuydewijn,
nu al resultaat. Eerst, zegt advocaat Peter Nicolai, meldde de premier op zijn
persconferentie van vorige week, voila!, dat de toenmalige BVD wel degelijk een
onderzoek naar De Roy deed. En de brief die Balkenende naar de Kamer stuurde mag
dan volgens een meerderheid van de Kamer te vaag zijn, toch ziet Nicolai er een
houvast in. Want de wet, stelt hij, staat helemaal niet toe dat dit soort
BVD-onderzoeken wordt verricht en besproken met derden.

Balkenende schrijft dat het wel kon.

'Maar let op: hij zegt in zijn brief niet dat het geoorloofd is dat het kabinet
van de koningin de BVD-informatie over mijn client aan Margarita's vader Carlos
Hugo, aan haar broer en aan prins Bernhard heeft gegeven. Hij zegt dat hij dat
te billijken vindt, in de zin van: iemand moet Edwin aan de tand voelen - dan
vind ik het te billijken dat je dat zijn toekomstige schoonpa laat doen. Maar of
het rechtens geoorloofd is, daar laat Balkenende zich niet over uit.'

Geen jurist zal betogen dat dit rechtens geoorloofd was, zegt Nicolai. 'Zonder
schending van ambtsgeheim kan een overheidsdienst niet over een BVD-onderzoek
vertellen aan familieleden die niet behoren tot het koninklijk huis, dus waar
het ook geen enkel staatsbelang betreft. De essentie is dat deze informatie in
handen is gekomen van gewone burgers, zoals u en ik. Je hebt het koninklijke
huis, en je hebt de koninklijke familie. De koninklijke familie is familie waar
toevallig de koningin in fungeert. Die familieleden die niet tot het koninklijke
huis behoren zijn, als je het naslaat in de constitutionele rechtboeken, gewone
mensen met wie de staat helemaal niets te maken heeft. Het cruciale gegeven is
dat het onderzoek naar De Roy bij die mensen terechtgekomen is, en dat is zonder
meer onrechtmatig.'

Waarmee is Balkenende u nog meer van dienst?

'Hij schrijft dat nog niet helemaal valt in te schatten wat de schade is. Ze
houden er dus kennelijk al wel degelijk rekening mee dat er van de zijde van de
staat onmiskenbaar onrechtmatig is gehandeld. Daarom heb ik mijn collega Pen
erop gezet. Die zegt: het is niet alleen onrechtmatig, er zijn gewoon criminele
handelingen verricht.'

Pen diende daarom strafklachten in tegen toenmalig premier Kok, oud-minister van
Binnenlandse Zaken De Vries en ex-minister van Financien Zalm. Zij moeten van
het BVD-onderzoek geweten hebben, menen Pen en Nicolai, al beweerden zij toen en
nu van niet. Liegende ministers, concluderen de raadslieden, ofwel: valsheid in
geschrifte. Nicolai wil ook laten uitzoeken of de Sociale Dienst bevoegd was
gegevens uit het dossier aan de BVD te laten zien.

'Misschien waren ze helemaal niet bevoegd omdat er geen sprake was van 'een
verdachte' in de zin van de Wet op de inlichtingen- en veiligheidsdiensten. Want
dan moet er sprake zijn van een ernstig vermoeden, wat je kunt afleiden uit de
activiteiten van die persoon of de doelstellingen die hij nastreeft. Dan moet er
reden zijn om te vrezen dat de veiligheid van de staat door die persoon in
gevaar kan worden gebracht.'

Balkenende schrijft dat het vermoeden er was.

'Daar gaat straks de discussie over als we in de rechtszaal staan. Toon maar
aan! Het enkele feit dat je bevriend bent - er waren nog niet eens trouwplannen!
In januari heeft De Roy van Zuydewijn zich voorgesteld aan haar familie, en in
januari is dat onderzoek meteen begonnen, zoals in de brief staat. De verloving
was pas bijna een jaar later!'

Is de integriteit van De Roy voor uw zaak relevant?

'Die is volstrekt irrelevant.'

Volgens Balkenende is 'in dit onderzoek' geen gebruik gemaakt van bijzondere
bevoegdheden zoals afluisteren, volgen en observeren.

'Ze kunnen zoveel zeggen.'

U beweert al dagen bewijzen van het tegendeel te hebben. Maar waar blijven die?

'Ik beschik over bewijsstukken en verklaringen. Als het tot een rechtszaak komt,
zal ik ze daar presenteren. En niet nu links en rechts aan een Kamerlid of een
journalist. Er zijn heel veel bewijsstukken en tapes.'

Het paar heeft veel verteld over tal van zaken - onder meer over de tegenwerking
die De Roys bedrijf Fincentives dankzij inspanningen van de koninklijke familie
zou hebben gekregen, over buitenechtelijke verhoudingen in de familie en over,
deze week in het Duitse tijdschrift Stern, bemoeienissen van de koningin met
ministerportefeuilles.

Wordt van deze mededelingen de komende tijd niets met bewijzen gestaafd?

'Tot de rechtszaak komen er geen bewijzen.'

Uw clienten hebben toch zware beschuldigingen geuit.

'En die zijn allemaal uitgekomen. De allereerste beschuldigingen waren: wij
worden achterna gezeten, beschimpt, er verschijnt allemaal lelijke informatie
over De Roy van Zuydewijn, die afkomstig moet zijn via bronnen die informatie in
handen hebben gekregen waarvan wij niet begrijpen hoe ze die in handen hebben
gekregen.'

Daar is tot op heden een onderdeel van bevestigd: dat er een dossier is gelicht
door de BVD.

'Ja, maar met dat dossier is het toch allemaal begonnen?'

Er zijn meer beschuldigingen geuit.

'Voor de vraag of er onrechtmatig is gehandeld is het niet eens nodig al die
beschuldigingen hard te maken. Juridisch moet ik kunnen aantonen dat er
onrechtmatig is gehandeld en dat er schade is. En degene die onrechtmatig heeft
gehandeld is verplicht die schade te vergoeden. Welnu, waar is het allemaal mee
begonnen? Er is een BVD-ambtenaar die, kennelijk op instigatie van het
koninklijke huis, prive-informatie heeft ingewonnen over meneer De Roy van
Zuydewijn. Die informatie hield in dat hij kennelijk financieel niet zo goed
zat, want hij had een uitkering, en dat hij mogelijkerwijs met HIV besmet was.
Die informatie is bij het koninklijk huis terechtgekomen, en vervolgens bij
leden van de koninklijke familie die helemaal niet tot het koninklijke huis
behoren: de onrechtmatige handeling. Dat komt dus bij pa terecht en bij de broer
terecht, met wie spreken die allemaal? Daar komt een groot gegons van: die
jongen deugt niet, hij is ernstig ziek, misschien een homo, hij heeft geen geld,
dus: pas op. Dat is een vrijbrief voor roddelbladen.'

'Mijn clienten verdienen al vier jaar geluk en het is niet gekomen: ze zijn
helemaal geisoleerd geraakt, verhalen doen de ronde dat hij zich ten onrechte
voor dat en dat zou uitgeven, hij komt in de problemen omdat allerlei opdrachten
die zijn firma zou krijgen, verdwijnen. Hier hebben we dus de schade. Schade aan
eer en goede naam, schade aan je geluk, financiele schade. De onrechtmatigheid
en de schade, die heb ik dus al. En of er nu ook afgeluisterd is, en of het paar
gevolgd is? Dat is allemaal wel aardig, dat iedereen daar zo aan hangt. Maar de
schade bestaat eruit dat er smerigheid is ontstaan, en dat kon alleen maar
ontstaan omdat er iets onwettig gelicht is.'

Toch stelt u, door te zeggen dat u bewijzen voor afluisteren heeft, dat
Balkenende niet de waarheid spreekt als hij de Kamer meedeelt dat alleen wat
dossiers zijn gelicht.

'Ik weet dat hij de waarheid niet spreekt. Maar als dat voor die rechtszaak niet
van belang is, moet ik dan nog drie maanden extra tijd stoppen in
getuigenverhoren over een zaak die op zichzelf heel eenvoudig is?'

Maar waarom dan wel een strafklacht tegen Kok, De Vries en Zalm, en tegen
Balkenende niet?

'Er is een groot verschil of een bewindsman gewoon tegen mijn clienten zegt: er
is helemaal niks, zoals de anderen. Balkenende zegt eigenlijk: ik weet niet wat
die BVD allemaal uitvoert. Hij maakt een voorbehoud. Ik denk dat hij zich indekt
tegen wat er nog meer boven tafel kan komen. Ik heb bij de zaak Oltmans geleerd
dat je in zo'n geval een zusterdienst moet inschakelen uit Duitsland of Spanje.
Dan kun je als minister inderdaad zeggen: de BVD heeft niks gedaan.'

In elk geval hebben de ministers zich geexcuseerd.

'We wachten op nog een excuus. Ik heb excuusbrieven van ministers van Justitie
en BZK gekregen, maar niet van Algemene Zaken. Daarnaast hebben we nog steeds
niet de dossiers gekregen. Dat had ook moeten gebeuren.'

Zijn er pogingen gedaan om te schikken?

'Nee, tot nu toe niet. Geen beweging aan het hof.'


Peter Nicolai(Foto Anneleen Louwes)

LOAD-DATE: March 12, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               75 of 97 DOCUMENTS

                                NRC Handelsblad

                                 March 11, 2003

Iedere arbeider zijn gouden tip

BYLINE: MENNO TAMMINGA

SECTION: Economie;Pg. ECO1

LENGTH: 411 words


Elk tijdperk heeft zijn eigen keuzes en leuzen.

Iedere arbeider zijn eigen auto, was in de jaren zestig een wenkend perspectief
voor Joop den Uyl.

Iedere arbeider zijn eigen woning, was het motto waarmee Margaret Thatcher in de
jaren tachtig een land van vakbondsleden wilde transformeren in een natie van
huizenbezitters. Toen ontketende zij de privatiseringsgolf, met als neveneffect:
maak van elke werknemer ook een volkskapitalist.

In Nederland kreeg dat bijvoorbeeld in de jaren negentig vorm doordat werknemers
van staatsbedrijf KPN met voorrang aandelen konden kopen toen 'hun' bedrijf naar
de beurs ging.

En toen, het was de zomer van 2000, vlak voor de historische piek van de
beurskoersen, toen gaf een strateeg van de vakcentrale FNV de aloude scheiding
tussen werknemers en kapitalisten de genadeslag. Alle werknemers hadden recht op
opties, dat zijn rechten om aandelen te kopen. Regel dat in CAO's, voor
werknemers in bedrijven en voor werknemers bij de overheid en in de zorg.

De vakbeweging had trouw jaarlijks opgeroepen tot loonmatiging, maar zag
vervolgens hoe talloze topmanagers binnenliepen toen hun opties dankzij de
ongeevenaarde beurshausse na 1993 goud waard werden. Tienduizenden werknemers
bij ondernemingen met optieregelingen voor het hele personeel, zoals verzekeraar
Aegon, deelden op kleinere schaal in de beurswinsten.

Opties voor allen, geld voor niets. Ja, dat waren nog eens tijden.

Nu komt voorman Henk van der Kolk van FNV Bondgenoten met een waarschuwing:
beleg niet in de baas. 'Je kunt als werknemer beter aandelen in een
beleggingsfonds dan in het eigen bedrijf hebben, anders loop je het risico twee
keer de pineut te worden.'

Aanleiding om de klok te luiden: het boekhoudschandaal bij Ahold, dat de koers
van de aandelen heeft geruineerd. De koersklap dreunt ook door bij het AH Vaste
Klantenfonds, dat de helft van zijn geld in aandelen had belegd. De pijn
schrijnt extra, doordat Ahold een paar duizend managers geld leende om aandelen
van het Klantenfonds te kopen.

Van der Kolks alarmsignaal maakt de beurscirkel rond. Een oude beurswijsheid
krijgt een nieuwe inhoud. Als de taxichaffeur over aandelen begint moet je al je
aandelen verkopen, als de gewone man de beurs opgaat is de top van de markt
nabij.

Achteraf weten wij: als de FNV opties voor allen eist, is de beurstop nabij. Nu
de FNV tegen eigen aandelenbeleggingen waarschuwt, weten optimisten: dit is onze
kans.



LOAD-DATE: March 11, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               76 of 97 DOCUMENTS

                                NRC Handelsblad

                                 March 11, 2003

Provincies: 'niet sexy, onzichtbaar, geen hectiek'

BYLINE: DOOR RENE MOERLAND EN KAREN ZANDBERGEN

SECTION: Voorpagina; Pg. 1

LENGTH: 1587 words

DATELINE: DEN HAAG, 11 MAART.


Vandaag worden de Provinciale Staten gekozen. De opkomst lijkt weer laag te
worden. 'De burger vindt het wel goed.'

"De provincie is gewoon geen sexy bestuurslaag", zegt Ed Nijpels (VVD),
commissaris van de koningin in Friesland. "Het is lastig om mensen duidelijk te
maken waar de provinciale politiek precies over gaat."

Volgens zijn collega Hans Alders (PvdA) in Groningen is het probleem vooral dat
de "machtsvraag in de provincie minder makkelijk aan het licht te brengen is".
Volgens commissaris Relus ter Beek (Drenthe, PvdA) zijn beslissingen van de
provincie voor burgers nu eenmaal "niet zo doorzichtig". En Harry Borghouts,
commissaris van de koningin in Noord-Holland en lid van GroenLinks, denkt dat
"de burger het wel goed vindt". En dat de provincie zelf belangstelling zou
moeten wekken bij de burger, door meer voorlichting te geven.

De verkiezingen voor Provinciale Staten, die vandaag worden gehouden, leven
niet. Dat is een constatering waar ook de benoemde 'provinciehoofden' moeilijk
omheen kunnen. Ze hebben de opkomstcijfers tegen: ook vandaag zakken die in de
meeste provincies naar verwachting onder de vijftig procent. Alleen de
verkiezingen voor het Europees parlement wekken doorgaans nog minder
belangstelling.

De commissarissen hebben hun achtergrond mee voor deze diagnose: nogal eens zijn
zij in de rustige provincie beland na een heel wat rumoeriger periode in de
landelijke politiek, als minister, partijleider of hoge ambtenaar. "Ja, de
dagelijkse hectiek vind je in de provincie niet", zegt Borghouts, die tot vorig
jaar secretaris-generaal op het ministerie van Justitie was en daarvoor op
Binnenlandse Zaken werkte. "Maar de provincie heeft dan ook een andere taak".
"De provincie is toch meer een soort middenbestuur dat te maken heeft met
diverse bestuurslagen zoals gemeenten, waterschappen en het rijk", vindt Ter
Beek, ex-minister van Defensie. Dat maakt de provincie "onzichtbaar" zegt
Borghouts. Maar Pieter van Geel, ex-gedeputeerde in Brabant en nu
staatssecretaris van Milieu (CDA) onderstreept dat de provincie juist de
afgelopen jaren "veel meer bevoegdheden" heeft gekregen die de mensen direct
raken, zoals bij gemeentelijke herindelingen en het bestuur van het platteland.
Het zou aanleiding moeten zijn om een veel sterker politiek regionaal bestuur in
te richten, een beetje zoals de Duitse Laender. Nu wekken de verkiezingen alleen
de "de suggestie van een sterk politiek gelegitimeerd bestuur, en dat is
onterecht", zegt Van Geel.  Vervolg PROVINCIE: pagina 2

PROVINCIE

Begrip voor geringe betrokkenheid

Vervolg van pagina 1 Begrip voor de lage betrokkenheid heeft ook Jan Terlouw,
tot 1996 commissaris van de Koningin in Gelderland en nu scheidend senator voor
D66. "Het geheim is dat je dat eigenlijk ook niet zo erg moet vinden", vindt
hij. De provincie is immers een bestuurslaag die "de gewone burgers nooit direct
raakt". Hij voelt ook niet veel voor echte politisering van de provinciale
staten. "De mensen moeten zich al voor zoveel interesseren", zegt Terlouw. Ter
Beek, nog in functie, vindt het "te kort door de bocht om de opkomstpercentages
als parameters te gebruiken. Dan kun je ook zeggen dat gemeenteraadsverkiezingen
niet leven."

Terlouw ziet eigenlijk maar een groot bezwaar tegen een lage opkomst: namelijk
dat dit de samenstelling van de Eerste Kamer beinvloedt - doorgaans profiteren
CDA en VVD van een lage opkomst. Terlouw zou het "met een wat groot woord,
tamelijk schandalig" vinden als de verhoudingen in de Eerste Kamer door de
slechte opkomst bij de provinciale staten afwijken van die in de Tweede Kamer.
Een lage opkomst tast daardoor in zijn ogen "de democratische legitimiteit van
de Eerste Kamer aan." Beter zou het wat hem betreft dan zijn om de Eerste Kamer
direct laten kiezen, tegelijk met de Tweede Kamer.

De praktijk is dat waar de provincie wel leeft, dat niet komt door dergelijke
abstracte thema's, maar om zaken die mensen direct raken. Toen de herindeling
van Drenthe aan de orde was, vertelt Relus ter Beek, "stroomden de zalen vol".
In Groningen wil "iedereen wel over de indeling van het platteland meepraten",
zegt Alders. In Friesland hetzelfde verhaal. Volgens Ter Beek ''hangt het er
enorm van af waar het over gaat. Zodra de beslissingen van de Provinciale Staten
de burger rechtstreeks in de portemonnee raken, leeft het wel degelijk." Alders
signaleert zelfs een discrepantie tussen wat er dagelijks van de betrokkenheid
te merken is en de opkomst bij de verkiezingen. "Het is moeilijk vol te houden
dat de mensen niet weten waar het over gaat." Ook Borghouts signaleert dat de
lage opkomst bij verkiezingen in een scheve verhouding staat tot de
belangstelling voor inspraakprocedures voor specifieke onderwerpen waar mensen
zich bij betrokken voelen. Een nieuw streekplan voor Noord-Holland-Zuid, het
openhouden van het groen in het midden van de provincie - dat zijn zaken waarbij
uit inspraakavonden blijkt dat ze zeer leven.

Pieter van Geel kan uit zijn tijd als gedeputeerde in Noord-Brabant uit ervaring
meepraten over de wel degelijk aanwezige betrokkenheid van burgers bij
provinciale politiek. "Wat niet werkt, is een reclamecampagne", zegt hij. Maar
wat wel werkt, is beleid voeren dat "emotie oproept", over onderwerpen gaat "die
mensen raken." Van Geel groeide tot een provinciaal boegbeeld uit met zijn
beleid om het aantal intensieve veehouderijen terug te dringen en te verruilen
voor woningen in het landelijk gebied. Nu hij in Den Haag zit, woedt in de
provincie nog een discussie of hij niet te streng was. Maar ondertussen genoot
hij als provinciale lijsttrekker zoveel bekendheid, dat een succesvolle evenknie
in CDA-kringen inmiddels "een Van Geeltje" wordt genoemd.

Toch blinken provincies ook op terreinen waar zij wel bevoegdheden hebben, niet
altijd uit in politieke daadkracht. Zo zouden de provinciale staten van
Noord-Holland wel "wat sneller en slagvaardiger" kunnen zijn, aldus 'hun'
commissaris Borghouts. Als voorbeeld noemt hij de gemeentelijke herindeling in
West-Friesland. Zes jaar was Noord-Holland daarmee bezig, gemeenten hadden er
mee ingestemd, totdat de staten deze op het laatste moment afbliezen. "Daar had
doorgetast moeten worden", vindt Borghouts. "Dat was een foutje en sommige
gemeenten nemen ons dat ook kwalijk." Maar de burger? "Ja, daarvoor is de
provincie weer te abstract". Provinciale Statenleden, klaagt ook ex-commissaris
Terlouw, worden door die onzichtbaarheid van provincie nooit afgerekend op hun
daden. Hij signaleert dat de provinciale verkiezingen, met vertekening door de
lage opkomst, altijd de landelijke trend volgen. Volgens hem is "het enige
politieke onderwerp dat leeft de spanning toch ecologie en economie, omdat de
provincie veel macht heeft over ruimtelijke ordening".

Ook de manier waarop de provincie politiek gezien werkt, zorgt niet altijd voor
vuurwerk. Het provinciale bestuur is gebaseerd op consensus, "en dat is ook niet
spannend", meent Nijpels. In zijn provincies zijn de grote partijen het over de
grote items eens, dat geeft de burger niet veel te kiezen.

In Groningen "worden wel degelijk felle debatten gevoerd, maar het bestuur moet
samen met een standpunt naar buiten komen", zegt Alders. De meningsverschillen
die de Haagse politiek interessant maken, moet de provincie dus grotendeels
missen. Het heeft wel iets rustigs, vindt Ter Beek. "In Den Haag zit je ook als
gekozen vertegenwoordiger midden in de hitte en hectiek van de politiek." Maar
het is al niet meer helemaal zoals toen hij aantrad in 1995. "Toen hadden we in
de provincie nog echt het monistische stelsel; het college dat alles
tergukoppelt naar naar de Staten."

Ruurdtje Kiemel (90), Leeuwarden (Frl), kwam vanmor- gen naar de
Statenverkiezingen, want: "Anders ben je het met alles eens." Stemde CDA. (Foto
Hoge Noorden)

Anneke Bouwman (27), Groningen. "Je moet toch stemmen. Het is je democratisch
recht!" Stemde op Partij van het Noorden. (Foto Karel Zwaneveld)

Ann Kamminga (56), Assen (Drenthe). "Je mag je stemrecht niet verloren laten
gaan." (Foto Sake Elzinga)

Laurens Breukers, Beckum (Overijssel). "Stemmen is belangrijk. Ik stem altijd."
Stemde op het CDA. (Foto Eric Brinkhorst)

Mevrouw Jonkman (44), Nijmegen (Gelderland). "Ik stem altijd." Heeft gestemd op
GroenLinks. (Foto Flip Franssen)

Marten de Graaf (20), Nieuwegein (Utrecht). Kwam stemmen "in belang van
democratie". Stemde SP. (Foto Evelyne Jacq)

Brenda Haasert-Smit (33), Lelystad (Flevoland). Heeft gestemd "omdat ze een
steentje wil bijdragen aan de samenleving". Stemde op de PvdA. (Foto Bram Budel)

Thijs van Praag (52), Amsterdam (Noord-Holland). "Hoewel niet perfect, is
democratie het beste wat we hebben en dat moeten we in stand houden." Stemde
D66. (Foto Maurice Boyer)

Edward Rademaker (29), Rotterdam (Zuid-Holland). Heeft gestemd "om te zorgen dat
D66 niet helemaal verdwijnt". (Foto Hilbert Krane)

Francois Lindenberg (29), Krabbendijke (Zeeland). "Je moet stemmen om geen
vertekend beeld te krijgen van de provincie." Stemde PvdA. (Foto Dirk-Jan
Visser)

Francisca Barten (37), Tilburg (Noord-Brabant). Stemde SP want "dat heb ik ook
bij de Tweede- Kamerverkiezingen gestemd en ik wil links stemmen". (Foto Merlin
Daleman)

Rob Veltstra (51), Maastricht (Limburg). "Ik ga stemmen omdat het een voorrecht
is." Stemt altijd rood, dit keer PvdA. (Foto Chris Keulen)

In de wijk Rotterdam-Alexander konden mensen vandaag onder meer stemmen in een
sporthal. (Foto Dirk-Jan Visser)

LOAD-DATE: October 12, 2004

LANGUAGE: DUTCH

                           © 2003 PCM Uitgevers B.V.

                               77 of 97 DOCUMENTS

                                NRC Handelsblad

                                 March 8, 2003

Politiek congres

BYLINE: JAN KETELAAR, HILVERSUM

SECTION: Opinie;Pg. 6

LENGTH: 389 words


De grote uitdagingen van het nieuw te vormen kabinet zijn zo formidabel dat zijn
enige kans op succes, een open dialoog en nauwe samenwerking met de Nederlandse
bevolking is.

President Clinton deed dit al aan het begin van zijn eerste regeerperiode, toen
hij een conferentie belegde waarin experts op diverse terreinen hun visie
mochten geven over oplossingen voor verscheidene maatschappelijke en economische
problemen in de Amerikaanse maatschappij van die tijd.

Het nieuwe kabinet doet er goed aan, niet snel actie te ondernemen maar eerst
een grondige analyse te maken van de aan te pakken problemen. Als onderdeel van
deze voorbereiding zou het een congres moeten organiseren. Daar zou in alle
openbaarheid besproken moeten worden: 1) welke problemen prioriteit moeten
krijgen en 2) welke oplossingen er 'leven' onder het volk. Als luisterende
deelnemers moeten leden van de regering en de Staten-Generaal, beleidsambtenaren
en sociale partners worden uitgenodigd. Als sprekers gewone burgers die, met
louter 'het landbelang' als oogmerk, eigen plannen mogen presenteren die zij
zien als oplossingen voor belangrijke maatschappelijke problemen. Dit mogen
experts zijn die beroepshalve veel affiniteit hebben met of kennis van bepaalde
problemen of mensen die aantoonbaar goede ideeen hebben omdat ze betrokken zijn
bij bepaalde problemen van ons land. Uitgangspunten voor de te presenteren
plannen zijn: ze leveren een bijdrage aan realisering van doelstellingen in het
regeerakkoord; het zijn duurzaam effectieve oplossingen, realistisch en gaan uit
van een respectvolle omgang met de mensen die het betreft.

Van het grootste belang is dat dit congres uitgebreid en letterlijk in de media
is te volgen, dat de Nederlandse bevolking zich kan uitspreken over de plannen
en dat met de gepresenteerde ideeen daadwerkelijk iets wordt gedaan. Bovendien
is het, bij gebleken succes, belangrijk dat het congres regelmatig wordt
herhaald om de wisselwerking tussen regering en volk een permanent karakter te
geven.

De regering kan met de uitkomsten van dit congres doelgericht prioriteiten
stellen, breed gedragen en duurzaam-effectieve oplossingen ontwikkelen voor
maatschappelijke problemen. En passant wordt ook de broodnodige betrokkenheid
van de bevolking bij het bestuur en beheer van ons land verbeterd.



LOAD-DATE: March 10, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               78 of 97 DOCUMENTS

                                NRC Handelsblad

                                 March 8, 2003

Tank in het spitsuur;
1185

SECTION: Zaterdags Bijvoegsel;Pg. 33

LENGTH: 741 words


Donderdagavond begon het al. Grijze flarden stegen op uit het spiegelgladde
grachtenwater, met zijn laatste krachten voerde de wind een vleugje mestgeur uit
de polder aan, en vrijdagochtend vroeg was het zo ver. Dikke mist! Ik weet wel
dat het op de snelwegen en op zee dan gevaarlijk is. Maar voor de stadsbewoner
hoort mist tot de vreedzaamste aller weersgesteldheden. De geluiden klinken
gedempt, het lijkt wel alsof het geheel van dit opgewonden metropooltje is
aangemaand om zich koest te houden, iedereen loopt in zijn eigen Tarnkappe. De
mist geeft, zolang hij duurt, de illusie dat stad, land en wereld niet bezig
zijn met hun gekijf, laster, bedrog en oorlogsvoorbereiding. Bij mist heb je het
gevoel dat het pauze is in de wereldvoorstelling.

Als vanzelf dwaalden mijn gedachten af naar de kippen, de volgende huisdiersoort
die we op het journaal bij honderden of duizenden dood in de grijpers van de
vrachtwagens zien hangen. Plotseling herinnerde ik me in de krant te hebben
gelezen dat de geleerden werken aan een manipulatie die de vliegende kip zal
doen ontstaan. Goed nieuws, vooral voor deze misdeelde soort. Ik hoop het mee te
maken dat de hemel zal worden verduisterd door zwermen vliegende kippen. Verder
zwierven mijn gedachten, naar dat mannetje dat met die prinses is getrouwd. En
van daar weer naar de vergadering van de Arabische Liga, waar de ene sjeik de
andere toeriep: Gij aap! Moge Allah uw snor afscheren! Na 'de moeder van alle
veldslagen' de beste bijdrage tot het moderne wereldproza. En zo kwam ik vanzelf
terecht bij Saddam Hussein. De mist was volledig opgetrokken, de werkelijke
wereld weer zichtbaar geworden, tot in zijn scherpste contouren.

'Wij leven in een waanzinnige wereld, en wij weten het', schreef de grote Johan
Huizinga, in 1935, in In de schaduwen van morgen. Pas een jaar of dertig later
zou de mensheid in de greep van de televisie raken, maar radio was er volop,
Hitler maakte er veel gebruik van, en ook toen al was het een chaos in het hoofd
van heel veel gewone burgers. Met iemand die ongeveer even oud is als ik raakte
ik in gesprek over wat er tot ons, toen kleine jongens, behalve de grote
dreiging, aan huis-, tuin- en keukengevaren doordrong. De coloradokever!, zei
hij. Die at onze aardappeloogst op. De wolhandkrab!, zei ik. Afkomstig uit
China. Hier vermenigvuldigde deze krab zich razendsnel om de netten van onze
vissers kapot te scheuren. De marechaussee van Oss, vulde hij aan. Zeker, en de
bende van Toon de Soep!

Ons gesprek had de aandacht van een paar jongere redacteuren getrokken. 'Hebben
jullie aan de boktor gedacht? Die het op het houtwerk van oude kerken voorzien
had?' Ja, maar de boktor is van na de oorlog. In Amerika had je de killer bee.
Waar is die gebleven? Een bijbelvaste collega begon over de tien plagen van
Egypte. Het gesprek verwaaide.

Sinds een paar maanden zie ik, tegen het einde van de avondspits, strijk en zet
op iedere werkdag een klein pantservoertuig op rupsbanden voorbij rijden. Het
wordt begeleid door een paar motoragenten en politieauto's die het verkeer op de
kruispunten stilleggen. Het is een dusgenaamde YPR, strikt genomen geen tank,
maar de rupsbanden maken hetzelfde martiale geluid als dat van een echte tank.
Het geheel van dit voorbij rijden, met sirenes, gepiep en geratel, en de
relatief toch niet geringe aanblik van het pantservoertuig, maakt een indruk van
oorlog.

Deze krijgswagen heeft het Amerikaanse consulaat aan het Museumplein helpen
bewaken, werd me van bevoegde zijde verteld. Dat gebeurt al jaren, maar een paar
maanden geleden werd een agent in een speciaal huisje daarvoor voldoende
gevonden. Aan pantservoertuigen op vliegvelden zijn we langzamerhand gewend. Als
je in het weekeinde of op woensdagmiddag een stuk of wat blauwe wagens van de ME
ziet staan, weet je dat er een belangrijke voetbalwedstrijd op handen is. Deze
rupspantser dagelijks in de avondspits is weer een nieuwe ontwikkeling.

Raken we eraan gewend? Ja, natuurlijk. Wat ik met dit stukje vol samengeraapte
feiten wil zeggen is dit. Door de niet aflatende stroom van nieuws over de
kleinste bedreigingen van anderen tot de grootste algemene gevaren, zijn angst,
vrees en wantrouwen tot gewone bestanddelen van het dagelijks leven geworden. U
hoort me er geen ach en jammer over schreeuwen, ik stel het vast. En daarom denk
ik dat een koele, dikke mist zo'n weldadig gevoel van anonimiteit kan
veroorzaken.



LOAD-DATE: March 10, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               79 of 97 DOCUMENTS

                                NRC Handelsblad

                                 March 1, 2003

Paranoia als principe

BYLINE: BAS HEIJNE

SECTION: Opinie;Pg. 7

LENGTH: 1071 words


Een paar weken geleden verspreidde het gerucht zich als een onzichtbare gifwolk:
er zou geknoeid worden met de uitslagen van Idols, de televisietalentenjacht die
in Nederland meer emoties losmaakt dan de dreigende oorlog tegen Irak. De
televisiekijker sms-de tot zijn vingers blauw zagen om zijn favoriet naar de
volgende ronde te helpen en nu sloeg ineens de twijfel toe: werden onze stemmen
wel echt gehoord? Stond het bij voorbaat vast wie zou gaan winnen, aangezien er
grote commerciele belangen in het geding waren? De heerlijke illusie dat wij,
het volk, onze eigen sterren mochten maken, dat we daadwerkelijk invloed hadden
op de nieuwe elite van het massa-entertainment, maakte plotseling plaats voor
een gevaarlijke, kafkaeske gedachte: waren we eigenlijk niet gewoon
slachtoffers, onderwerp van commerciele manipulaties zonder weerga?

De producenten van Idols grepen snel in. Als in een volwaardig dictatoriaal
regime werd een volksheld naar voren geschoven om de twijfelende massa tot
bedaren te brengen. De intens nuchtere Irene van Moors, die in een onbewaakt
moment ook het democratische gehalte van de volksstemming in twijfel had durven
trekken, werd van bovenaf opgedragen de orde te herstellen. We zagen haar in wat
het heiligste der heiligen werd genoemd; het studiovertrek waar alle uitslagen
binnenkwamen: een kaal kantoortje met twee simpele pc-monitoren, waarop, alleen
als je heel goed keek, wat onduidelijke staafdiagrammen te onderscheiden waren.
Irene was meer dan overtuigd. Ze had gezien dat alles eerlijk ging, dus kon nu
alle twijfel bij de kijker worden weggenomen. En we moesten nog maar snel even
massaal sms-en, want op de monitoren had ze gezien dat het een nek-aan-nek-race
was.

Het was een hilarische, schaamteloze vertoning, die het ergste doet vermoeden.
Maar sindsdien is het gerucht uit de wereld. De Volkskrant ontdekte nog dat
iedere kijker die per sms zijn stem uitbracht door een handige truc dubbel moet
betalen, maar dat nieuws maakte geen indruk meer. De opvlieger van paranoia was
alweer weggetrokken.

Het is een vertrouwd verschijnsel geworden: de gewone burger wordt wijsgemaakt
dat zijn stem telt, dat hij een ontzagwekkende invloed heeft op de grote wereld;
en juist wanneer zijn grootheidswaan geen grenzen meer kent, slaat de paranoia
toe, het gevoel dat hij in zijn machtsstreven van hogerhand wordt tegengewerkt.
De man uit Heerlen die oud-partijleider Hans Dijkstal en nog een handvol andere
hoogwaardigheidsbekleders vorig jaar met de dood bedreigde, rekende hun
persoonlijk het faillissement van zijn patatkraam aan. Het was de politiek die
hem van zijn eigen onvermogen moest redden, het was de politiek die hem kapot
wilde maken, tot in de Tweede Kamer toe.

Edwin de Roy van Zuydewijn heeft geen patatkraam, maar paranoide zijn hij en
zijn vrouw wel. Hun verhaal, dat ze nu al drie weken lang in HP/De Tijd kwijt
kunnen, is in alle opzichten een hypermodern Hollands sprookje: de burger die in
de verleiding wordt gebracht absurde aspiraties te koesteren, aangespoord wordt
dromen van macht, rijkdom en aanzien te koesteren, en bij tekenen van tegenslag
en tegenwerking ten prooi valt aan hysterisch wantrouwen en waan. Tekenend voor
die mengeling van hoogmoed en ingebeelde achtervolgingswaanzin is de
beschuldiging dat het echtpaar afgeluisterd zou zijn in opdracht van het
koninklijk huis, terwijl het enige controleerbare feit dat nu boven water is,
eruit bestaat dat het echtpaar zelf geheime bandopnamen van prive-gesprekken met
de koningin heeft gemaakt. Het valt me nog mee dat Beatrix niet van rituele
babymoord is beschuldigd.

De psychologie heeft benamingen voor dit soort gedrag, maar daar is helemaal
niemand in geinteresseerd; het is hun overduidelijke paranoia die juist zo
gretig aftrek vindt, omdat het een paranoia is die zo mooi aansluit bij de
tijdgeest. Het echtpaar spiegelt de waan van de dag, zoals de moeder van
Margarita enige jaren geleden haar moment greep door haar zwevende geest ruim
baan te geven in een tijd dat hele volksstammen op zoek gingen naar een hogere
werkelijkheid. Geen wonder dat het tweetal juist HP/De Tijd opzocht om hun
waanwereld te etaleren; dat blad heeft een paar jaar geleden de feitelijke
journalistiek verruild voor een verbeten impressionisme, dat rancune en paranoia
tot leidende principes heeft gemaakt.

Er zijn maar weinig mensen, lees ik nu overal, die het verhaal van prinses
Margarita en haar man serieus nemen. Tegelijk leeft, paradoxaal, de overtuiging
dat de monarchie schade heeft geleden door de smeuige openhartigheden van het
tweetal. Nu de afgelopen anderhalf jaar zo ongeveer alle Nederlandse instituten
in twijfel getrokken en vernederd zijn, is het nu de beurt aan het koninklijk
huis. De beschuldigingen vallen op een vruchtbare bodem, omdat ze inspelen op
het verlangen om onze Hollandse royalty een toontje lager te laten zingen. Ze
staan boven het volk, maar tegelijkertijd moet ze duidelijk gemaakt worden dat
ze in de macht zijn van het volk, zo ongeveer als de jonge zangers in Idols. In
onze massacultuur hebben ze te gehoorzamen aan de wetten van het hedendaagse
sterrendom. De voorname rouw van de begrafenisplechtigheid na de dood van prins
Claus, roept automatisch het meer dan realistische tegenbeeld op van hoogmoed en
machtswellust, van openbare dronkenschap, een opgestoken middenvinger en een
onhandige spelfout. Niet dat de Oranjes zo'n geheim lijken te maken van hun
herkenbare alledaagsheid; tijdens mijn enige ontmoeting met de kroonprins, jaren
geleden, vertelde hij zelf smakelijk hoe een televisiekijkende liplezer prins
Bernhard eens betrapte op het vertellen van schuine mop op het bordes van
Soestdijk tijdens het Koninginnedagdefile. Sindsdien, zei hij, waarschuwt
Beatrix haar gezin tijdens openbare gelegenheden tegen liplezers.

Schaden dit soort verhalen het aanzien van de monarchie? Alleen als het geloof
in de monarchie ontbreekt, lijkt me. Ons koningshuis bevindt zich, net zoals al
die andere geheiligde instituten in Nederland, in die onmogelijke spagaat: ze
moet bijzonder en van ons zijn. Wanneer ze het object van overspannen dweepzucht
lijkt te worden, slaat de paranoia toe en wordt de Oranjes heerszucht en
eigenwaan toegedicht. Margarita en haar man zijn niet uit op geld, meldt hun
nieuwe advocaat. 'Het doel is de waarheid boven tafel te krijgen.' Misschien kan
Irene van Moors nog eens te hulp schieten.



LOAD-DATE: March 1, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                               80 of 97 DOCUMENTS

                                NRC Handelsblad

                               February 28, 2003

Niemand heeft nooit geen geluk ; Meerstemmige satire van AKO-prijswinnaar Franke

BYLINE: PIETER STEINZ

SECTION: boeken; Pg. 29

LENGTH: 1638 words


Zie de mensen.

In een volksbuurt, ergens in de grote stad, betrekken acht draagkrachtige
middenklassers hun koopwoning in een modernistisch appartementencomplex. Geen
van allen zijn ze gelukkig. Een ouder echtpaar met een Duits aandoende naam
lijdt onder opspelende oorlogstrauma's. Een journaliste van een vrouwenblad komt
niet los van haar onbetrouwbare grote liefde. Een teruggetrokken violist werkt
met vallen en opstaan aan het verklanken van een gedicht. Een labiele schoonheid
gaat gebukt onder de omvang van haar borsten. Een ingenieur probeert zijn woede
over een mislukte relatie te sublimeren in een proefschrift. Twee academici
hebben een huwelijk dat bedreigd wordt door een geheim dat de vrouw niet durft
te openbaren.

De toch al niet geringe problemen van deze 'acht zonder stuurman' worden
verergerd door hun nieuwe woonomgeving, die behalve door absurde geluidsoverlast
gekenmerkt wordt door vijandige buren van zowel autochtone als allochtone
afkomst. Het complex is neergezet onder een ongelukkig gesternte: het is gebouwd
op een open plek met een schimmige historie en misstaat tussen de vervallen
roodstenen gevels; bovendien is het de uitkomst van een weinig populair
stadvernieuwingsproject van de gemeente. De burgemeester heeft het in een
onbewaakt ogenblik vergeleken met een bijenkorf, waarin geen plaats is voor
strontvliegen.

In zijn rijke nieuwe roman Wolfstonen kruipt Herman Franke in de huid van een
twintigtal personages, onder wie niet alleen de bewoners van het 'akoestische
gekkenhuis' en de volkse types die hen omringen, maar ook twee kleine kinderen
die als het koor in een Griekse tragedie de gebeurtenissen rondom de bijenkorf
gadeslaan en becommentarieren. Het is een ambitieuze en beproefde manier van
vertellen, die teruggaat op de grotestadsromans van vroeg-twintigste-eeuwse
modernisten als James Joyce (Ulysses) en Virginia Woolf (Mrs Dalloway). Maar het
is ook een specialisme van Franke, die het middelpuntzoekende perspectief eerder
toepaste in de met de AKO-prijs 1998 bekroonde roman De verbeelding, waarin een
groot aantal personages levend en dood, bezield en onbezield - te maken krijgt
met een naaktportretje van de minnares van de Engelse zeeheld Nelson.

Sprekende doden en denkende standbeelden komen in Wolfstonen niet voor; maar de
personages zijn verscheiden en aandoenlijk genoeg om de aandacht van de lezer
bij Franke's symfonische, of eerder filmische, opzet vast te houden. Beeldje
voor beeldje leren we hen kennen, inclusief hun angsten en ambities. ' Dit was
zo'n roman waarin mensen langzaam maar zeker het gevecht tegen hun verlangens
verliezen en de bodem onder hun bestaan voelen wegzakken', merkt Angolie, de
echtgenote-met-geheim, op over het hippe Franse boek dat ze vertaalt. Natuurlijk
is Wolfstonen ook zo'n roman. Zo krijgt de onzekere Paulice ('In haar gingen de
verkeerde gevoelens onjuiste verbindingen aan') na de zelfmoord van haar
werkgever een erfenis waarmee ze haar borsten laat verkleinen om na de operatie
langzaam gek te worden van nieuwe dwanggedachten. En wat te denken van de
violist Elto? Hij demonstreert na eindeloos oefenen zijn viooltaal aan twee
jonge leerlingen, en wordt in extase opgepakt wegens vermeende pedofilie. Het is
de oude moraal van het volkssprookje: 'Wees voorzichtig met je wensen; voor je
het weet gaan ze in vervulling.'

Wolfstonen, genoemd naar de laagste tonen van een cello of viool die door
falende resonantie niet goed willen klinken, beschrijft een paar maanden uit het
leven van de bewoners van de bijenkorf. Genoeg om hen allemaal te gronde te zien
gaan aan hun eigen verkniptheid, aan de hinderlijke geluiden die te onpas door
de muren en uit de verwarmingskanalen komen, en vooral aan het getreiter en het
geroddel van de bewoners van de oude wijk. Het begint al met het gebons van
boksballen op de niet geisoleerde zijmuren van het nieuwe pand een gevolg van de
voorbereidingen voor een wedstrijd (autochtonen vs. immigranten) die
opbouwwerkers hebben georganiseerd om de sfeer in de wijk te verbeteren. Maar
ook daarna blijft het onrustig; het wantrouwen van liefhebbers van
levensliederen en huilende zigeunerinnetjes tegen de 'elitaire' cultuurtypes in
het fratsige gebouw, met hun lege interieurs en intellectuele prietpraat, slaat
geleidelijk om in openlijke vijandschap, en zal eindigen in een orgie van
geweld. De geboren psycholoog Ista, de voorzitter van de bewonersvereniging die
alle moeite doet om zijn even botte als boerenslimme buurman te paaien ('Zo,
Ista, kom je even het gewone volk bekijken in je vrijetijdskloffie?'), kan daar
niets aan verhelpen.

De sfeer van Wolfstonen, of liever de gedoemde interactie van verschillende
lagen van de bevolking in een grote stad, doet een beetje denken aan Van geluk
gesproken, Marijke Howelers verfilmde bestseller uit de jaren tachtig; een
voorbeeld waarnaar Franke speels verwijst door middel van het steeds herhaalde
refrein van een (zelfverzonnen) smartlap: 'Niemand zal zeggen dat ik nooit geen
geluk heb gekend'. Maar in tegenstelling tot Van geluk gesproken speelt
Wolfstonen niet in herkenbaar Amsterdam: zoals de vreemde namen van de
personages al suggereren, is de setting een niet-bestaande stad, waar mensen
lunchen met mestabroodjes en boldermelk en waar de trendy jeugd danst op
'random-beat', muziek zonder ritme waar je 'lekker schizo' van wordt. En anders
dan Howeler mikt Herman Franke op meer dan de gulle lach.

Wolfstonen is ontegenzeglijk een humoristisch boek, met karikaturale personages
(zoals de in ambtelijk koeterwaals pratende violist) en voortdurende
speldenprikken naar het moderne leven ('Vartor zette het op een ongelooflijk
beestachtig schreeuwen en sloeg met armen en benen als een voetballer die in de
sudden death-periode van een beslissende wedstrijd heeft gescoord').
Tegelijkertijd wil Franke harde noten kraken over de verhouding tussen elitaire
cultuur en massacultuur; een onderwerp dat hem na aan het hart ligt, zoals bleek
uit het ingezonden stuk dat hij in 1999 schreef tegen staatssecretaris Van der
Ploeg toen die wilde beknibbelen op de subsidies voor 'elitekunst'.

Franke heeft zich - ook in zijn essaybundel De tuinman en de dood van Diana -
opgeworpen als een ouderwetse cultuurpessimist, iemand die de beschaving teloor
ziet gaan als gevolg van de debilisering van de media, de zelfkleinering van de
culturele elite en de postmoderne gelijkstelling van hoge en lage cultuur. In
Wolfstonen leeft hij zijn nachtmerrie uit: de opstand der horden, van de mensen
die liever willen 'voelen dan weten, behalve als het om voetbaluitslagen gaat.'
Een clash of civilizations die veel bedreigender is dan die tussen rassen of
levensovertuigingen, en die de zwakke intellectuele broeders nooit zullen
winnen. Zoals de ingenieur hooghartig zegt tegen de vertaalster: 'Wij zijn
toleranter dan zij. Dat is in de ogen van intolerante mensen een zwakte.' Of de
psycholoog tegen zichzelf: 'Cultuur was een vliesje, sociale make-up, de natuur
keek er dwars doorheen en ging onverstoorbaar haar gang. De natuur was
extreem-rechts en communistisch tegelijk maar gek genoeg nooit
christendemocratisch.'

Natuurlijk moeten we de personages niet beschouwen als afsplitsingen of
spreekbuizen van de auteur. Franke bedrijft satire. Zijn onbeschaamd elitaire
terzijdes ('Er bestaat nu eenmaal veel meer innerlijk dan het uiterlijk
verbeelden kan, wat een rijke bron van pijnlijke misverstanden, psychisch leed
en grote kunst is, maar voor veel armgeestigen domweg een zegen') liggen er net
zo dik bovenop als de marxistische analyse van de moderne-vrouwenbladen ('Het
Feminiene Valsbewustzijn') of de quasi-sociologische beschrijving van zogenaamde
sheafheads: 'Ze waren beyond ideology ...  In feite sloegen ze iedereen in
elkaar die niet middle of the road wilde lopen.' Daarom kun je Wolfstonen,
ondanks de vele door elkaar lopende verhaallijnen en aandachtvragende
personages, ook geen soap noemen.

Wolfstonen is opgezet als een noodlotsverhaal, zoals de krachtige 'Ouverture'
van de roman meteen in de eerste zin duidelijk maakt (zie kader). Net als
Rosenbooms Publieke werken, waarvan het niet alleen in omvang wat weg heeft,
neemt het ruim de tijd om de karakters te introduceren en de dreiging op te
bouwen. Te ruim misschien; af en toe lijkt het of de plot tot stilstand komt en
er alleen nog in de breedte verteld wordt. Franke is een meester in sur place;
hij stelt de demarrage tot het laatste moment uit. Voor een feuilletonschrijver
is dat een aanbeveling; voor de satiricus die hij wil zijn is het een handicap.
De grote Evelyn Waugh, die dit jaar zijn honderdste geboortedag gevierd zou
hebben, had voor zijn fileringen van de Britse klassenmaatschappij maximaal
driehonderd pagina's per boek nodig.

Genoeg vergelijkingen met de wereldliteratuur. Wolfstonen kan uitstekend op
zichzelf staan. Als intrigerend verhaal, dat je onderdompelt in een vreemde
wereld die tegelijkertijd herkenbaar is. Als stilistisch huzarenstukje, vol
mooie observaties van onbeholpen menselijk contact en absurde modegrillen. En
vooral als triomf van de fantasie, die door Franke al zo vaak verdedigd is tegen
het volgens hem epidemische 'autobiografisme' in de Nederlandse literatuur (en
die ook zo welig tierde in het programmatisch getitelde De verbeelding). 'Er zat
te weinig angst en dreiging in de romans van tegenwoordig ...  terwijl het leven
er grotendeels uit bestond' laat Franke een van zijn personages denken. Over
angst en dreiging heb je in Wolfstonen niet te klagen. Maar wat belangrijker is:
ook niet over humor en straatrumoer - twee dingen die in de moderne Nederlandse
literatuur nog dunner gezaaid zijn.

Herman Franke: Wolfstonen. Podium, 524 blz. Euro 25,-

Herman Franke Foto Vincent Mentzel

Kunst en Cultuur ; Kunst ; Taal- en Letterkunde ; Literatuur

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               81 of 97 DOCUMENTS

                                NRC Handelsblad

                               February 28, 2003

Wat Zalm had moeten zeggen

SECTION: Opinie; Pg. 6

LENGTH: 723 words


Het verloochenen van de fundamentele waarden van het liberalisme is uit den
boze, meent Paul Cliteur.

VVD-fractieleider Zalm is benaderd door vier ambassadeurs van islamitische
landen die hem aanspraken op uitspraken van het VVD-Kamerlid Hirsi Ali. Hij
verklaarde de uitspraken van Hirsi Ali tot prive-standpunten die vanuit het
liberale gedachtegoed noch beaamd, noch ontkend konden worden.

Nadat gebleken is dat achter dit bezoek van de ambassadeurs een brief schuilging
van 21 lidstaten van een islamitische organisatie, is een principieel standpunt
vanuit de liberale beginselen gewenst. Vertegenwoordigers van de 21 lidstaten
zouden moeten worden uitgenodigd voor een nieuw onderhoud waar Zalm het volgende
standpunt moeten innemen.

'Mijne heren, in uw brief spreekt u mij aan op de liberale beginselen en de
wijze waarop onze liberale volksvertegenwoordiger Hirsi Ali daaraan gestalte
geeft. Daarvoor dank. Het is altijd goed om met elkaar van gedachten te kunnen
wisselen over de uitgangspunten van onze politieke wereldbeschouwing. Liberalen
doen dat graag. Niettemin moet mij van het hart dat uw visie op het liberalisme
zeer beperkt is en ik zal u uitleggen waarom. Allereerst stelt het liberalisme
zich net als alle andere moderne ideologieen op het standpunt dat men de
waarheid moet spreken. De kwestie die hier in het geding is, is of de profeet
Mohammed seksueel verkeer heeft gehad met een meisje van negen jaar oud.
Voorzover mij bekend zijn de islamitische bronnen hierover duidelijk: dat is het
geval. Uzelf betwist dit feit ook niet en kan dus als vaststaand worden
beschouwd. De vraag is vervolgens hoe we dit feit zouden moeten benoemen. In
Nederland noemen we dat pedofilie of pedoseksualiteit. Voor deze seksuele
orientatie is ook een psychiatrische term bekend: perversie. De uitspraak
'Mohammed was een perverse man' is dus op logische gronden onvermijdelijk.
Pedofilie is in Nederland ook strafbaar. Art. 244 van het Wetboek van Strafrecht
stelt dat wie met iemand beneden de leeftijd van 12 jaren handelingen pleegt die
bestaan uit (of mede bestaan uit) het seksueel binnendringen van het lichaam
wordt gestraft met gevangenisstraf van ten hoogste twaalf jaar.

Nu beroept u zich erop dat het vaststellen van deze onvermijdelijke waarheid
kwetsend is voor 1,5 miljard moslims over de hele wereld. Misschien is dat waar.
Het is waar zoals het voor enorme delen van de mensheid kwetsend was en is dat
de aarde niet het middelpunt van het universum vormt of de mens niet op een
speciale dag geschapen is, maar voortkomt uit aapachtige voorouders. De liefde
voor de waarheid van het liberalisme is echter zo groot dat wij menen voor deze
gekwetste gevoelens niet te mogen kapituleren.

U vraagt zich misschien af waarom wij dat niet doen. Dat heeft te maken met de
specifieke geaardheid van het liberalisme als politieke ideologie. Het
liberalisme is in de vorige eeuw tot ontwikkeling gekomen als een radicalisering
van het idee van de gelijkheid van alle mensen voor de wet. Essentieel voor
liberalisme is dat niemand boven de wet staat. Ook de koning niet. The rule of
law, not of men. Als de koning een brood koopt of een huis huurt, is hij aan
dezelfde wettelijke normen onderworpen als elke willekeurige burger. Dat geldt
ook voor de moraal. Als de koning een daad pleegt die wij bij gewone burgers als
schandelijk plegen te beschouwen, zullen we dat bij de koning ook doen.

Deze gelijkheidsgedachte passen wij ook toe op religieuze leiders. De paus in
Rome, Jezus Christus, Mohammed of Boeddha staan niet boven de wet of de moraal.
Wij gaan ervan uit dat bepaalde universele normen van betamelijkheid gelden voor
alle mensen. Dat wil zeggen dat als Mohammed een daad pleegt die wij bij gewone
mensen zouden afkeuren, wij deze ook afkeuren bij Mohammed.

Wat u van mij vraagt is dus een onmogelijke opgave. U vraagt van mij deze
fundamentele waarden van het liberalisme te verloochenen en een fractiegenoot te
corrigeren die de enig mogelijke interpretatie geeft aan het geestelijke erfgoed
van onze traditie.'

Prof. dr. P.B. Cliteur is hoogleraar encyclopedie van de rechtswetenschap
Rijksuniversiteit Leiden.

Tekening: Cyprian Koscielniak

Internationale gewapende conflicten ; Bewapening ; Buitenlandse betrekkingen ;
Politiek en Staat ; Defensie ; Recht ; Volkenrecht

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               82 of 97 DOCUMENTS

                                NRC Handelsblad

                               February 27, 2003

'Als mijn tante haar zin niet krijgt, gaat ze letterlijk en figuurlijk
stampvoeten' ; Gouden woorden

BYLINE: GERRIT KOMRIJ

SECTION: Achterpagina; Pg. 24

LENGTH: 496 words


Luister, Margarita, ondeugend kind - wat voor ouwe koek zit je ons nu op te
dissen? Ben je echt zo wereldvreemd, met het kapitaaltje van je grootmoeder, je
kasteeltje in Frankrijk en je damesachtige amour fou, dat je niet begrijpt dat
je ons interessantigheden aan het verklappen bent die we allemaal al sinds sint
juttemis weten? Je bevestigt alleen dat het leven van de Oranjes - en dat van
jou - niet afwijkt van het leven van de doorsnee bekakte familie.

Je schetst ons een beeld van prinsen die zich gedragen als bierhijsende
corpsballen die dansen op de muziek van Rene Froger. Dat nu, dekselse Margarita,
is al jaren het gangbare beeld. Al loopt tante Trix, zoals je haar noemt,
duizendmaal met een vroom gezicht het Nationale Ballet plat, ze kan in haar
eentje het funeste beeld niet rechttrekken van een familie die zweert bij
eenvoudige artistieke kost. Er zijn grapjes over de geestelijke bagage van je
neefjes in omloop die je nog zouden doen blozen. Waarom zouden ze zich ook
inspannen? 't Is een traditionele familie, in niets opvallend.

Al even naief klinkt je verontwaardiging over het cynisme dat over zulke
families is neergedaald. Jij en de man uit je sprookjesboek zagen bijvoorbeeld
hoe Johan Friso, toen hij in een bus langs zwaaiende Oranje-fans reed, 'met een
hand terugzwaaide, terwijl hij net onder het raampje de middelvinger van zijn
andere hand omhoog stak'. Ik citeer uit HP/De Tijd. Verbaast je dat? Het halve
Nederlandse volk, Margarita, leeft met de jongens mee als ze weer eens met strak
gelaat getuige staan te zijn van boerenmarkten en zakloopwedstrijden. De diepere
zin van hun denkbeeldig blauw bloed is de minachting voor de gewone man. Wij
weten dat zij niet deugen en zij weten dat wij niet deugen - dat was toch allang
de afspraak?

Ook van je onthullingen over buitenechtelijke relaties zal geen wenkbrauw
omhooggaan. Overspel is het zout in de adellijke pap. Een beetje prins gaat naar
bed met alle kindermeisjes en secretaresses, en altijd zonder condoom. Bespaar
me je verontwaardiging, Margarita. Gaap, gaap.

Dansen op zang van Rene Froger, middelvinger omhoogsteken, met de verkeerde
vrienden omgaan, kindermeisjes verwennen - je maakt me alleen jaloers. Ik zou er
voor tekenen, voor twintig procent koningin spelen en voor tachtig procent op de
skilatten staan - als ik kon skien.

Je verhaal oogst louter succes, Margarita, omdat de Oranjes zo pathologisch
geheimzinnigdoenerig zijn. Ze hebben nog altijd niet door dat wij ze doorhebben.
Zoiets smeekt om karikaturen. Mijn lievelingskarikatuur is voorlopig - daarvoor
dank, meisje - het beeld van je stampvoetende tante. Ik ben er trots op
onderdaan te zijn van een koningin die in staat is niet alleen letterlijk, maar
ook figuurlijk te stampvoeten. De kroonluchter trilt. Alle paleisratten
sidderen. Heel haar kapsel stampvoet mee.

Prinses Margarita van Bourbon van Parma

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               83 of 97 DOCUMENTS

                                NRC Handelsblad

                               February 22, 2003

Naar joods gebruik ; JOODSE CATACOMBEN GINGEN CHRISTELIJKE VOOR

BYLINE: HENDRIK SPIERING

SECTION: Wetenschap & Onderwijs; Pg. 36

LENGTH: 1066 words


De joden in Rome waren al vroeg actief met naastenzorg, zo blijkt uit een nieuwe
datering van de joodse catacomben die nu ouder blijken dan de christelijke.
Naastenzorg was in de oudheid geen christelijk monopolie, aldus archeoloog en
godsdienst historicus Leonard Rutgers.

Het christendom maakte in de eerste eeuwen van zijn bestaan een stormachtige
groei door. In de vierde eeuw na de geboorte van Jezus Christus was het de
dominante godsdienst van het Romeinse Rijk. De grote historische vraag is:
waarom was deze verering van Jezus Christus als de zoon van God die verlossing
biedt van de zonden zo populair? Ook andere godsdiensten, zoals de in het leger
populaire verering van de oosterse god Mithras, boden verlossing en zuivering
van aardse smetten.

Dr. Leonard Rutgers, verbonden aan de Universiteit Utrecht, bestudeert de enige
archeologische bron waarin de vroeg-christelijke gemeenschap zich in zijn geheel
presenteert aan moderne ogen: de onderaardse catacomben in Rome, waar zij hun
doden begroeven. De wirwar van grafkamers en labyrinthische gangen met graven in
de wand is ontstaan uit ruimtegebrek. Vanuit bestaande grafkelders werden de
catacomben steeds verder uitgebreid, uiteindelijk vaak ook met gangenstelsels op
verschillende niveaus. Soms groeiden verschillende stelsels aan elkaar vast. Na
het verval van Rome in de vijfde eeuw raakte de catacomben in ongebruik, er was
weer genoeg ruimte in de stad om 'bovengronds' te begraven. ''De catacomben
vormen echt een tijdcapsule. Als je er binnentreedt ben je in een keer terug in
die tijd. Een heel bijzondere ervaring', aldus Rutgers. Er zijn ook wel heidense
onderaardse begraafplaatsen in Rome, maar die zijn veel kleiner dan de
christelijke of de joodse.

De klassieke verklaring voor de populariteit van het christendom is dan ook
gebaseerd op precies het bestaan van die catacomben, legt Rutgers uit. ''Want
wie betaalde de aanleg van die gigantische begraafcomplexen, met honderden
kilometers lange gangen? Er zijn in totaal zo'n zestig catacomben teruggevonden,
met tienduizenden eenvoudige graven. Hier is duidelijk sprake van een
gemeenschappelijke onderneming, een nog altijd zichtbare uitdrukking van
naastenliefde. De kerk zorgde er voor dat ook de armetierige gelovigen netjes
begraven werden. Je kunt aan de aanleg zien dat het systematisch en
professioneel gebeurde, er zat een organisatie achter en dus een financieel
systeem.' Er zijn vier joodse catacomben bekend, maar daar is nooit veel
onderzoek naar gedaan. Catacombe-onderzoekers zijn traditioneel gericht op de
christelijke overblijfselen.

De christelijke catacomben gelden als een gestolde vorm van naastenliefde, die
kennelijk door de christenen werd betracht - ongetwijfeld ook tijdens het leven.
De naastenliefde is een van de klassieke verklaringen voor de tomeloze opkomst
van het christendom als massareligie.

Maar klopt die verklaring? Rutgers is onlangs een door NWO gesteund
onderzoeksproject begonnen, 'The Rise of Christianity', om die vraag te
beantwoorden, met behulp van nader catacombenonderzoek. En de eerste resultaten
werpen al een ander licht op de uniciteit van de christelijke naastenzorg.
''Want er zijn dus ook joodse catacomben in Rome. Daarvan is altijd gedacht dat
die hooguit gelijktijdig zijn ontstaan met de christelijke. Maar samen met
Utrechtse natuurkundigen heb ik nu met behulp van C-datering vastgesteld dat de
joodse ouder zijn dan de christelijke. En dat betekent dat zij al eerder deze
vorm van naastenliefde betrachten, en dus ongetwijfeld ook andere vormen.

voorbeeld

De joodse gewoonte was dus waarschijnlijk het voorbeeld voor de christenen.' Uit
het C-onderzoek van Rutgers en zijn collega's, het eerste dat ooit in de
catacomben is verricht, blijkt dat nu de joodse catacombe onder de Villa
Torlonia teruggaat tot halverwege de eerste eeuw na Chr. Het onderzoek, in
samenwering met fysici Arie de Jong en Klaas van der Borg, verschijnt binnenkort
in Radiocarbon. De oudste christelijke catacomben gaan waarschijnlijk terug tot
de derde eeuw maar C-dateringen ontbreken nog altijd. Het is sowieso
onwaarschijnlijk dat ze zo oud zijn als de joodse: tot halverwege de eerste eeuw
- om de simpele reden dat er toen nog niet genoeg christenen in Rome waren om
grootschalige begraafplaatsen noodzakelijk te maken.

Opmerkelijk in dit verband is dat ook de joodse godsdienst vrij veel
aantrekkingskracht uitoefende op heidenen, die zich dan meestal niet 'volledige
joden' noemden (al kon dat ook), maar zich als 'halfbekeerlingen' bij de joodse
gemeenschap aansloten: wel het monotheisme en de joodse moraliteit, maar niet de
besnijdenis of de spijswetten. Pas in de derde eeuw nam dit fenomeen af, mede
door de toenemende polarisatie met het christendom. Waarschijnlijk omdat op die
manier ook veel christenen met de joden 'mee deden', gingen de joods leiders
scherpere eisen stellen aan de halfbekeerlingen, bijvoorbeeld dat de mannen zich
binnen een jaar moesten laten besnijden - een vrij effectieve barriere.

Dat er tot nu toe nooit een goede datering is gemaakt van de catacomben, is
typerend voor de toestand van het catacombenonderzoek, aldus Rutgers. ''Het
opvallende is dat ze tot voor kort nooit met een historisch oog bestudeerd zijn.
Het ging altijd om de theologie en om de wandschilderingen; hoe worden welke
heiligen afgebeeld. Die traditie gaat terug tot de 16e eeuw, toen de catacomben
werden herontdekt en onmiddellijk een wapen werden in de katholieke strijd tegen
de protestanten. De katholieken beweerden namelijk dat de in de catacomben
afgebeelde heiligen en pausen al door de eerste christenen werden vereerd. In
mijn onderzoek gaat het nu juist niet om heiligen en pausen, maar om de
drijfveren van de gewone man/gelovige om zich aan te sluiten bij het
christendom.'

Een overzicht van de catacomben biedt Leonard Rutgers' 'Onderaards Rome',
Uitgeverij Peeters ISBN 90-429-0817-3 153 blz. Euro 15,84

'Nepia Marosa, die vier jaar leefde', joodse grafinscriptie in het Latijn, Vigna
Randanini-catacombe, ca 450-500 na Chr.

Leonard Rutgers

Joodse sarcofaag, begin vierde eeuw.

'Hier ligt Anastatius, het hoofd van de raad der oudsten, zoon van
Anastatitius', joodse grafinscriptie in het Grieks, 3e of 4e eeuw na Chr. Vigna
Randanini-catacombe.

Jodendom ; Archeologie ; Kunst en Cultuur ; Geschiedenis ; Levensbeschouwing ;
Religie

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               84 of 97 DOCUMENTS

                                NRC Handelsblad

                               February 20, 2003

Wees klaar voor aanslagen, niet bang

BYLINE: DOOR EEN ONZER REDACTEUREN

SECTION: Opinie; Pg. 6

LENGTH: 465 words

DATELINE: ROTTERDAM, 20 FEBR.


De man die het Amerikaanse volk moet waarschuwen voor een mogelijke aanslag weet
het ook niet precies. 'Het is niet altijd gemakkelijk om te weten wat te zeggen
of wat te doen', zei Tom Ridge, de kersverse minister van het ministerie van
Binnenlandse Veiligheid gisteren verontschuldigend.

Zijn oproep tot verhoogde waakzaamheid, twee weken geleden, bleek loos alarm,
net als de andere waarschuwingen die hij tot dusver heeft gegeven. De twee
belangrijke informanten, op grond waarvan de Code Orange-status was afgekondigd,
zijn inmiddels door een leugendetector ontmaskerd.

Daar zaten de geschrokken Amerikanen met hun rollen onaangeroerde
montageplakband (duct tape), gasmaskers, extra proviand en zaklantaarns. 'Berg
het op, berg het plakband op', zei Ridge nog met enig gevoel voor zelfspot. Het
hamstergedrag van veel Amerikanen, het directe gevolg van zijn oproep, was
aanleiding geweest voor een salvo van hoongelach in de Amerikaanse media. Wat
was nu precies het nut van een minister voor Binnenlandse Veiligheid die zelf
ook in verwarring was?

Verschillende Amerikaanse politici hebben de tegenstrijdige signalen van de
minister inmiddels gehekeld. Zijn oproepen zouden te veel onrust hebben gezaaid
in de samenleving. Een van de initiatiefnemers van het nieuwe ministerie, de
Democratische senator Joseph Lieberman, zei dat Ridge er beter aan zou doen zich
te richten op structurele voorlichting in plaats van de incidentele
paniekberichten.

Volgens Ridge gaat dat nu gebeuren. Hij kondigde gisteren een nieuwe
voorlichtingscampagne aan die BE READY heet. Die letters staan voor het gratis
informatienummer waar Amerikanen naar toe kunnen bellen voor het laatste nieuws
over mogelijke dreigingen. De campagne kost 1,2 miljoen dollar en omvat verder
nog een speciale website (www.ready.gov), radio- en televisiespots, wegreclame
en een brochure die door de Amerikaanse posterijen wordt verspreid.

Rest natuurlijk het probleem dat niemand weet wanneer het noodlot daadwerkelijk
toeslaat. Ridge heeft gezegd dat mensen begrip moeten hebben voor het feit dat
hij zich tussen twee vuren bevindt. Aan de ene kant wordt hij opgeroepen meer
concrete waarschuwingen te geven, aan de andere kant mag hij geen paniek
veroorzaken. Het kleurenschema dat oproept tot verschillende stadia van
waakzaamheid zou ook vooral zijn bedoeld voor het politieapparaat en de
veiligheidsdiensten. Het gewone volk onderwijl hoeft alleen maar 'voorbereid' te
zijn. Wanneer het zijn adviezen voor veiligheid gehoorzaam heeft opgevolgd, kan
iedereen gewoon weer verder gaan met 'de belangrijke taak een familie te zijn'.
Maar of het volk er ook echt door is gerustgesteld?

Binnenlandse politiek ; Vrede en veiligheid ; Terrorisme ; Politiek en Staat ;
Binnenlandse Politieke Onrust

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               85 of 97 DOCUMENTS

                                NRC Handelsblad

                               February 15, 2003

Nog geen uitsluitsel

SECTION: Kunst; Pg. 9

LENGTH: 688 words


Chef-wapeninspecteur Hans Blix presenteerde gisteren in de Veiligheidsraad van
de Verenigde Naties geen onmiddellijke aanleiding tot oorlog. Zijn sobere
rapportage over Irak maakte tegelijk duidelijk dat Bagdad nog steeds niet
onvoorwaardelijk en volledig meewerkt aan ontwapening, zoals VN-resolutie 1441
eist. Die twee zaken lijken in tegenspraak met elkaar, want niet meewerken kan
een casus belli zijn. Maar Blix was gematigder dan op 27 januari, toen hij Irak
ervan betichtte niet behulpzaam te zijn met het verschaffen van informatie. Dat
was nu anders, en daarmee was de angel voor een deel uit Blix' presentatie. De
beurzen concludeerden het al toen de Zweed was uitgesproken: het aftellen tot
een oorlog was uitgesteld. De koersen stegen.

Blix droeg op beleefde wijze zijn verantwoordelijkheid over aan het instituut
waar die behoort te liggen: de Veiligheidsraad. De politieke argumentatie kon
beginnen. Het werd een voorspelbaar vertoon van diepe verdeeldheid. De Grote
Vijf in de raad, de landen met vetorecht, zijn geen millimeter nader tot elkaar
gekomen, integendeel. De VS en Groot-Brittannie vinden dat Irak onvoldoende
meewerkt aan ontwapening en dat de Veiligheidsraad zich 'in de zeer nabije
toekomst' ( Colin Powell) zal moeten beraden op de 'ernstige gevolgen' uit
resolutie 1441. Frankrijk, China en Rusland vinden dat de wapeninspecties hun
nut afwerpen, dat de inspecteurs moeten doorgaan en dat geweld voorbarig is.
Frankrijk zal een geweldsresolutie niet steunen.

En zo heeft Hans Blix toch niet het verlossende woord gesproken. Naar zijn
presentatie was reikhalzend door de hele wereld uitgekeken. Politici,
diplomaten, zakenmensen, beursgoeroes en oliehandelaren, ja zelfs de 'gewone
man' in Koeweit, Keulen en Kampen - iedereen hield gisteren even de adem in. Het
werd opnieuw een voorlopig oordeel en geen definitief uitsluitsel. Wat Blix
aandroeg, mag de Veiligheidsraad in extenso verder beoordelen. Het is een
gemengd beeld van een piepklein beetje goede wil van de kant van Irak tot de
belangrijke constatering dat onduidelijk blijft wat er is gebeurd met de
gifgasvoorraden; van kritiek op onderdelen van Powells presentatie vorige week
tot de waarneming dat sommige Iraakse raketten een groter bereik hebben dan
toegestaan; van de haast die Bagdad moet maken om de wapeninspecteurs en de
wereld te laten zien dat het '1441' nakomt tot de mededeling van Blix' collega
ElBaradei dat hij geen bewijzen van nucleaire wapens heeft gevonden.

Ieder kan uit de rapportage van Blix putten wat hij erin vindt. En dus zal het
proces van druk opvoeren door de VS verder gaan. Druk op Irak, op de VN, op de
dwarsliggers in de Veiligheidsraad, op de NAVO, op de Europese Unie en op de
'wezels' in Berlijn, zoals sommigen in Washington de Duitse regering zien. Maar
hoe sterk het punt van de ontwapening van Irak ook is, desnoods met geweld, het
overgrote deel van de wereld wil deze oorlog niet. De publieke opinie, gisteren
en vandaag door talloze vredesdemonstranten verpersoonlijkt, vindt het een
heilloos avontuur. Waarom nu? Waarom Irak en niet Noord-Korea? Waarom deze
explosieve regio op scherp zetten? Het zijn vragen waarop nog geen afdoende
antwoord is gegeven. De legitimiteit van een militair optreden kan alleen van de
VN komen. Maar eenheid over zo'n ingrijpende zaak zal er niet zijn, brede
acceptatie ook niet. De twijfelaars hebben recht op hun twijfel. Niemand hoeft
blind achter Washington aan te lopen.

Dat gezegd zijnde kan niet genoeg worden herhaald dat diplomatie op dit niveau
alleen maar werkt bij de gratie van geloofwaardige militaire ondersteuning. Al
het andere is kinderspel. Dat er uberhaupt op deze manier kan worden
geinspecteerd, is aan Amerika te danken. De inspecties moeten doorgaan, de druk
moet verhoogd. Er zal een tweede resolutie moeten komen, meer tijd en een
uiterste tijdslimiet. En dan nog kan de dag komen dat oorlog van de slechtste
oplossing moet worden opgewaardeerd tot het minst slechte alternatief dat nog
voorhanden is.

Internationale gewapende conflicten ; Bewapening ; Defensie ; Recht ; Politiek
en Staat ; Volkenrecht

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               86 of 97 DOCUMENTS

                                NRC Handelsblad

                               February 13, 2003

Nederland maakt een wereldvreemde indruk

BYLINE: THOMAS VON DER DUNK

SECTION: Opinie; Pg. 7

LENGTH: 943 words


Het lijkt niet meer dan een lijst van losse incidenten, maar misschien valt er
toch een lijn in te ontdekken: in de veiligheidsmissers van de afgelopen tijd.
Twee dagen voordat de Amsterdamse politie als gedienstig verkeersbegeleider bij
de stijlvolle uitvaart van een Groot Crimineel zou optreden, was het op een dag
driemaal raak binnen de veilige muren van justitie: een gijzelingsactie in een
rechtbank in Arnhem, een zelfmoordpoging in een rechtbank in Assen, en een moord
op een therapeute binnen een gevangenis in Leeuwarden. En dan hadden we de
laatste maanden nog een paar maal een sensationele kunstroof, ondanks alle
camera's en aanwezig beveiligingspersoneel, dat kennelijk niets heeft gemerkt -
of misschien niets heeft willen merken?

In het licht van de dreigende oorlog in Irak liet de premier vorige week streng
weten dat wegens mogelijke terroristische aanslagen een reeks van gevoelige
objecten veel beter zou worden bewaakt. Daarbij drukte Balkenende iedereen op
het hart, ook persoonlijk beter op te letten. Aan de duttende marechaussee in
Brabant was die boodschap echter duidelijk niet besteed. Al het weekeinde daarop
kon een eenzame dame ongezien over het hek van de vliegbasis in Volkel klimmen
om in alle rust een paar communicatieschotels te molesteren voordat de wacht dat
in de gaten kreeg.

Nederland heeft zo opnieuw een wat wereldvreemde indruk gemaakt. De vraag rijst
of dit land mentaal wel voldoende voor de moderne tijd is toegerust. Bijna drie
eeuwen lang vormde het een vreedzaam en veilig eiland in een woelige wereld,
niet door burgeroorlog of ander grootschalig geweld geplaagd. Gevaarlijke
roversbendes of maffiasyndicaten kwamen eigenlijk niet voor. Politici gaan en
komen op de fiets - informateurs inclusief - en het pikantste
zedelijkheidsschandaal uit de vaderlandse geschiedenis betreft een premier
(Abraham Kuyper) die per abuis naakt voor het hotelraam zijn
gymnastiekoefeningen deed, en niet sekskelders in de geest van Dutroux. De
Nederlandse misdaad: dat was toch meer de wereld van de schattige inbreker uit
'Ja zuster, nee zuster' dan die van Al Capone.

De internationalisering waaraan Nederland na de Tweede Wereldoorlog steeds meer
ten prooi is gevallen heeft echter ook de misdaad in Nederland
geinternationaliseerd. Dat laatste was er door onze politici, toen de grenzen
bij Schengen opengingen, niet bijverteld, maar vormt er wel de onvermijdelijke
consequentie van. Afreke-ningen 'in het milieu' zijn steeds gangbaarder
geworden, en dat milieu is voor een deel in handen gekomen van de
vertegenwoordigers van schietgrage culturen die van elders zijn geimporteerd. En
elders, waar eerwraak en bloedwraak nog welig tieren, ligt de geweldsdrempel nu
eenmaal een stuk lager, en als een boef van de Balkan in onze polder domicilie
kiest, volgt hij in de regel niet eerst een Nawijn-cursus Nederlandse gedoog- en
vergadertechniek.

Aan die keerzijde van de mondialisering moet Nederland duidelijk wennen, en dat
lukt vooreerst nog slecht. De bovengenoemde gebeurtenissen illustreren dat een
zekere naiviteit de Nederlandse ordehandhavers niet vreemd is, en de gevaren
regelmatig worden onderschat. Een vrouwelijke hulpverlener zonder enige
professionele bewaking op de achtergrond met gedragsgestoorde gevangenen in een
ruimte alleen laten waar de hamers en beitels voor het oprapen liggen, is vragen
om ongelukken. En in Amerika verschijnen gevaarlijke misdadigers voor de
rechtbank gewoon geboeid.

Wat ons hier keer op keer opbreekt, zijn drie dingen. Allereerst houden wij
traditioneel niet van rompslomp. Te veel voorzorgsmaatregelen - van een
wegomlegging bij de Amerikaanse ambassade tot voortdurende pasjescontroles -
ervaren wij als een storende onderbreking van ons dagelijks ritme. Gaat het
dramatisch mis, dan worden ze eventjes geaccepteerd, maar gebeurt er vervolgens
niets meer, dan verslappen zij direct. Iedere reguliere bezoeker aan het
Mediapark in Hilversum weet het uit ervaring: na de moord op Fortuyn was
legitimatiebewijs geboden en werd dit zorgvuldig bekeken. Inmiddels volstaat het
op afstand met dat pasje te wapperen - en als je in plaats daarvan een
kopieerkaart toont valt dat vast ook niet op.

Ten tweede houden wij niet van de met omslachtige beveiliging gepaard gaande
akelige sfeer. Een geboeide verdachte voor de rechtbank, geuniformeerde bewakers
bij een therepeutische sessie met gedragsgestoorde gevangenen: dat lijkt teveel
op een echte rechtbank en op een echte gevangenis, en dat willen we niet. Dat is
namelijk zo naar voor de betrokkenen.

Wij willen een prettige omgeving creeren, want dat werkt 'deescalerend', zoals
wij ook in Srebrenica vooral niet met te zware wapens wilden rondlopen om geen
nodeloze aanstoot aan de Serviers te geven.

En ten derde zien wij hier de risicomijdende samenleving in praktijk. Wij willen
niet meer ons hachje wagen, en dat geldt niet alleen voor gewone burgers, maar
inmiddels ook voor de officiele bewakers. Liever niet ingrijpen als een
schilderij wordt ontvreemd, ook al ben je juist in dienst genomen om dat te
voorkomen - een schilderij is geen mes in je ribbenkast waard.

Ook internationaal opereren wij niet anders, en in het debat rond de uitzending
naar Eritrea twee jaar geleden stond dan ook al snel de vraag centraal, hoe in
geval van nood weer heelhuids weg te komen. Vooral geen grote risico's! Zoals
een Nederlandse officier het in de meidagen van 1940 bij de Slag om de
Grebbeberg op onovertroffen wijze in zijn dagrapport formuleerde: toen werd het
levensgevaarlijk en dus trokken wij ons terug.

Thomas von der Dunk is cultuurhistoricus.

Maatschappij ; Politiek en Staat

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               87 of 97 DOCUMENTS

                                NRC Handelsblad

                                February 8, 2003

Alle Koreanen trots en blij achter een vlag

BYLINE: DOOR ONZE CORRESPONDENT

SECTION: Opinie; Pg. 7

LENGTH: 468 words

DATELINE: TOKIO, 8 FEBR.


Als er op het laatste moment geen roet in het eten is gegooid hebben sportlieden
uit Noord- en Zuid-Korea vandaag weer broederlijk achter een vlag aangelopen bij
de sluitingsceremonie van de Aziatische Winterspelen, net als tijden de opening
een week geleden. 'Wij zijn blij en trots om samen te zijn want we zijn nu
eenmaal een volk', zei de Zuid-Koreaanse atlete Kim Ja-youn die tijdens de
openingsceremonie met een noordelijke collega de 'eenheidsvlag' binnendroeg.

Tijdens de wedstrijden zelf, in de Noord-Japanse provincie Aomori, registreerden
televisiecamera's deze week hoe atleten uit Noord en Zuid gezamenlijk elkaars
teams aanmoedigden. In onbewaakte ogenblikken leken er op de tribunes zonder
problemen nieuwe vriendschappen op te bloeien tussen de atleten uit de vijandige
landen. Een onvoorbereide toeschouwer kan zich bij zulke beelden afvragen waarom
de splitsing niet al lang geleden is opgelost. Waarom staat men op het Koreaanse
schiereiland tot de tanden gewapend tegenover elkaar, terwijl men hier zo
makkelijk met elkaar omgaat?

De Zuid-Koreaanse ijshockeyspeelster Hwang Bo-young heeft de grote barrieres
tussen de twee landen tijdens deze spelen echter aan den lijve ondervonden.
Hwang was tot voor kort lid van het Noord-Koreaanse nationale team, maar
vluchtte in 1999 via China naar het zuiden. Nu stond ze als Zuid-Koreaanse
speelster tegenover haar vroegere teamgenoten en vriendinnen op het ijs.
Jarenlange vriendschap ten spijt, Hwang was voor de Noord-Koreaanse speelsters
niet meer dan lucht.

'Als de wedstrijd voorbij is wil ik ontspannen met mijn vroegere vriendinnen
praten', had Hwang deze week voor de wedstrijd gezegd. Er kwam niets van
terecht. Na afloop van de wedstrijd reden de speelsters in lange rijen langs
elkaar om elkaar een hand te geven. Hwang reed als laatste in de Zuid-Koreaanse
rij, wellicht omdat ze dan meer kans zou hebben enkele woorden te wisselen.

Voor de Noord-Koreaanse speelsters bestond Hwang niet. Haar oude vriendinnen
reden met een stalen gezicht langs haar heen zonder haar een hand te gunnen.
Hwang was gefrustreerd door deze houding. Zo zei ze na afloop: 'Ik heb alleen
mijn land weggegooid, niet mijn vrienden.' Voor de voormalige vriendinnen bleken
de politieke verhoudingen echter sterker dan de mogelijke persoonlijke gevoelens
voor Hwang. 'Een volk' zegt men aan beide kanten van de grens. Wellicht moet men
er aan toevoegen: 'eens een verrader, altijd een verrader'. Oh ja, de
Noord-Koreaanse ijshockeydames veegden de zuiderlingen met 10-0 van het ijs.
Geheel politiek correct zei de noordelijke aanvoerder na afloop: 'De pijn om het
strijden tegen ons eigen volk is groter dan de vreugde over de 10-0
overwinning.'

Buitenlandse betrekkingen ; Evenementen en manifestaties ; Algemeen ; Politiek
en Staat

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               88 of 97 DOCUMENTS

                                NRC Handelsblad

                                February 1, 2003

Over de oorlog ; 1180

BYLINE: S. MONTAG

SECTION: Wetenschap & Onderwijs; Pg. 33

LENGTH: 830 words


Het was in de vredige tijd van de Koude Oorlog, begin jaren '80. Het begin van
een winteravond, lichte sneeuw. Uw verslaggever zat in de trein van Hoek van
Holland naar Moskou, bevond zich ergens tussen Minsk en Smolensk. De hele dag
had hij niet veel bijzonders gedaan. Bij de conducteur van zijn rijtuig, een
dikke, knorrige vrouw, een glas thee gehaald; en verder voornamelijk naar buiten
gekeken. Af en toe was er een houten dorpje, van het type dat de Duitsers
veertig jaar tevoren bij tientallen in brand hadden gestoken, en dan weer niets
anders dan de geweldige vlakte.

Als je op deze manier over de aarde rijdt, komt je bewustzijn vanzelf in een
andere toestand. Je raakt onthecht, je zou gaan geloven dat je al de eeuwigheid
bent ingereden. Zonder dat je het merkte hadden de spoorwegen hun eigen Nirvana
voor je gearrangeerd. De verslaggever zweefde boven de geschiedenis van dit
landschap. Hij zag de troepen van Hitler in opmars en afmars, en het Grote Leger
van Napoleon, idem. Hij dacht aan de schoolplaat, De overtocht over de Berezina,
en toen vanzelf weer aan de passage die Louis-Fernand Celine in zijn Reis naar
het einde van de nacht daaraan heeft gewijd. Hij moest er alweer om lachen.

Toen dacht ik voor het eerst dat veldheren, machthebbers die iets krijgshaftigs
van historische betekenis willen ondernemen, ongeacht hun politieke kleur of
geloofsovertuiging, verplicht zouden moeten worden eerst een kijkje te nemen in
het land waar ze het slagveld hebben geprojecteerd. Napoleon eerst per koets
naar Moskou, Hitler in een Volkswagen. Zouden ze dan nog? Je weet het niet. Het
brein van zulke mensen is van een andere kwaliteit, niet hoger of lager, maar
wezenlijk anders.

In 1991, toen de burgeroorlogen in Joegoslavie in verregaande staat van
voorbereidingen waren, heeft Velibor Vasovic, de beroemde voetballer van
Feyenoord, voorgesteld om Milouevic, Karadzic, Tudjman, Izetbegovic, Mladic en
dergelijke sterren in een Zwitsers stadion een partijtje tegen elkaar te laten
spelen, in plaats van hun soldaten oorlog te laten voeren. Vasovic is vorig jaar
gestorven; 62 geworden. Zo is hij er getuige van geweest dat ongeveer 200.000
mensen in zijn land van herkomst zijn vermoord, gesneuveld, door 'de
geschiedenis' vermalen. Over dat ideetje van Vasovic schudden we een beetje
meewarig het hoofd. Kinderlijke voetballer.

Goed, dan iets minder kinderlijk. Barbusse, Celine, Dixon, Hirschfeld, Mailer,
Pyle, Remarque, Thucydides, Zola. Na iedere oorlog moeten de bibliotheken worden
uitgebreid voor de toegevoegde literatuur. Ruimte gereserveerd voor de erevelden
en monumenten. Een mooie combinatie vinden we in New York, op Veteran Square:
een muur waarop in relief citaten staan uit brieven van soldaten: Letters Home
from Vietnam. Er bestaat een film met dezelfde titel. Draai die nog eens af.

Jean Norton-Cru is of was een Franse essayist van Schotse afkomst; heeft
meegevochten in de Eerste Wereldoorlog, en daarover later een verhandeling
geschreven, Du temoignage. Zijn stelling is dat de enige die werkelijk verstand
heeft van de oorlog de soldaat is die hem zelf heeft gevochten. Veldheren,
strategen, staatslieden, geloof geen woord van wat ze zeggen. Niets verrijkt je
kennis van de oorlog zozeer als de ervaring dat er op je wordt geschoten. Of,
voeg ik eraan toe, laat je bombarderen. Dat is voor een gewone burger die er
part noch deel aan heeft werkelijk een onmisbaar avontuur. Het geluid van de
vliegtuigmotoren, de plof van de bom, de stofwolk, en als je dat allemaal hebt
kunnen horen en zien: het bewijs dat je er zelf levend bent afgekomen.

Ik kijk naar een journaalfragment: Bagdad, allemaal levende mensen,
onbeschadigde huizen. Ben benieuwd naar de journaals van volgende maand. Ik ben
het eens met Hasek's Brave Soldaat Svejk. Hij wordt met zijn kompanen in de
strijd geworpen. Roept in de richting van de vijand: NIet schieten! Je zou wel
eens iemand kunnen raken!

Allemaal vergeefs verzamelde wetenschap.

Begrijpen we in Nederland, vraag ik me ernstig af, wat deze 'gemondialiseerde'
wereld binnenkort te wachten kan staan? Zoals altijd onder zulke omstandigheden,
ja, ik denk al zestig jaar, luister ik naar de radio. In de nacht van 30 op 31
januari, Blair onderweg naar Bush, Saddam in een van zijn paleizen, de soldaten
in hun tenten. Is er nog nieuws? Radio 4, de nieuwslezer begint, noemt zijn naam
en zegt: 'Het stadion van N.A.C. is voorlopig gered.'

Vorige week vroeg ik me af, naar aanleiding van de dood van de Amerikaanse
fronttekenaar Bill Mauldin, of president Bush als soldaat wel eens onder een
lekkende boom had gezeten. Citeerde uit mijn hoofd het onderschrift bij de
tekening waarop Willie en Joe onder zo'n boom zitten: This tree leaks. Moet
zijn: This damned tree leaks.

Ten slotte goed nieuws: nadat Bodega Restaurant Keyzer, op 14 juli 2002
gesloten, in steeds bedroevender staat was geraakt, is deze maand de vernieuwing
begonnen. Ik blijf u op de hoogte houden.

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               89 of 97 DOCUMENTS

                                NRC Handelsblad

                                January 31, 2003

'Mijn geweten is schoon' ; Bestuursvoorzitter van Macintosh neemt na een kwart
eeuw afscheid

BYLINE: GUIDO DE VRIES

SECTION: Economie; Pg. 13

LENGTH: 2154 words


Een kwart eeuw aan de top van een beursgenoteerde onderneming: in de
managerscultuur van tegenwoordig doen weinigen het Gert Beijer na. Onder zijn
leiding is Macintosh van kledingatelier veranderd in een concern met 725 winkels
met een omzet van 766,5 miljoen euro. Nu wordt Nederland te klein. 'Macintosh
wil een wereldspeler worden.'

Het hoofdkantoor van de Macintosh Retail Group in Maastricht - twee gehuurde
etages waar 27 mensen werken - oogt eenvoudig. 'Hier verdienen we het geld niet,
dat gebeurt in onze winkelketens', zegt bestuursvoorzitter G.J. (Gert) Beijer.
Dat zijn onder meer Kwantum, Superconfex, Dolcis en Belcompany. 'Ik wil niet het
beeld creeren dat wat daar binnenkomt, we hier aan een duur en luxueus
onderkomen uitgeven.'

Vanuit zijn werkkamer heeft Beijer (57) een mooi uitzicht op de Maas, het
provinciehuis en het Bonnefantenmuseum. Hij geniet ervan - nog heel even.
Vandaag is zijn laatste dag na bijna 25 jaar als topman van het concern, dat
achtduizend werknemers heeft en 725 winkels. Een kwart eeuw leider van een
beursgenoteerde onderneming: is dat een record? 'Ik heb het nooit
geinventariseerd, maar in elk geval zit ik in de kopgroep.'

Vorige week vrijdag maakte Macintosh de bedrijfsresultaten over 2002 bekend. Het
concern zette een verlies van 18,7 miljoen euro in 2001 om in een nettowinst van
26,4 miljoen vorig jaar. Daarvan is 14,2 miljoen afkomstig van eenmalige baten
uit de verkoop van de vijftig Bentexwinkels (textiel), internetaanbieder MyWeb
en het onroerend goed van de Piet Klerkx woonboulevard in Waalwijk. Beijer is
optimistisch over de toekomst. 'Onze vermogenspositie is uitstekend. Macintosh
is kerngezond.'

Bij zijn aantreden in 1978 stond het concern er minder florissant voor. 'De
arbeidsintensieve confectie-industrie in Nederland liep in sneltreinvaart
terug', herinnert Beijer zich. 'Die was gedoemd naar lageloonlanden te
vertrekken. In de productie van kleding leden we dermate grote verliezen dat de
continuiteit van de onderneming op het spel stond. Ik ben dat jaar met de
ondernemingsraad en de vakbonden tot een akkoord gekomen over het ontslag van
twaalfhonderd mensen uit de ateliers in de Benelux, later volgden er nog
zevenduizend elders. Als jonge vent was dat een behoorlijk dramatische klus voor
me.'

Beijer weet nog hoe hij 'met heftig boe-geroep' werd begroet, toen hij bij de
confectiebedrijven uitleg ging geven. Hij is nooit bekogeld of bedreigd, zegt
hij, maar de werknemers organiseerden wel manifestaties en demonstraties. 'Niet
alleen in Limburg, ook in Volendam, Utrecht en Twente. Bij Bendien Smits in
Almelo, waar we hoogwaardige herenkostuums maakten, stond ik tegenover een heel
boze groep medewerkers. Ze waren niet agressief. Zeker, het was een sociaal
drama, maar ik probeerde die mensen met woorden te overtuigen. En ik kon beloven
dat we hen naar vermogen aan het werk zouden helpen, nu we onze vleugels als
retailer gingen uitslaan. Ik ben hier en daar ook onder applaus weggegaan.'

Mijn geweten is schoon, zegt Beijer. 'Sloot je de ateliers niet, dan was de
schade veel groter geweest. Dat beseften ook de sociale partners, met wie goede
afspraken zijn gemaakt en met wie de verhoudingen goed bleven.' Macintosh deed
in 1985 'de strategische keuze' verder te gaan als winkelketen. 'Het bedrijf was
begin jaren zeventig al begonnen met personeelswinkels bij de Belgische
ateliers. Daar was veel belangstelling voor. We breidden die activiteit uit,
kregen intussen steeds meer zicht op de werkwijze van de retailwereld.'

Met het sluiten van de ateliers maakte Beijer een einde aan de activiteiten die
het begin hadden gevormd van Macintosh: in 1950 opende zijn vader, oud-inkoper
van V&D, Beijers Confectie Ateliers in het Limburgse Stein. Hij weet nog dat hij
daar als vijfjarige rondscharrelde. 'In no time werkten daar vierhonderd mensen,
veelal mijnwerkersvrouwen. Ik zag de vrachtwagens komen en gaan, met
grondstoffen en kleding. Ik genoot van de dynamiek en het enthousiasme, mijn
vader werkte dag en nacht. Er heerste een sportsfeer. 'Hoeveel is er
gefactureerd?', riep hij aan het einde van de week. Veel producten gingen naar
C&A. Die betaalde binnen tien dagen; pa betaalde zijn leveranciers pas na een
maand.'

In 1953 ging Beijers Confectie Ateliers Macintosh heten, toen het fuseerde met
de confectietak van de Staatsmijnen (het huidige DSM) en het Engelse Dunlop.
Staatsmijnen (het huidige DSM) begon in de jaren dertig met het vervaardigen van
kleding, om in die crisistijd vrouwen en dochters van de tienduizenden
mijnwerkers aan werk te helpen. Beijer: 'Dunlop maakte in Schotland regenjassen
van met rubber bestreken textiel', verduidelijkt Beijer. 'Het procede was in
1824 door ene Macintosh uit Schotland bedacht. Als je in Engeland een regenjas
gaat kopen vraag je niet om een raincoat, maar om een macintosh. Mijn vader
heeft de rechten van het gebruik van de naam Macintosh van Dunlop overgenomen.
Die speciale regenjassen zijn wij nooit gaan maken. Ze ademden niet en raakten
uit de mode.'

Zijn vader wilde dat Beijer tandarts werd, of notaris. Beijer: 'Werken in zo'n
hectisch bedrijf, moet ik dat mijn zoon aandoen?, vroeg hij zich af. Maar ik
wilde graag zo'n zelfde leven.' Beijer ging in Tilburg economie studeren, kwam
in 1969 bij Macintosh, waar hij in 1971 lid van de raad van bestuur werd. In
1973 ging hij naar Portugal om (bij Oporto) vier ateliers van het bedrijf te
leiden. 'Ik leerde de taal, waarmee ik respect oogstte bij die aardige mensen',
zegt hij. 'Maar het was niet altijd gemakkelijk. Ten tijde van de Anjerrevolutie
streed ik tegen een communistische vakbond, die wilde dat er in ons bedrijf
arbeiderszelfbestuur kwam.'

Die communisten bezetten een van onze ateliers drie maanden lang, vertelt
Beijer. 'Ik ging er heen, om met hen te discussieren. Ik stond er midden tussen.
Portugezen zijn heftig, maar heel vreedzaam. Er vielen geen klappen.
Uiteindelijk is de politie gekomen om het verzet te breken. Ze deed dat op
verzoek van president Soares. Die wilde met Portugal Europa in, en het
arbeiderszelfbestuur was niet het model om Europa mee tegemoet te treden.'

Beijer ging naar zijn zeggen in 1978 'met bloedend hart weg' uit Portugal om als
33-jarige zijn vader op te volgen als voorzitter van de raad van bestuur van
Macintosh. Boze tongen beweerden dat de oude Beijer zijn zoon 'matste'. Onzin,
zegt Beijer. 'De benoeming was een totale verrassing, zowel voor mij als voor
mijn vader. Voor de keuze waren drie leden van de raad van bestuur van DSM
verantwoordelijk, onder wie de voorzitter.'

Macintosh was sinds 1962 genoteerd aan de Amsterdamse Effectenbeurs. De
meerderheid van de aandelen was tot begin jaren negentig in handen van DSM, dat
volgens Beijer 'op afstand naar ons keek'. 'Er heerste vanuit DSM geen
commando-structuur. Dat kon ook niet, want wij vormden een hele andere
bedrijfstak dan DSM dat geen kennis van retailen heeft.'

Onder Beijer werd Macintosh, na lange tijd de grootste kleermaker van Europa te
zijn geweest, een bonte stoet van winkels met in 2002 een omzet van 766,5
miljoen euro. 'Winkelier zijn is boeiend maar gecompliceerd', meent de
Maastrichtse zakenman. 'Bij kopen komt veel emotie kijken, de klanten brengen
zichzelf tot uitdrukking. Waarom gaat iemand de ene winkel wel in en de andere
niet? Onze doelgroepen lopen zeer uiteen: de schoenenketen Invito mikt op jeugd;
het personeel is gemiddeld 21 jaar oud. Bij Stoutenbeek (topmeubels) komen heel
wat oudere klanten. Bij Superconfex koopt de gewone man zijn kleding.'

Hij komt regelmatig in de eigen winkels, maar niet om kleren aan te schaffen.
Beijer - chic blauw kostuum - schiet in de lach. 'Guus Brand van de Brand
Bierbrouwerij zei altijd: 'Het leuke van bierbrouwen is dat je er een leuk glas
wijn van kunt kopen'. Macintosh is onder mijn leiding zo gegroeid dat ik een
tandje kan bijzetten als ik voor kleren de deur uitga. Ik haal ze in Hasselt in
Belgie en in Maastricht.' Hij heeft er wel oog voor, zegt hij. 'Dat is een soort
beroepsdeformatie. Heeft iemand op kantoor iets nieuws aan, een mooie das of een
mooie jurk, dan zie ik dat meteen. Maar ik had geen ontwerper kunnen zijn, ik
heb niet de vaardigheid om te tekenen.'

Heeft Beijer zich zakelijk wel eens lelijk vergist? 'Ik heb lang gedacht dat het
een misser was dat we de brillenketen Hans Anders niet hebben gekocht. De mensen
hebben minder brillen nodig, vermoedde ik jaren geleden, omdat contactlenzen en
het laseren in opmars waren. Daarom durfde ik de koop niet aan. Het was een
taxatiefout, want de bril is een modeartikel. Die modische impuls zag ik niet.
Maar achteraf heb ik geen spijt dat het niet is doorgegaan, want de groei van
Hans Anders is toch minder spectaculair geweest dan ik dacht.'

Ronduit een teleurstelling, vertelt Beijer, is dat hij Macintosh moet
achterlaten zonder 'een zware internationale exposure'. Hij probeerde tevergeefs
een Europese formule te realiseren. 'De pogingen daartoe, bijvoorbeeld met
Belcompany in Duitsland, strandden twee jaar geleden. Na een half jaar trokken
we ons terug. We zijn nu bezig met GP Decors in Frankrijk', legt hij uit. 'Het
valt niet mee je in het buitenland in te vechten.' Maar het zal moeten gebeuren,
meent hij, want Macintosh wil 'een wereldspeler' worden. En dan is Nederland te
klein.

Een andere tegenslag was de fusie van de grootwinkelbedrijven KBB (onder meer
Bijenkorf en Hema) en Vendex (onder meer V&D) in 1998. Beijer is van oordeel dat
de 'kartelpolitie' NMa (Nederlandse Mededingingsautoriteit) dat samengaan niet
had moeten toestaan, 'omdat die twee te veel konden afdwingen bij het verwerven
van locaties'. Hij spreekt van een 'enorme onroerendgoeddominantie', die
ongezond was. 'Blokker was het geheel met ons eens, maar de NMa vond de fusie
niet ontwrichtend.'

Hij ziet met lede ogen aan hoe de grote winkelketens 'eenheidsworst' maken van
de binnensteden. 'Ze rukken te veel op, doordat de prijs per vierkante meter
omhoog gaat. Ze bezetten in de centra te vaak de plaatsen van de economisch
zwakkere partijen als de galerietjes, de boetiekjes en het cafe waar je nog kunt
biljarten. Tegen die ontwikkeling ben ik tien jaar geleden al een kruistocht
begonnen, maar ik stootte daarbij op verzet van marktpartijen met vastgeroeste
ideeen. Ik vind dat grote discounters, schoenen- en elektronicaketens die veel
vierkante meters nodig hebben buiten de stad horen.'

De nieuwe topman heet Frank de Moor (40), een Belg. 'De raad van commissarissen
heeft hem aangesteld, maar ik heb uiteraard meegedacht', zegt Beijer. 'De Moor
is zeker geen kloon van mij. Hij is een stevige vent, geboren boven de
kruidenierszaak van zijn ouders. Dus weet hij van jongsaf wat een klant is. Hij
heeft een klassieke jezuietenopleiding gevolgd en twee academische studies:
econometrie en beleidsinformatica.' De Moor, die acht jaar geleden bij Macintosh
kwam, is een pragmaticus, zegt Beijer. 'Hij heeft als jonge ondernemer de
schoenenketen van Brantano uitgebouwd van zeventien naar zeventig winkels.'

Beijer wijst naar buiten, naar het Bonnefantenmuseum aan de Maas, waar hij
straks geregeld te vinden zal zijn. Kunst speelt een belangrijke rol in zijn
leven. 'Dat komt van huis uit', vertelt hij. 'Vader was vaak met kunst bezig,
die interesse is me met de paplepel ingegoten.' Hij is al een decennium lang
voorzitter van de stichting die het provinciale museum beheert. Hij blijft dat
nog twee jaar, dan moet hij volgens de statuten aftreden. Beijer is trots op de
verzameling van het 'Bonnefanten': 'Daar bevinden zich heel belangrijke vroeg
Italiaanse renaissance, oude Zuid-Nederlandse en Duitse schilderijen en beelden.
Plus hedendaagse kunst van hoog niveau.'

Beijer ontkent de vaak gehoorde kritiek op het Bonnenfanten, dat ver achter zou
zijn gebleven bij de verwachte bezoekersaanstallen. 'Het aantal bezoekers is
sinds de opening van het nieuwe gebouw in 1995 steeds groter geweest dan
begroot. In het openingsjaar was er sprake van een begrijpelijke
bezoekershausse, later liep de belangstelling terug naar een normaal niveau.'

Volgens hem speelt er iets anders. 'Toen het museum uit een klein gebouw in de
binnenstad naar het grote nieuwe gebouw ging, zeiden wij als bestuur: 'bij een
groter gebouw hoort een grotere exploitatie'. De provincie had beloofd met meer
subsidie over de brug te komen. Maar sinds 1995 is het provinciebestuur een
aantal keer gewisseld en zijn de economische tijden verslechterd.'

In de woning van Beijer hangen fauvisten en expressionisten. Hij wil nu vaker
buitenlandse musea en exposities gaan bezoeken. Hij is bovendien honorair consul
van de Bondsrepubliek, sportbestuurder en commissaris bij tal van bedrijven. 'Ik
ga niet in een zwart gat vallen.'

Scheidend bestuursvoorzitter Gert Beijer: 'Het valt niet mee je in het
buitenland in te vechten'. (Foto Chris Keulen)

Detailhandel ; Economie ; Bedrijfstakken ; Handel

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               90 of 97 DOCUMENTS

                                NRC Handelsblad

                                January 29, 2003

Lula en Chavez ; Los Angeles Times

SECTION: opinie; Pg. 9

LENGTH: 478 words


In een haatdragende boodschap vol woede heeft president Hugo Chavez van
Venezuela zondag de ideologische getrouwen (lasteraars noemen hen de
globalificos) opgeroepen om het kapitalisme te begraven.

Terwijl Chavez sprak op het Sociale Wereldforum in Brazilie, hoorden aan de
andere kant van de Atlantische Oceaan, op het Economisch Wereldforum in
Zwitserland, honderden van 's werelds machtigste en ongetwijfeld weldoorvoede
zakenlieden en politici een ander links pleidooi voor de armen.

'Honger kan niet wachten,' zei de Braziliaanse president Luiz Inacio Lula da
Silva. Hij riep de landen van de G7 en internationale investeerders op tot een
nieuw gezamenlijk plan voor mondiale ontwikkeling en tot een internationaal
fonds tegen de armoede.

Het was niet alleen uit altruisme dat er zo hartelijk werd gejuicht op die
bijeenkomsten. Lula en Chavez behoren tot de jongste golf linkse politici in
Latijns-Amerika die zijn gekozen door mensen die wanhopig roepen om maatregelen
om de onuitroeibaar lijkende problemen van honger, armoede, ongelijkheid en
onrechtvaardigheid op te lossen.

Beiden hebben gezworen dat ze hun land zo zullen leiden dat het leven voor de
gewone man en vrouw beter wordt. Lula heeft een verantwoord plan gepresenteerd
om de maatschappelijke ellende te verzachten. Chavez wil over het Cuba van Fidel
Castro in heel het westelijk halfrond imiteren.

Voor de G7 is de keus duidelijk. Als de machthebbers in die landen verzuimen het
opkomende linkse Zuid-Amerika van mensen als Lula te omarmen, zou het continent
wel eens aan demagogen als Chavez kunnen worden verloren. Lula vraagt niet om
fooien. Hij begrijpt dat het continent alleen maar uit de ellende kan komen door
verdere economische, commerciele, sociale en politieke integratie met rijkere
landen.

Nieuwe leningen om de oude af te betalen lossen niets op, zei Lula. 'Vrijhandel,
maar dan wel op basis van wederkerigheid' is wat de onderontwikkelde landen
welvaart kan brengen, want handel opent de weg naar economische stabiliteit.

Ook heeft Lula banken en beleggers opgeroepen terughoudender op te treden. Het
kapitaal, waarschuwde de Braziliaanse leider, 'beweegt zich tegenwoordig over de
wereld op grond van simpele geruchten en subjectieve speculatie.' Meer
discipline zou bijvoorbeeld het vertrouwde pandemonium kunnen verhinderen na
roddels over devaluatie van een munt in Latijns-Amerika.

Lula is nog geen maand aan de macht en heeft beloofd de tekorten te beperken en
daarmee de inflatie te beteugelen; de buitenlandse schuld af te lossen; het
pensioenstelsel te stroomlijnen; het arbeidsrecht te hervormen; en hard tegen de
corruptie op te treden. Tot dusver is Lula het soort man met wie de westerse
wereld zaken kan en zou moeten doen.

Topconferenties ; Internationale economie ; Economie ; Politiek en Staat ;
Buitenlandse Betrekkingen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               91 of 97 DOCUMENTS

                                NRC Handelsblad

                                January 25, 2003

Hollands Dagboek: Ton Elias

BYLINE: TON ELIAS

SECTION: Zaterdags Bijvoegsel; Pg. 29

LENGTH: 2145 words


Afgelopen week interviewde Ton Elias (47) de belangrijkste lijsttrekkers voor de
volkszender SBS6. Elias was jarenlang parlementair journalist en heeft sinds
drie jaar zijn eigen pr-bureau. Hij is gescheiden en heeft twee kinderen.

Woensdag 15 januari

Vanavond Jan Marijnissen als gast in het SBS-programma Ben jij mijn stem waard.
Even leek hij de lichtvoetige vertolker van het ongenoegen jegens het autisme
van Den Haag, maar al snel herkende het toegesnelde publiek toch de linkse
dominee. Het wordt het derde van vijf verdraaid ingewikkelde tv-programma's.
Live, een uur, en voor mensen die niet naar NOVA of Buitenhof kijken maar
hooguit af en toe Spits of Metro lezen. En toch zorgen dat politieke verschillen
over onderwerpen aan de orde komen: NS, kleinere klassen, noem maar op. Je
hoofdpersoon moet ruimte krijgen voor z'n eigen verhaal en kritisch worden
doorgezaagd op het verschil tussen verkiezingsdroom en politieke daad. Pas als
die balans in evenwicht is, vind ik het programma gelukt.

Donderdag

Geheim stuk gelezen over de merkpositionering van een grote financiele
instelling. Duidelijk verhaal met heldere keuzen op hoofdlijnen. Volgende week
zit ik daarover een brainstorm voor met de directie en allerlei externe
eigenwijzen. Onbegrijpelijk waarom ministeries zo'n verhaal niet en bedrijven
dat wel kunnen maken. Maar politici willen vaak bewust vaag blijven, dat
opereert later makkelijker. Slap.

Vanavond is Bos aan de beurt. Zes kijkersvragen zijn steeds geent op door
eindredacteur Maurice de Hond en mij vooraf vastgestelde thema's:
economie/werkgelegenheid, immigratie/allochtonen, veiligheid/criminaliteit,
zorg/onderwijs, kwaliteit overheid/geloofwaardigheid politiek en ten slotte
coalitievorming. Verder zitten er steeds vier vragen voor de lijsttrekker zelf
bij. En er is een quizje, waarin lijsttrekkers moeten raden wat Nederlanders van
een thema vinden. Bijvoorbeeld: 'opiniepeilingen moeten vanaf een week voor de
verkiezingen verboden worden.' Maurice wil een grote cup voor de winnaar, "dat
vinden ze prachtig, die politici, het zijn net kinderen."

Gisteren heb ik de selecterende redacteuren al gemaild dat ik een kijkersvraag
over Pim Fortuyn miste. Het is mijn stellige overtuiging dat historici deze
verkiezingscampagne gaan duiden als het moment waarop de impact van Fortuyn
werkelijk politiek gematerialiseerd is. De mate waarin alle politici hun huik nu
naar de publieke wind hangen, was zonder Fortuyn niet vertoond. Of dat goed voor
Nederland is, moet nog even worden afgewacht, maar dat die massale omslag er is
staat vast. Dat thema wil ik vanavond in het antwoord op die ene kijkersvraag
zien te vatten. Drie kwartier broed ik op de manier waarop. Vooraf had ik tegen
SBS6 gezegd: ik denk graag mee over een manier om de doorsnee-kiezer te
bereiken, maar geen kermis. Ik doe het voor m'n lol (het is mijn vak niet meer)
en omdat ik het spannend vind, maar het moet ergens over gaan. Vervolgens kreeg
ik volstrekt de vrije hand. Een zo sterk vertrouwen in mijn onafhankelijkheid
doet me goed na een paar laaghartige publicitaire aanvallen afgelopen najaar.
Het wordt een spannende uitzending, Bos scoort heel goed bij de eigen achterban,
maar kan CDA-kiezers totaal niet overtuigen. We laten de reactie van de kijkers
steeds zien door hun rapportcijfer in beeld te brengen. Na afloop geef ik Bos
een welgemeend advies: ga dinsdagmiddag voor het lijsttrekkersdebat even
uitwaaien.

Vrijdag

Rustig ontbeten met de kranten. Onder het kopje 'verkiezingen' op de tv-pagina
van De Volkskrant weer geen aankondiging van ons programma, wel NOVA, 2-Vandaag
en Barend & Van Dorp. Mij blijft dat soort kleine dingen verbazen. Een kritische
recensie achteraf, alla. Maar service-informatie onthouden aan je lezer, omdat
je een zender niet moet? Curieus.

Veel publiciteit over Dexia, dat zich wel coulant wil opstellen jegens
LegioLease-beleggers die financieel beroerd zijn uitgekomen, maar dat zich niet
wil laten uitkleden door een stichting die met het ophalen van 2,5 miljoen euro
bij gedupeerden ook erg goed aan zichzelf heeft gedacht en klagers in een
onzeker juridisch gevecht betrekt dat jaren kan gaan slepen. Steven Gelder en
Rob Okhuijsen van 'Elias Communicatie' hebben Dexia als klant binnengehaald en
verzorgen de woordvoering voor ze. Om tien uur achter de computer. Veel leuke
mailtjes. Ook snel even loeren naar de kijkcijfers van gisteren: 846 duizend in
totaal, zo zo. Bewezen is opnieuw dat de gewone man wel degelijk in politiek is
geinteresseerd, als er maar geen koeterwaals gesproken wordt.

Stukken lezen voor vanavond. Feiten, feiten en nog eens feitenkennis. Ik heb
twee jonge redacteuren indringend uitgelegd dat dat de beste basis is om
politici te ondervragen. Niet het gemoraliseer of slappe gedreutel dat te vaak
in andere programma's te zien is, nee: feiten. Want zeker in verkiezingstijd
wordt met feiten en cijfers gegoocheld. Er is, principieel, geen enkel overleg
met de campagnestaven. Men krijgt de tien thema's 48 uur tevoren te horen,
that's it. Ik zou weleens een aardig achtergrondverhaal in een van de kranten
willen lezen, waarin uit de doeken wordt gedaan hoe dat overleg tussen
campagnemedewerkers en andere omroepen verloopt. Maar ja, dat vergt natuurlijk
enige research en onbevangenheid. De journalistiek in Nederland controleert
zichzelf helaas amper.

In de studio staat 's avonds een grote cup te glimmen. Balkenende eindigt ex
aequo met Bos: hij overtuigt de PvdA-kiezer niet. Over de hele week gemeten wint
Zalm de kennisquiz. Omdat Zalm zondag in het programma 'Waar stem ik op?' zit,
waarin ik een bijrolletje heb, neem ik het gevaarte mee naar huis, zodat Maurice
'm zondag kan uitreiken.

Zaterdag

Vroeg op. Kinderen halen en meteen door naar Lisse. Mijn zoon Erik (8) is keeper
in F1 en ze spelen uit. Koud, maar gezellig langs de lijn. Hij heeft
fantastische reddingen. Nee, dat vinden de andere ouders ook.

Diep ontzag en groot lawaai bij het aanschouwen van de cup op het aanrecht. Erik
trekt vele gekke bekken in het 'zilver'.

Daarna met dochter Suzanne (11) naar de Konmar. Het blijft eeuwig zonde dat
management en commissarissen te laat in de gaten hadden dat de achterkant van
dat grootwinkelbedrijf (vooral de distributie) niet op tijd klaar was voor de
pretenties aan de voorkant, waar Nederland wel degelijk nog steeds op wacht:
meer service tegen dezelfde prijs en toch een zeer breed assortiment. Ons was
gevraagd veel lawaai voor die voorkant te maken - en dat hebben we met verve
gedaan. Van Reuters tot RTL4 wist iedereen wat de Konmar was. Alleen werd een
oude wet herbevestigd: als de klanten komen en een deel van het verhaal klopt
niet, ga je op je neus.

De winkel in Leidschendam is hoe ze allemaal hadden moeten worden en ik kom er
graag. Vier allochtone meisjes zijn vakken aan het vullen, twee hebben een
hoofddoek om. Ze beginnen uit zichzelf over de uitzending van gisteren en zeggen
hoe 'cool' ze het vonden dat de vergelijking werd gemaakt over hun hoofddoek met
het recht van een Amerikaan om hier een baseballpet te dragen. Schalks zegt de
brutaalste van hen in accentloos Nederlands: "Je programma is goedgekeurd door
de allochtonen hier..." Die lijkt me wel ingeburgerd! En haar opmerking neem ik
aanzienlijk serieuzer dan het gewetenloze gekrabbel van Volkskrant-journalist
Bas van Kleef die onheuse en feitelijk onjuiste stukken over tv-persoonlijkheden
mag afdrukken omdat het, wanneer je van een provinciale krant bent overgestapt
met de bedoeling om hoofdredacteur te worden, natuurlijk gaat vervelen als je
tot je naderende VUT slechts de persberichten uit de autobranche mag
samenvatten.

Met de kinderen maak ik Vlaamse stoofpot uit een receptenboek (!) van Louis Paul
Boon. Ik laat ze altijd zoveel mogelijk lezen. 's Avonds naar een
nieuwjaarspartij van automatiseerder (en klant) CMG. Mooi feest, en onverwachts
tal van bekenden tegengekomen, onder wie oud-collega's uit de Top-40 van Aegon.
Nieuwtjes uitgewisseld. En zaken gedaan natuurlijk.

Zondag

Tegen negenen blijken m'n kinderen klaarwakker al een tijdje in de onverwarmde
logeerkamer te vertoeven. Die heeft tv, vandaar. Twee koppies steken onder een
dekbed uit. Dat zijn dierbare momenten. Zeg dan maar eens nee. En zo sta ik voor
het ontbijt met halfdichte ogen al tegen ze te flipperen.

Verder rustige dag. Je hoeft niet in den Here te zijn om prijs te stellen op een
wekelijkse rustdag na al het gejakker. Drie wassen gedraaid. Suzanne rommelt in
de tuin als ik met Erik Stratego speel. Bos meldt dat Cohen het doet. Vanuit
mijn werk maakte ik Cohen vorig jaar kort maar intensief mee, ook in de
collegevergadering. Hij dwong op een sympathieke manier gezag van zijn omgeving
af. Het duo Bos/Cohen lijkt me een goede keuze, heel wat beter dan het
economisch recept van de PvdA.

's Avonds op weg naar de uitzending krijg ik een telefoontje: Zalm kiest voor
Barend & Van Dorp. De chauffeur heeft de cup in de veiligheidsriem op de
voorstoel gezet. Bel B&vD, zeg ik tegen de redacteur, dan bieden we dat ding
daar wel aan, als gotspe. Binnen vijf minuten hoor ik het antwoord: ze willen
niet. En ik maar veronderstellen dat het een beetje ruimdenkende jongens waren,
die twee.

Maandag

Lunchtrommels maken. Jeugdjournaal kijken. Kinderen = timing. Eens in de twee
weken gaan we drie minuten vroeger weg. Ik stop dan onderweg bij de glasbak, pak
een krant en roep luid, als betrof het een Monty Python-aankondiging: "En dan
nu: het nut van kinderen." Twee achterportieren en de achterklep zwaaien volgens
dit inmiddels gegroeide ritueel open en even later hoor ik flessen kletteren. We
zijn op tijd bij Wolters, volgens mij de beste basisschool van Den Haag. Ik moet
als lid van de lustrumcommissie (125 jaar) de PR verzorgen en laat ik daar maar
meteen mee beginnen: 28 juni is er reuenie.

Cup op kantoor gezet, naast een stapeltje achterstand. Dringende gesprekken met
twee medewerkers gevoerd. Puntjes op de i voor een nieuw arbeidscontract. Verder
facturen, Arbo-gezeur, ziektekosten, rekeningen - de vervelende kant van het
ondernemerschap. Daar staat tegenover: geen baas, geen verantwoording anders dan
aan jezelf, geen vergaderingen, geen bureaucratie. 's Avonds commentator
gespeeld in Stem van Nederland. Maurice brengt de complimenten over van Paul
Witteman voor ons programma. Waardeer ik bijzonder.

Dinsdag

Aspirant-klant op bezoek om samenwerking af te tasten, met iemand erbij van het
hoofdkantoor uit Londen. Spannend, ze beslissen binnen een week.

Sushi-bespreking op kantoor met een andere klant, die in de clinch ligt met de
overheid. Met een demissionair kabinet op verkiezingstournee zijn ambtenaren de
baas. Die moeten dus terug in hun hok, desnoods via de publiciteit.

Telefoon van SBS. Of ik die cup even bij Zalm wil brengen, dan draaien ze er
meteen een itempje van. Eerst twijfel ik: is het niet te luchtig? Ach, wat kan
het eigenlijk ook schelen. Als ik binnenval bij Zalm, heeft z'n campagnestaf
echter ook het NOS-journaal weten op te lijnen: ze filmen mee, om later te
melden dat de SBS-kijker Zalm de beste politicus vond. Onjuist. Hij won door het
meest correct aan te geven wat de gemiddelde Nederlander van een bepaald thema
vond. Een kleine, maar typerende slordigheid.

Na afloop van het lijsttrekkersdebat hoor ik oud-CDA-campagneleider Frits Wester
bij RTL4 zeggen dat Bos het matig deed en Balkenende goed op dreef was. Dat
laatste is aantoonbaar onjuist. Wie het zonder uitleg heeft over "het algemeen
verbindend verklaren van CAO's", over "de koppeling" en over "de fiscaliteit",
zoals Balkenende deed, communiceert op een cruciaal moment niet goed met de
kiezers. De boodschap is dan te ingewikkeld. Frits was en is de goede man op de
verkeerde plek.

Woensdag

Brainstorm voorbereid voor vanmiddag. Jammer dat ik er omwille van de
vertrouwelijkheid niet meer over kan vertellen. Het leuke van mijn werk is dat
je op zoveel plekken tegelijk in de keuken kan kijken. Werkelijk een spannende
avond, elke stem telt. Of al die CDA-stemmers zijn opgekomen om in mei een
kabinet met de PvdA op het bordes te zien staan, waag ik te betwijfelen. Hoe dan
ook, de allerwegen in de 'serieuze' journalistiek beschimpte zender SBS6 heeft
afgelopen week meer inhoudelijke politieke informatie verschaft dan het tot
Nederland Kiest omgebouwde

NOVA. Nog een maand of vier, dan hebben wetenschappers het turfwerk af dat deze
stelling zal bewijzen.

Donderdag 23 januari

Mijn favoriete krant heeft cijfers; 2.538 van de kleine 10 miljoen stemmers koos
Winny de Jong. Zou dat schamele getal nog tot enige reflectie bij de
journalistiek leiden, die immers massaal aandacht aan haar besteedde?

TV-presentator Ton Elias: 'Maurice de Hond wil een grote cup voor de winnaar:
dat vinden ze prachtig, het zijn net kinderen.' Foto Vincent Mentzel

LOAD-DATE: August 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                               92 of 97 DOCUMENTS

                                NRC Handelsblad

                                January 24, 2003

Het cadeau van de sultan ; De oudste kris ter wereld

BYLINE: DOOR HANS MOLL

SECTION: CS; Pg. 20

LENGTH: 1805 words


De 'kris van Knaud' stamt uit 1342 en geldt als de beroemdste kris aller tijden.
Ze bracht ongeluk en verdween, maar dook door toedoen van verschillende
krissenclubs weer op.

'De kris van Knaud is terug. De kris van Knaud is terug.' De zin maalt door mijn
hoofd als een mantra die tot kwiekheid maant. Nog even en ik zal de lang
verloren gewaande, legendarische 'kris van Knaud' aanschouwen. Misschien, zo is
mij gezegd door een enthousiaste medewerker van het Koninklijk Instituut voor de
Tropen (KIT), mag ik hem zelfs vasthouden.

De kris van Knaud is de oudst bekende, gedateerde kris ter wereld. De waarde van
deze kris is niet in euro's uit te drukken. Zeker is dat we haar met gepast
respect moeten bezoeken.

David van Duuren, conservator Oceanie op het KIT, begint zijn studie De Kris,
een aardse benadering van een kosmisch symbool, met een afbeelding van deze
'inmiddels onvindbare' kris. Op het lemmet is het Javaanse jaar 1264 gegrift. In
de christelijke jaartelling staat dat voor 1342. We spreken dus over de
hoogtijdagen van het Rijk van Mojo- of Majapahit (13de-16de eeuw).

Van Duuren schrijft in De Kris: 'Een kris is een magische dolk uit Indonesie met
een gegolfd lemmet.' Maar de lezer zij gewaarschuwd, het is met de kris gesteld
als met de wayang en de gamelan, hoedt u dus voor de 'echte' kenner.

Van Duuren onderscheidt in zijn boek onder meer 'gegolfde krissen, rechte
krissen, onwaarschijnlijk kleine en rapierlange krissen, krissen voor mannen en
krissen voor vrouwen, gevechtskrissen en pronkkrissen, krissen voor de gewone
man en krissen voor de vorst, krissen van gewoon ijzer en krissen met
meteoorijzer, 'lage' krissen en 'hoge' krissen, eenvoudige krissen.' En dan
zwijgen we nog over de krissen uit Bali en Java of over de Buginese krissen.

Oog in oog met een van de bekendste krissologen van Nederland maak ik van de
gelegenheid gebruik en toon ik hem, met enige schroom, mijn eigen kris. Zo'n
vijftien jaar geleden gekocht in een uitdragerij achter het Waterlooplein met de
gedachte: stel je krijgt een zoon, dan moet je hem toch een kris kunnen nalaten.
De kris kostte slechts 25 gulden en dan blijft de angst dat de krissenkenner
zegt: dat is hij ook waard.

Het eerste wat Van Duuren doet, is met grote kracht aan het handvat draaien.
'Zo, nu zit hij goed', legt hij uit. 'Het handvat is een soort mannetje en dat
moet, als je de kris recht voor je houdt, naar je linkerschouder kijken.' De
kling is eind negentiende eeuw gemaakt, schede en handvat zijn nieuw, en gemaakt
van mooi glanzend kemuning hout. In een oogopslag is hem duidelijk dat het hier
een 'Solo-kris uit Surakarta' betreft. Hij wijst op een onooglijk bobbeltje op
het handvat. 'In Surakarta dragen ze de knoop van hun hoofddeksel voor en in
Jogyakarta achter op hun hoofd, en dat zie je op het handvat terug.' Verder is
het handvat typisch 'een jongemannen-greep, want het mannetje heeft geen
buikje.' Ik zou me dus onmiddellijk de risee hebben gemaakt wanneer ik met deze
kris in een gezelschap van kriskenners was aangekomen.

Op mijn kris is de steelring, of mendak, een eenvoudig, zilverkleurig ornament.
Zou ik als krisdrager carriere maken, dan zou ik deze mendak kunnen vervangen
door een van verguld zilver met filigrain. Zou ik in belangrijkheid stijgen, dan
zou ik de greep, of ukiran, kunnen vervangen door een van ivoor, en met een
buikje natuurlijk. Voor de kris geldt: toon mij uw kris en ik zeg u wie u bent.
'Deze kris', zegt Van Duuren, 'is een typische brodjol, rechttoe rechtaan, een
kris voor de gewone man.' Niks mis mee en waarschijnlijk een paar honderd gulden
waard.

Nu de kris van Knaud

Kruidendokter

Met absolute zekerheid is het niet te zeggen, maar waarschijnlijk leefde Charles
Knaud van 1840 tot 1897. Hij werd geboren in Batavia en overleed in Amsterdam.
De familielegende wil dat hij op Java in de leer ging bij een 'doekoen', een
inheemse kruidendokter/sjamaan. Hij zou een volleerd medicijnman zijn geworden
en als blanke doekoen zou zijn faam zo groot zijn geweest, dat, toen de
troonopvolger van een Javaans vorstenhuis ernstig ziek werd, de sultan hem ten
paleize riep.

Knaud kwam, zag dat de jongeman in kwestie ziek was door 'goena goena'
(tovenarij) en genas hem. De vorst nam Knaud mee naar de ruimte waarin de
eeuwenoude erfstukken (poesaka's) van het vorstenhuis lagen en gaf hem de oudste
en kostbaarste poesaka, de kris.

In de kern is dit een ultiem koloniaal, romantisch verhaal. Eenvoudige, blanke
jongen wordt, in weerwil van zijn christelijke opvoeding, leerling van een
inheemse tovenaar. Hij raakt zelfs begiftigd met magische krachten en leert obat
te maken en toverformules om een inheemse vervloeking af te weren waarvan een
vorstenkind het slachtoffer is geworden. Van diens mohammedaanse vader krijgt
hij uit dankbaarheid een geschenk afkomstig uit de pre-islamitische tijd. Hoog
en laag, bruin en blank, christen en moslim worden in dit verhaal in wederzijds
respect aaneengesmeed.

Bij poesaka bedenke men dat in Zuidoost-Azie voorwerpen die generaties lang van
vader op zoon zijn gegaan automatisch heilig worden en door deze vererving ook
in het bezit komen van magische kwaliteiten. Nog steeds wordt ook in menig
Nederlands-Indisch gezin een kris poesaka bewaard. Bij mijn oom, die kolonel was
bij het Koninklijk Nederlandsch Indische Leger, was het een met robijnen
ingelegde dolk uit Atjeh, een siwaih, die de status van poesaka had. Van deze
dolk ging het verhaal dat hij niet zomaar uit de schede getrokken mocht worden.
Het lemmet eiste bloed en deed je de dolk terug in de schede zonder vers
druppeltje bloed, dan riep je groot onheil over je af.

'Daar doen we hier niet aan', zegt Van Duuren gedecideerd terwijl hij de kris,
die in een zachte katoenen lap ligt, uitpakt. Dan valt hem pas op wat op de lap
staat: Schoenenfabriek H. Greve, Waalwijk. 'Dat is toevallig', zegt hij, 'de
enige die ook een boekje over krissen heeft geschreven, heet ook Greve.'

Ruud Greve geeft in Keris, beschouwingen en verhalen over de krissen van
Indonesie enkele van de talloze verhalen weer die over de kris de ronde doen. De
kris wordt onder het branden van wierook aangeroepen om met voorouders te
communiceren. Er worden vijanden mee behekst en soms worden krissen aangewend om
de hulp van Allah af te smeken. Zeker aan de kris poesaka van een vorst worden
wondere eigenschappen toebedeeld. De kris mag het nationale symbool van
Indonesie heten en over de gift van de vorst aan Knaud moet men niet licht
denken.

Linkerdij

Nu ligt hij op een tafel, tussen olifantstanden uit Palembang en een
glasnegatief van 'een geprepareerde menschenhuid, getatoueerd, voorkant
linkerdij'. Onder het toeziend oog van gesnelde koppen, voorouderbeelden en
dansmaskers bekijken we de voorstellingen op het koperbeslag, waarmee het lemmet
aan weerszijden gedeeltelijk is belegd.

De beschrijving van dr. N.J. Krom in deel twee van Inleiding tot de
Hindoe-Javaansche Kunst (1920) luidt: 'Een aantal Ramayana tafreelen, waaronder
te herkennen zijn: Hanoeman tegenover Sita, een vorst met een ondergeschikte in
gesprek, waarschijnlijk Rawana met zijn patih, en eenige lieden die Hanoeman uit
een boom trachten te schieten.' Niet iedereen zal onmiddellijk voor de geest
hebben welke taferelen hier zijn bedoeld, maar duidelijk is dat met deze
schenking Indonesie een uniek en belangrijk artefact uit de Hindoe-Javaanse tijd
verloor.

Krom schreef ook dat 'van de merkwaardige kris, die zich eertijds in de
verzameling Knaud bevond, de tegenwoordige plaats niet bekend is .' Binnen de
familie Knaud was evenmin bekend waar de kris was gebleven. In het blad van de
Indische Nederlanders, Moesson, schreef John Knaud, onder de kop 'Legende of
werkelijkheid': 'Niemand weet, waar de kris is gebleven. In de familie ging het
verhaal dat de kris na de dood van Charles Knaud in de kluis van de Javaansche
Bank te Batavia is gedeponeerd. De weduwe van Charles Knaud is reeds lang
overleden en er zijn geen kinderen. Mogelijk is de kris door de Japanners
geroofd, mogelijk is de kris weer terug in de kraton waar hij oorspronkelijk
vandaan kwam.' John beschreef zijn verwantschap met Charles: ''De Knaud' is de
broer van mijn grootvader.'

Van Duuren: 'Ik werd vorig najaar gebeld door iemand die mijn boekje kende en in
een studieclub zat voor krissen. 'Wist u dat de kris van Knaud terecht is?'
vroeg hij.' De man vertelde dat hij een tandarts in Zeist kende met de naam
Knaud, hij had de kris in bezit.

Kuhrt Knaud, tandarts in ruste, heeft zijn achterneef, John, niet gekend. Kurt
is de zoon van Hendrik Lodewijk Knaud en de kleinzoon van Jules Knaud. De
laatste heeft de kris tijdens de Japanse bezetting gewikkeld in met olie
gedrenkte doeken en begraven bij het huis in Madioen. Uiteindelijk kwam het
legendarische wapen in Nederland terecht. Volgens K. Knaud wil het
familieverhaal dat de kris door een doekoen moet worden bewierookt 'anders
brengt de kris ongeluk'. Knaud: 'Niet dat ik daar gevoelig voor ben, maar safety
first', en bij gebrek aan doekoens werd de kris bij de bank in een kluis
bewaard.

Daar was de kris gebleven als niet 'een Rotary-vriendje' van Kurt, die toevallig
ook lid was van 'een krissenclub', hem naar de kris van Knaud had gevraagd. De
heer Rijkens kan zich dat gesprek nog goed herinneren. ''Die heb ik zelf', zei
Knaud', vertelt Rijkens. 'Hij was er een beetje griezelig van. De kris had
ongeluk in de familie gebracht, scheiding en overlijden enzo. Daarom wilde hij
ook liever niet dat ik iets deed met de wetenschap dat hij hem had.' Maar een
jaar of drie geleden maakte Rijkens in zijn krissenclub toch melding van de kris
van Knaud. Rijkens: 'Dat bracht een geweldig enthousiaste stemming in de
vereniging teweeg.' Kurt: 'Toen zijn een paar mensen van die club naar de kluis
gegaan en hebben ze de kris onder veel ach-en-weegeroep bekeken.' Daarna werd
het Tropeninstituut op de hoogte gebracht. De kris is nu eigendom van de zoon
van Kurt en deze heeft hem in bruikleen gegeven aan het KIT.

Overigens besefte ook Charles Knaud niet direct wat de waarde was van de kris.
In 1884 liet hij deskundigen van het Museum van het Bataviaasch Genootschap te
Batavia naar zijn cadeau kijken. In een speciale oorkonde wordt Knauds kris
gepresenteerd als oud en authentiek. De oorkonde is ondertekend door de
secretaris van het genootschap, H. de Sturler. Toevallig weer de familienaam van
mijn grootmoeder.

Vanaf 29 januari is, t.g.v. de tentoonstelling 'Oostwaarts! Kunst, cultuur en
kolonialisme', de kris van Knaud te zien in de nieuw ingerichte afdeling van het
KIT op de eerste etage.

De kris van Knaud foto KIT

Details op het lemmet van de kris van Knaud foto KIT

Geschiedenis ; Kolonisatie ; Archeologie ; Kunst en Cultuur ; Politiek en Staat
; Buitenlandse Betrekkingen

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               93 of 97 DOCUMENTS

                                NRC Handelsblad

                                January 15, 2003

Zachte informatie

SECTION: Binnenland; Pg. 3

LENGTH: 538 words


Volgens de wet mag de politie zogeheten 'zachte informatie' vastleggen, maar
niet langer dan een half jaar. De demissionaire minister van Justitie Donner
(CDA) vindt dat dit de handen van de politie te zeer bindt in de strijd tegen
het terrorisme. Hij wil de tijdslimiet oprekken. Er moet ruimte komen voor
zogeheten themaregisters, waarin ook plaats is voor onverdachte personen. Dat is
een ernstige inbreuk op de rechten van de mens, maar wanneer die strikt beperkt
blijft tot de bestrijding van terrorisme, valt het zeker te rechtvaardigen.
Donner wil echter meeliften op de schokgolven van '11 september' en alle
ernstige vormen van criminaliteit meenemen in zijn registratieplan.

De politie klaagt voortdurend over een gebrek aan bevoegdheden. Dat deed zij in
1998, toen de huidige regeling na uitvoering en grondig overleg met de Tweede
Kamer tot stand kwam, echter ook al. De minister van Justitie is een goede
verklaring verschuldigd waarom het nu dan wel nodig is deze regeling voor de
gewone criminaliteitsbestrijding opzij te zetten. Zachte informatie is precies
wat het woord zegt. Het is mogelijk dat iedereen die toevallig een hele of een
halve crimineel aan de telefoon heeft gehad, bij de politie wordt geregistreerd.
Dus niet alleen de spreekwoordelijke tuinman van Al Capone. De grens van een
half jaar is minder hard dan wordt voorgesteld. In de Kamer werd in 1998
openlijk getwijfeld aan de mogelijkheid werkelijk te voorkomen dat gewone
burgers uiteindelijk toch in een 'zwacri'-register (voor zware criminaliteit)
belanden. De controle op herkomst en bronnen van zachte informatie is van
oudsher een zorgenkindje. Dat is er niet minder op geworden met de komst van de
kliklijn Meld Misdaad Anoniem, die na drie maanden al een groot succes wordt
genoemd.

Registratie is niet vrijblijvend. Onderzoek in Engeland wees jaren geleden al
uit dat wanneer iemand eenmaal bekend staat, dit de kans vergroot dat informatie
die op zichzelf onvoldoende is om een registratie te openen toch aan het
(computer)dossier wordt toegevoegd. Aangezien niet meer dan tien procent van de
anonieme tips bruikbaar pleegt te zijn, is de kans groot dat heel wat mensen
oneigenlijk verdacht worden gemaakt en te maken kunnen krijgen met
niet-gerechtvaardigde huiszoekingen of arrestaties.

De voornaamste bedenking bij de registratieplannen van Donner is dat zij bovenop
een hele serie andere maatregelen komen. De regering is al bezig zich te
voorzien van het recht zogeheten verkeersgegevens over telefoongesprekken,
e-mail en internetbezoek van alle burgers, verdacht of niet, ter inzage te laten
opslaan. Het vorige kabinet heeft zich in principe akkoord verklaard met
vergaande voorstellen om politie en justitie recht te geven op
persoonsinformatie die berust bij een breed scala aan bronnen, varierend van
bank tot sportvereniging. Ook dit is informatie die vaak multi-interpretabel is,
met alle kans op misverstanden en ongelukken. Het wordt tijd dat de regering
stopt met deze salamitactiek en het cumulatief effect van haar informatiehonger
beter in de beschouwing betrekt.

Strafrecht ; Privacy en geheimhouding ; Criminaliteit ; Politie ; Politiek en
Staat ; Openbaar Bestuur ; Recht ; Burgerlijk Recht

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               94 of 97 DOCUMENTS

                                NRC Handelsblad

                                January 7, 2003

Te veel beleid remt aanpak criminaliteit

SECTION: Opinie; Pg. 6

LENGTH: 1279 words


Voor succesvolle bestrijding van criminaliteit moet de versnippering in het
beleid worden gecorrigeerd, de verdeeldheid binnen de politie worden aangepakt,
en worden onderkend dat criminaliteit niet alleen een zaak is van politie en
justitie, meent Cyrille Fijnaut.

Criminaliteit vormt al decennia een belangrijk vraagstuk in de Nederlandse
samenleving. In de jaren zeventig en tachtig van de vorige eeuw was er met name
sprake van een geweldige stijging van de zogenaamde kleine
vermogenscriminaliteit. In de jaren tachtig en negentig werden georganiseerde
criminaliteit en (financieel-economische) organisatiecriminaliteit als nieuwe
belangrijke probleemgebieden onderkend. En de aanslagen in de Verenigde Staten
op 11 september 2001 confronteerden ook Nederland met de dreiging van politiek
terrorisme.

De overheid heeft dit vraagstuk bepaald niet op zijn beloop gelaten. Vanaf 1984
is er fors geinvesteerd in zijn aanpak: aanzienlijke ophoging van de sterkte van
politie, marechaussee en justitie, ingrijpende reorganisatie van het openbaar
ministerie, verregaande specialisatie van een aantal bijzondere politiediensten,
enorme uitbreiding van het gevangeniswezen, stevige mobilisatie van de
particuliere sector en veelzijdige uitbouw van het bestuurlijk-preventieve
beleid. Deze maatregelen hebben zonder meer ook hun vruchten afgeworpen.

Er is derhalve geen reden om de oren te laten hangen naar allerhande
onheilsprofeten, maar er is evenmin reden om zelfgenoegzaam vooruit te kijken.
Met name in de grote(re) steden zijn er gebieden met onaanvaardbare
concentraties van plaatselijke vermogens- en geweldscriminaliteit. Binnenlandse
en buitenlandse misdadigers hebben te veel ruimte om op regionale en
(inter)nationale schaal zware criminaliteit te bedrijven: vrouwenhandel,
overvallen, wapenhandel, belastingontduiking, autodiefstallen, liquidaties. De
logistiek van georganiseerde misdaad blijft nog altijd te veel buiten schot
(illegale geldstromen, dubieuze investeringen in onroerend goed, vervalsing van
documenten, louche componenten van sommige bedrijfstakken). De bestrijding van
financieel-economische criminaliteit komt maar niet goed van de grond.

Om deze en andere criminaliteitsproblemen beter te kunnen beheersen is er
behoefte aan een samenhangende criminele politiek die moet stoelen op twee
gedachten: eenheid van beleid en eenheid van organisatie.

De overheid moet zorgen voor een verantwoorde besteding van de middelen,
bevoegdheden, mensen, organisaties, aan de hand van welbepaalde prioriteiten.
Deze opgave veronderstelt dat zij zowel behoorlijk inzicht heeft in (alle
onderdelen van) het totale vraagstuk als in de mogelijkheden en beperkingen van
haar eigen optreden en dat van anderen. Aan dit inzicht ontbreekt het op
centraal niveau en daarom wordt er geen samenhangend beleid ontwikkeld. Het
probleem bij de aanpak van de criminaliteit is niet dat er geen beleid wordt
gevoerd, maar dat dit in zekere zin te veel gebeurt. Maar het beleid is te
versnipperd: elk deelprobleem kent op dit moment zo ongeveer zijn eigen
beleidsplan, gepatroneerd door een of meer ministeries respectievelijk overheden
of overheidsdiensten.

Derhalve overziet nog slechts een kleine groep van mensen rond welke
(deel)problemen welk beleid wordt gevoerd. Dat is slecht, want het wekt
gemakkelijk de indruk dat met betrekking tot belangrijke vormen van
criminaliteit geen beleid wordt gevoerd. Een ander negatief gevolg is dat voor
niemand, specialisten noch gewone burgers, duidelijk is in hoeverre de verdeling
van de middelen aansluit op de aard, omvang en ernst van de problemen die zich
voordoen. En evenmin is het gelukkig dat door deze versnippering de samenhang
tussen problemen uit beeld verdwijnt en dus ook de samenhang tussen strategieen
om ze aan te pakken.

Een voorbeeld. Georganiseerde criminaliteit bestaat in Nederland vooral uit de
beschikbaarstelling van illegale goederen en diensten: drugs, wapens,
prostitutie, gokken, auto's etc. Wie in eigen land aan deze criminaliteit flink
wil verdienen moet dus via drugspanden, gokhuizen, escortservices, garages de
distributie van deze goederen en diensten organiseren. De drugspanden in de
grote steden vormen hun meest zichtbare en storende knooppunten. De
criminaliteits- en overlastproblemen in de betrokken buurten kunnen dan ook niet
alleen worden gereduceerd via bestuurlijke sluiting van panden en intensivering
van het geuniformeerde politietoezicht, maar vragen ook om de inzet van de
recherche ten overstaan van de dadergroepen die achter de kleinhandel
schuilgaan.

De problemen vragen om eenheid van beleid: 1. op grond van een landelijk beeld
van de criminaliteit in haar algemeenheid uitmaken welke problemen bij voorrang
zullen worden aangepakt; 2. te bepalen welke middelen ten aanzien van welke
problemen kunnen en zullen worden ingezet en welke repercussies hun inzet heeft
voor politie en justitie, het centraal en lokaal bestuur, de advocatuur, de
hulpverlening en de reclassering, de particuliere sector en elke burger
afzonderlijk.

Betreffende de eenheid van organisatie zijn er twee belangrijke knelpunten. Het
eerste ligt op rijksniveau en betreft de verdeeldheid van het politiewezen. Die
maakt het heel moeilijk om op dit niveau de opsporing in de sfeer van de zware
(georganiseerde, financieel-economische, politieke) criminaliteit
probleemgericht te organiseren. De beschikbare capaciteit is op dit niveau nu
verdeeld tussen het korps landelijke politiediensten (KLPD), de koninklijke
marechaussee (KMAR), een viertal bijzondere opsporingsdiensten (waaronder de
FIOD-ECD), een aantal specialistische teams en de recherchedivisies van de 25
regionale korpsen.

De aangekondigde vorming van een landelijke recherche kan een bijdrage leveren
aan de vermindering van dit organisatorische knelpunt, tenminste als deze
recherche functioneel voldoende wordt verweven met de recherchedivisies. Maar
moet voor de lange termijn niet worden gedacht aan de samenvoeging van de KMAR -
die al voor 80 procent voor justitie werkt - en het KLPD en op zijn minst een
stevige associatie van de bijzondere opsporingsdiensten met het KLPD/KMAR-korps?

Het tweede grote knelpunt ligt op lokaal niveau en betreft de verdeeldheid van
het plaatselijk bestuur en de hulpverlening. In theorie wordt wel erkend dat ook
op lokaal niveau criminaliteit, vooral de massacriminaliteit, niet alleen een
zaak van politie (en justitie) is. Maar in de praktijk is het dikwijls wel zo.
Nu speelt de politie ook op dit niveau onmiskenbaar een belangrijke rol in dit
verband en er mag van haar worden verlangd dat zij via een evenwichtige
verhouding tussen wijkteams/wijkagenten en lokale recherche haar operationele
organisatie voldoende afstemt op deze taak.

Haar optreden moet evenwel samengaan met dat van de andere belanghebbenden:
bewonersorganisaties, bestuurlijke diensten, woningbouwcorporaties,
hulpverleningsinstellingen e.a. Om dit te bereiken volstaat het niet dat er
samenhangende gemeentelijke veiligheidsplannen worden geschreven, hoe wenselijk
dit op zichzelf ook is, maar is het ook nodig dat onder regie van het lokaal
bestuur programmacommissies worden gevormd om ze samenhangend en daadkrachtig
uit te voeren. Dit gebeurt bij mijn weten tot op heden nog nergens.

Prof.dr. C. Fijnaut is hoogleraar rechtsvergelijking aan de Universiteit van
Tilburg. Hij is een van de deelnemers aan de 'buitenparlementaire enquete' naar
het veiligheidsbeleid, die NRC Handelsblad vrijdag organiseert in samenwerking
met De Balie. Informatie op www.nrc.nl.

Tekening: Cyprian Koscielniak

Criminaliteit; Politie; Politiek en Staat; Openbaar Bestuur; Recht

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               95 of 97 DOCUMENTS

                                NRC Handelsblad

                                January 4, 2003

De hulpeloze burger ; De onweerstaanbare opkomst van de onbereikbare quango's
ofwel verzelfstandigde overheidsinstellingen

BYLINE: TOM-JAN MEEUS

SECTION: zaterdags bijvoegsel; Pg. 21

LENGTH: 4030 words


De laatste decennia is een politiek niemandsland ontstaan: de 'quangocratie'.
Het gaat om ruim 3.000 zelfstandige instellingen die jaarlijks ruim 100 miljard
euro publiek geld opmaken. Politici hebben er nauwelijks zeggenschap over,
kiezers geen, en klagende klanten worden per 'callcenter' afge- poeierd. Over de
voedings- bodem van Pieter Storms en andere openbare verruwing.

Henk Jansen is commissaris van politie. Hij zat jarenlang in de leiding van de
Rotterdamse recherche, toen hij afgelopen najaar een nieuwe baan kreeg. Bij de
landelijke politie probeert hij de stroeve samenwerking tussen regionale
rechercheteams (IRT's) te verbeteren. Jansen, een ras-Rotterdammer, werkt
hierdoor voor het eerst in jaren buiten zijn geboorteplaats: hij houdt kantoor
in Woerden.

Door deze verhuizing heeft hij, tot zijn stomme verbazing, kennisgemaakt met een
omstandigheid die gewone burgers al langer kennen: als hij van buiten het
politiebureau een korps wil bellen, moet hij de omweg van een callcenter -
0900.8844 - nemen.

'Niet te geloven is dat, joh', vertelt hij. 'Laatst moest ik mijn eigen oude
korps hebben, ik ken daar bij wijze van spreken iedere portier, maar moet toch
langs dat 0900-nummer. Ik vraag ICT. Krijg ik eerst zo'n muziekje. Ik wacht twee
minuten. Komt dat meisje terug. 'Meneer, wat is dat eigenlijk, ICT?' Ik ben van
mijn stoel gevallen.'

Hij kan zich sindsdien helemaal voorstellen dat mensen soms buiten zinnen raken
als ze de politie of een andere overheidsinstelling benaderen. 'En weet je wat
ik het griezelige vind? Dat bijna alle burgers zich hieraan storen, maar het in
de politieleiding nauwelijks een item is. Als ik er met collega's over begin,
kijken ze me aan met een blik: waarom bederf je ons feestje nou?'

De belabberde dienstverlening van de overheid. Het is, sinds afgelopen jaar de
kiezer in opstand kwam, een centraal politiek thema geworden. Vooral de
ontevredenheid over het rijtje zorg, onderwijs en veiligheid loopt - nog steeds
- hoog op. Dan gaat het niet alleen, zo hebben verscheidene onderzoekers laten
zien, om het uitblijven van accurate diensten op het goede moment. De onvrede
zit dieper. De burger voelt zich onbegrepen door de overheid.

Feit is dat de publieke dienstverlening de afgelopen jaren ingrijpend is
veranderd. Dat was geen doel, het was een effect van een andere ontwikkeling die
er al was, maar die zich in de jaren '90 versnelde: de privatisering dan wel
verzelfstandiging van overheidstaken. Hiermee werden instellingen op de markt
gebracht (de vroegere Postbank, de vroegere PTT, de NS), of ze bleven binnen de
overheid maar werden financieel op eigen benen gezet, op verdere afstand van de
politiek (de stroombedrijven, de arbeidsbureaus en honderden andere). Zorg,
veiligheid en onderwijs ontkwamen evenmin aan de trend: ook de 25 regionale
politiekorpsen werden verzelfstandigd.

Hoewel dus lang niet al deze diensten een bedrijf werden, gingen ze zich wel zo
gedragen. Elementair bij verzelfstandigen is immers dat instellingen voortaan
een vast budget krijgen: met dat geld moeten ze zien rond te komen. Ontstaat er
een tekort, dan moeten ze het zelf oplossen. Hebben ze geld over, dan mogen ze
het houden. Financiele prestaties zijn zodoende een belangrijkere drijfveer
geworden dan de kwaliteit van de dienstverlening: de overheid presenteerde zich
voortaan aan de burger als een soort bedrijvenketen.

'We hebben iets bedenkelijks gedaan', zegt Ed d'Hondt, oud-burgemeester van
Nijmegen en tweede helft jaren '90 in wisselende rollen betrokken bij
verzelfstandigingen. Zo was hij de voorzitter van de politiekorpsbeheerders,
toen het plan van de verzelfstandiging van de politie opkwam. Hij kijkt met
scepsis terug naar de debatten van die tijd. 'De praktijk bewijst dat er vele
zelfstandige instellingen zijn gecreeerd die als ontzielde lichamen in de
maatschappij staan. Ze trekken zich weinig van hun omgeving aan. Ze maken
productieafspraken, en verder hebben ze de neiging, zoals ieder bedrijf, zo min
mogelijk mensen in de keuken toe te laten. De Tweede Kamer ook niet. En de
burger staat uberhaupt buitenspel.'

Gemakzucht

Er schuilt enige tragiek in de manier waarop de politiek de laatste decennia via
privatisering en verzelfstandiging de verantwoordelijkheid verloor over een
groot deel van de rijksoverheid. Geen kabinet heeft het ooit voorzien, geen
minister is het van plan geweest. Het voltrok zich op verschillende ministeries
die globaal hetzelfde deden maar het niet van elkaar wisten. Het was een
optelsom van ideologie, toeval, trendgevoeligheid en gemakzucht, aldus een
onderzoek van bestuurskundige Sandra van Thiel (Erasmus Universiteit). Ze
publiceerde er in 2000 haar proefschrift over - grotendeels gebaseerd op eerder
onderzoek van de Algemene Rekenkamer: Quangocratization.

Quango is een Brits acroniem voor quasi autonomous non-gouvernemental
organisations: zelfstandig gemaakte overheidsinstellingen die publiek geld
uitgeven maar die buiten de directe invloed van het parlement vallen. Hoe groot
hun armslag in de publieke dienstverlening inmiddels is, blijkt uit een paar
cijfers. Bij alle quango's samen, uitgezonderd het onderwijs, werken inmiddels
meer mensen (130.000) dan totaal bij het rijk, aldus de meest recente berekening
van de Rekenkamer. In totaal, becijferde ditzelfde orgaan november vorig jaar,
heeft Nederland nu circa 3.200 quango's (de Rekenkamer gebruikt de term RWT:
rechtspersonen met een wettelijke taak). Samen geven ze jaarlijks 119 miljard
euro publiek geld (belasting en premies) uit: ruim 60 procent van alle
collectieve uitgaven (dit jaar 188 miljard euro).

In haar proefschrift laat Van Thiel zien dat Nederland altijd quango's heeft
gekend, zoals De Nederlandsche Bank of de universiteiten. Hun groei deed zich
voor sinds de overheid ging snijden in de eigen budgetten, vanaf begin jaren
'80. Voor een gering aantal instellingen, zoals bij de stroombedrijven, waren de
verzelfstandigingen onontkoombaar: daar had de Europese Unie de regie. Maar voor
het grootste deel had het helemaal niet gehoeven. En werkte het ook niet, maar
dat bleek pas toen het te laat was.

Het idee was dat overheidsdiensten doelmatiger met publiek geld omgaan zodra ze,
naar het voorbeeld van een bedrijf, op eigen benen staan. Daarom is
verzelfstandiging in Nederland zelfs toegepast op uitvoerende diensten die
niemand aan de overheid wilde onttrekken, zoals het Centraal Orgaan Opvang
Asielzoekers (COA), de Informatie Beheer Groep die studiebeurzen uitbetaalt, of
de Dienst Justitiele Inrichtingen, die de gevangenissen beheert.

Zulke diensten zijn sinds begin jaren '80 bij tientallen op eigen benen gezet.
Het voorzag ook in het ideologische sentiment van 'minder Den Haag': door
beleidsambtenaren te scheiden van verzelfstandigde uitvoerders, daalde het
aantal rijksambtenaren met tienduizenden.

De economische resultaten vielen tegen. 'Zelden is aangetoond dat instellingen
over de hele linie beter gingen presteren door verzelfstandiging', zegt Van
Thiel. Belangrijkste spelbreker was 'de markt'. Die bleek vaak niet te bestaan,
omdat veel instellingen, zelfstandig of niet, monopolist waren. Twee klassiek
geworden mislukkingen zijn het Loodswezen (waar de efficiency aanvankelijk
nauwelijks groeide maar de salarissen van de directie des te meer) en de
arbeidsbureaus, in 2002 na een zelfstandig bestaan van tien jaar geliquideerd
met een negatief saldo van minimaal 678 miljoen euro. Dit type problemen werd
overigens al eind jaren '80 door de Rekenkamer gesignaleerd dan wel voorzien.
Van Thiel: 'Dat bewindslieden toch zijn doorgegaan met verzelfstandigen was geen
rationele keuze. Het was mode, ze volgden de trend.' Het blijkt ook uit de
politieke kleur van bewindslieden die diensten verzelfstandigden. 'Alle grote
partijen, niet een uitgezonderd, deden eraan mee.'

Van Thiel denkt dat verzelfstandigingen soms ook zijn doorgezet, omdat sommige
problemen zo taai zijn dat een vlotte politieke oplossing niet mogelijk was.
Daarom is kritiek op quango's vaak ongerechtvaardigd, vindt ze. Zeker nu moderne
burgers het geduld niet meer hebben zich in te leven in problemen waarvoor
instellingen zich gesteld zien. Neem de wachtlijsten in de zorg. 'Ziekenhuizen
zijn zelfstandige, private organisaties die publiek geld uitgeven. Zoals alle
private organisaties hebben zij belang bij wachtlijsten: dat garandeert
clientele en het is prettig voor de bedrijfsvoering. Ik begrijp best dat mensen
dit vervelend vinden. Maar wat moeten beleidsmakers dan? We kunnen ook geen
staatsgezondheidszorg invoeren zoals de vorige eeuw in Rusland.'

Maar evengoed is het een feit, zegt Van Thiel, dat bij politici eigenbelang
speelde. Op korte termijn waren er immers grote voordelen: een minister die een
dienst verzelfstandigde veegde zijn stoepje schoon. Zo konden Kamerleden na de
verzelfstandiging van het Centraal Orgaan Opvang Asielzoekers (COA) geen verhaal
meer halen bij de staatssecretaris van Justitie over de behandeling van
individuele asielzoekers. Hetzelfde gold voor burgers die zich verzetten tegen
de komst van een asielzoekerscentrum in hun achtertuin, Ook zij konden in Den
Haag niets meer bereiken. 'Blame avoidance, het ontlopen van kritiek', zegt Van
Thiel, 'heeft bij politici zeker een rol gespeeld.'

Goedkoop

De ironie is dat ook de quango's daarna een manier hebben gevonden om kritiek te
ontlopen. In hun streven naar een zo doelmatig mogelijke besteding van publiek
geld, is het hun belang om vragen en klachten van burgers zo snel en goedkoop
mogelijk af te handelen. En zo deed een paar jaar geleden het callcenter zijn
intrede als middel voor publieksservice.

Bij een callcenter nemen mensen de telefoon op die zich niet op de locatie
bevinden van de instelling waarvoor ze werken. Ze hebben de beschikking over een
computerprogramma waarmee ze basale vragen kunnen beantwoorden en eventueel
doorverbinden. In het metier geldt de 'gouden 80/20-regel', zegt J.Smets van
Telan. Dit bureau onderzoekt op verzoek van afnemers de bereikbaarheid van
callcenters. 'Die regel houdt in dat in principe 80 procent van alle
binnenkomende telefoontjes afgehandeld moet worden.'

De branche van callcenters, die de laatste tien jaar vanuit het niets een grote
vlucht nam en nu 160.000 arbeidsplaatsen kent, was verbaasd dat het zolang
duurde voordat instellingen aanklopten die openbare dienstverlening aanbieden.
Dick Bakker, directeur van Het Callcenter Netwerk (het tweede bedrijf in de
branche) en voorzitter van de branchevereniging WGCC, noemt dat 'typerend voor
de geslotenheid van de overheid'. Volgens hem 'verlagen callcenters de drempel
voor de beller'. En een lage drempel is wat de moderne burger verwacht: 'De
beller wil snel en accuraat geinformeerd worden: het moet. En het moet nu. Dat
is de mentaliteit van vandaag.'

Een voordeel van een callcenter is dat het relatief bijna niks kost. Jac Vermeer
van SNT, het grootste callcenterbedrijf van Nederland, zegt dat een callcenter
'ongeveer 10 procent kost van een loket waar je mensen van dienst bent, omdat
het veel efficienter is'. Bovendien kun je met een callcenter mensen buiten de
deur houden, legt Bakker van HCN uit: 'Een bekend verschijnsel is de
seniorenterreur: gepensioneerden met toegang tot alle communicatiekanalen die de
overheid tot in de kleinste details op de voet volgen, bij voorbeeld bij een
wijziging van een bestemmingsplan of de hoogte van de stroomrekening. Het is
natuurlijk veel goedkoper zulke burgers via een callcenter op te vangen dan ze
in staat te stellen steeds duurbetaalde en deskundige krachten van hun werk te
houden.' Toch zegt Bakker dat uit onderzoek blijkt dat burgers tevreden zijn
over callcenters. Mensen worden sneller geholpen en krijgen betere antwoorden,
aldus Bakker. 'En overigens ervaren mensen het niet zo dat ze een callcenter aan
de lijn hebben.'

In de praktijk ligt dat soms anders. De politie lanceerde enkele jaren geleden
het beruchte 0900-88.44 - en werd sindsdien overladen met kritiek. Zo leverde
een onderzoek van bureau Telan een bonte verzameling klachten op over de wijze
waarop burgers via het callcenter van het kastje naar de muur werden gestuurd.
Een kruidenier uit Purmerend belt met een melding van diefstal uit zijn winkel.
Hij komt bij de politie in Zaanstad terecht, die hem doorverbindt 'naar het
antwoordapparaat van de wachtcommandant in Purmerend. Daar kan hij een boodschap
inspreken', vermeldt het Telan-rapport. Ook is er het geval van de man uit
Badhoevedorp: hij ziet een suspecte figuur in zijn straat die vanuit een auto
langdurig naar een huis staart. Het callcenter verbindt hem met Badhoevedorp,
waar een computerstem vertelt dat 'alle bedienplaatsen bezet' zijn. 'Na vijf
minuten wachten is - de verbinding verbroken', aldus het rapport.

Cees den Bakker van het Nederlands Politie Instituut (NPI) zegt dat deze
gegevens achterhaald zijn. Na eerste klachten over lange wachttijden en de
matige bereikbaarheid is er meer personeel op de callcenters gezet. 'Uit nieuw
onderzoek van Telan, dat tot en met voorjaar 2002 liep, blijkt dat 96 procent
van de bellers wordt bediend', zegt hij. Het jaar ervoor was dat 89 procent.

Den Bakker wijst op het dilemma waarmee de politie wordt geconfronteerd.

Vervolg op pagina 22

De hulpeloze burger

Vervolg op pagina 21

'We krijgen tegenwoordig 7,2 miljoen telefoontjes per jaar binnen. Dat zijn
alleen hulpvragen, dus niet de alarmberichten op 112. Wij moeten ervoor zorgen
dat die telefoontjes worden opgenomen, maar het is ook van belang dat er genoeg
blauw op straat is. Daarom zijn wij tevreden over deze oplossing.'

En de burger? Is die ook tevreden over het callcenter? 'Dat weten we niet', zegt
Den Bakker. 'Dat hebben we niet onderzocht.'

Smets van Telan, dat ieder jaar zo'n honderd onderzoeken naar het functioneren
van callcenters uitvoert, heeft daar wel een idee over. Voor de politie heeft
hij het, inderdaad, niet onderzocht: dat was zijn opdracht niet. Maar
callcenters, zegt hij, zijn vooral handig voor eenvoudige kwesties: een
prijsvraag van Knorr, een bestelling bij een postorderbedrijf. 'Daar is het een
keurig nette oplossing voor. Maar als het ingewikkeld wordt, en dat is het bij
de overheid snel, roept het irritatie op. Dan worden callcenters als erg
klantonvriendelijk ervaren.' In de branche circuleert niettemin optimistisch
onderzoek, van bureau 'Data monitor', over het toekomstig gebruik van
callcenters door verzelfstandigde instellingen. De grootste relatieve groei
wordt de komende jaren, in ongeveer gelijke mate, verwacht van de klassieke
overheid, de gezondheidszorg en verzelfstandigde instellingen, zegt Bakker. 'We
staan nog maar aan het begin van de trend.'

Lopende-bandwerk

Intussen hebben burgers er de laatste jaren genoeg van gekregen steeds maar als
'klant' van de overheid beschouwd te worden. Het bedrijfsmatige opereren roept
groeiende weerzin op, signaleert socioloog en filosoof Gabriel van den Brink in
een vorige maand door de Wetenschappelijke Raad voor het Regeringsbeleid (WRR)
gepubliceerde studie naar het onbehagen in de politiek. Typerend noemt hij een
onderzoek dat de gemeente Dordrecht in 1998 liet doen onder de eigen bevolking.
De gemeenteraad had een dilemma. Aan de ene kant wilde het stadsbestuur
voorzieningen in enkele buurten verbeteren, zodat de veiligheid zou toenemen.
Maar geld was er niet: wat te doen? Uit de respons van de bevolking kwamen
verrassende voorkeuren: van alles vond men een doelmatige omgang met openbare
financien het minst belangrijk. Daarentegen werd aan 'betrokkenheid en
betrouwbaarheid' van de overheid het meeste gewicht toegekend.

Volgens Van den Brink laat dit zien dat 'de newspeak van die managers over
bedrijfsmatig werken en afrekenen op resultaten de meeste burgers geen moer meer
interesseert'. Ook in ander opzicht bleek hem tijdens zijn studie voor de WRR
dat burgers genoeg hebben van een bedrijfsmatige dienstverlening door de
overheid. Mensen met een reele hulpvraag voelen zich als een nummer behandeld.
Van den Brink: 'De politie, de thuiszorg en het onderwijs hebben
productiemechanismen van de industrie overgenomen. Elke minuut moet verantwoord
worden, alsof het lopende-bandwerk is. Een medewerkster in de thuiszorg heeft
een kwartier om een bejaarde te wassen, en moet daarna gauw naar de volgende
klus. Een praatje bij de koffie kan er niet af, er moet productie gedraaid
worden.'

Ook werknemers van verzelfstandigde instellingen gaan zich door de interne
nadruk op bedrijfsmatig werken anders gedragen. Leo Vlek van FNV Bondgenoten
merkte het toen hij tussen 1995 en 2000 als bondsbestuurder werkte bij de NS.
Traditioneel was er altijd een hoge organisatiegraad in het bedrijf, vertelt
hij. En even traditioneel gaat het NS-personeel makkelijk over tot acties. 'Al
wordt er minder gestaakt dan mensen denken.' Maar echt van belang, zegt Vlek, is
dat de houding van het personeel veranderde sinds NS volledig op eigen benen
kwam te staan, en een directie kreeg met leden die het eigenbelang van het
bedrijf soms benadrukten. 'Dat creeert, hoe je het ook wendt of keert, een
lossere band met het algemeen belang. Met andere woorden, ook personeel denkt
sneller aan het eigenbelang en minder aan de dienstverlening aan de burger.' Hij
ontdekte het zelf, tot zijn gene, toen zijn positie als onderhandelaar
onmogelijk werd, omdat hij instemde met het roemruchte 'rondje rond de kerk.'
'Ik was te positief gestemd over wat het personeel nog over had voor het
algemeen belang. Dat bleek niet veel te zijn, hoewel het slecht ging met het
bedrijf.'

Van den Brink signaleert soortgelijk gedrag bij de politie, in de zorg en het
onderwijs. Werknemers verliezen 'hun beroepseer' nu ze productie moeten draaien,
zegt hij. Stonden ze vroeger bij nacht en ontij klaar om te hulp te schieten, nu
denkt men: zoek het zelf maar uit. 'Het is natuurlijk geen toeval dat het grote
ongenoegen over het functioneren van de overheid - inzake veiligheid, zorg en
onderwijs - zich concentreert op die delen van de overheid die op eigen benen
zijn gezet en marktgerichter zijn gaan opereren. De verzelfstandiging heeft een
type bedrijfsvoering voortgebracht dat de ontevredenheid bij professionals en
burgers vergroot, en de invloed van de politiek beperkt.' De paradox had niet
groter gekund. 'Want de burger wil nu juist dat de politiek daar iets aan doet.'

Maar voorlopig zit de quangocratie gevangen in de structuren die de afgelopen
decennia zijn gevormd. Quango's zullen - dat is hun wezen - blijven streven naar
een zelfstandige positie en een zo doelmatig mogelijke besteding van publiek
geld. Dat is trouwens al ingewikkeld genoeg. Iedere keer als de Algemene
Rekenkamer, de belangrijkste argus van de quango's, de zelfstandige instellingen
nader onder de loep neemt, blijkt er in termen van doelmatigheid nog voldoende
mis. Het laatste rapport van het instituut stamt van vorig jaar november. Het
laat zien, aldus Pieter Zevenbergen, lid van de leiding van de Rekenkamer, dat
quango's 'voor tweederde van de 119 miljard euro die ze per jaar besteden,
kunnen aantonen dat ze het geld correct (rechtmatig) besteden'. Een verbetering
ten opzichte van eerdere onderzoeken, zegt hij, maar niet goed genoeg. 'Dit
betekent ook dat ze het voor eenderde van dat bedrag niet kunnen aantonen. Het
gaat om zoveel geld dat dit voldoende reden is om bezorgd te blijven.'

De quango's hebben hun voornaamste taak kortom nog steeds niet volbracht. Ze
zullen, met andere woorden, ook de komende tijd hun handen vol hebben aan
financieel beheer. En er is meer, legt Zevenbergen uit. 'In slechts eenderde van
al hun uitgaven is duidelijk welke prestaties ze hiervoor leveren.' Veel te
weinig, zegt Zevenbergen. 'Het blijft elementair dat deze instellingen zich
realiseren dat ze met geld van een ander omgaan. De bedrijfsvoering moet in orde
zijn. En men moet kunnen laten zien wat er wordt gepresteerd met dat geld. Dit
zijn de belangrijkste eisen die we stellen. Er zit verbetering in, we zijn
tevreden dat we dat met onze kritiek hebben bereikt, maar het is zeker nog niet
perfect.'

Machtsbalans

Zo zijn de omstandigheden geschapen die de Amerikaanse socioloog wijlen James S.
Coleman vanaf de jaren '70 in enkele toonaangevende boeken voorzag, waaronder
The Asymmetric Society (1982). Hij bestudeerde het effect van de toename van het
aantal bedrijven op het maatschappelijk leven. Burgers, betoogde hij, voelen
zich in contacten met bedrijven altijd de onderliggende partij: bedrijven hebben
meer macht, ze houden relaties met burgers onpersoonlijk, verbreken de
verhouding zodra dat uitkomt, en verschuilen zich in wolkenkrabbers waarmee ze
ook fysiek ver boven het gepeupel uitstijgen. Daarom moet het effect van de
groei van het aantal bedrijven niet onderschat worden, betoogde Coleman. De
burger ziet hierdoor 'zijn individuele macht steeds verder ineenschrompelen'.
Het leidt, zeker wanneer overheden zich ook als bedrijven gedragen, tot 'een
besef van hulpeloosheid', aldus Coleman. En dat, voorzag hij, kon nooit zonder
reactie blijven: de burger zou altijd proberen de machtsbalans te herstellen.

Programmamaker Pieter Storms, in zijn stationcar onderweg van een gemeente naar
een verzelfstandigd overheidsbedrijf, heeft niet zoveel op met dit soort
theorieen, zegt hij. Breekijzer, het tv-programma dat hij al acht jaar voor de
commerciele omroep maakt, is wel afgeschilderd als een egomane show waarin de
benadeelde sloebers die Storms zegt te helpen, het decor zouden zijn van zijn
zucht naar aandacht. De agressie die hij hanteert om kantoorkolossen binnen te
komen en gesprekken met beslissers af te dwingen, is veelal als onbehoorlijk
afgedaan. Er staat tegenover dat hij met die aanpak al acht jaar tussen de
500.000 en de miljoen kijkers trekt. En deze kijkers blijken zich in hoge mate
te identificeren met zijn ruwe optreden. 'Ik doe iets', zegt Storms, 'waar de
elite de neus voor optrekt, maar waarvan de kijker denkt: goed zo, eindelijk
worden die arrogante ambtenaartjes eens goed aangepakt.'

De verzelfstandiging en privatisering hebben Breekijzer een grote schare
onderwerpen opgeleverd. Zonder de overheid zou zijn programma nooit zo'n succes
zijn geworden, zegt Storms. 'De overheid is vaak onbereikbaar, onbenaderbaar.
Zeker als een probleem escaleert. Dan treedt men niet alsnog in gesprek, nee
hoor, men gaat naar de rechter: procederen.' Verzelfstandigingen hebben dat
alleen maar verergerd. Bedrijven die volledig de private markt opgaan, leren
gauw dat arrogantie tegenover klanten fnuikend is. Zo had Storms in zijn eerste
jaren veel aandacht voor het toen net geprivatiseerde KPN Telecom. 'Mensen
ontvingen enorme spookrekeningen voor telefoontjes die ze nooit hadden gepleegd.
In eerste instantie reageerde men uiterst arrogant. Maar dat is later wel
overgegaan.'

Bij quango's ligt dat anders, zegt Storms. De Groninger hoogleraar sociologie S.
Lindenberg, de belangrijkste kenner van het werk van Coleman in Nederland, is
het daarmee eens.'Bedrijven die volledig op de markt zijn aangewezen', zegt hij,
'moeten uiteindelijk rekening houden met de klant. Dat is simpel commercieel
eigenbelang. Maar voor die quango's maakt het niet uit. Zie de NS. Hoe groot hun
wanprestatie ook is, je krijgt nooit de indruk dat het ze iets doet.'

Klagers, zegt Storms, zijn 'zelden onredelijk'. 'Dat maakt de overheid er altijd
van.' Iets anders baart hem meer zorgen. 'Ik help natuurlijk toch een bepaalde
groep: de kansarmen van de bureaucratie, mensen met een smalle beurs uit de
lagere sociale klassen. Toch durven zij, via mij, tegen zo'n overheidsbedrijf op
te staan. Maar er zijn, denk ik wel eens, ook mensen die daarvoor de moed of de
kracht niet hebben. Die bereik ik ook niet. Die blijven klein en machteloos. En
ik vraag me wel eens af: hoe reageren die mensen hun machteloosheid af?'

Dit is het eerste deel van een serie over het niemandsland tussen de politiek en
de burger, die volgende week elders in de krant wordt voortgezet.

Illustratie Rik van Schagen

Consumentenzaken ; Politiek en Staat ; Openbaar bestuur ; Economie ; Nationale
Economie ; Nationalisatie en privatisering

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               96 of 97 DOCUMENTS

                                NRC Handelsblad

                                January 4, 2003

Onmogelijke politiek

BYLINE: BAS HEIJNE

SECTION: Opinie; Pg. 6

LENGTH: 1050 words


Arme normen, arme waarden: het nieuwe jaar was nog niet begonnen of onze
nationale identiteitscrisis naderde alweer de wanhoopsgrens. In Moerkapelle
stookten ouders per mobiele telefoon hun kinderen op om tijdens de
oudejaarsnacht de politie te grazen te nemen. Door een vuurwerkbom (de grenzen
vervagen) onder een auto van de mobiele eenheid raakten drie agenten aan hun
benen verwond. Ook in die andere provinciale brandhaard, Elburg, was het goed
raak: tijdens hun werk werden de politie en de brandweer door jongeren
doelbewust met vuurwerk bestookt. Het gemeentebestuur van het Veluwse dorp,
meldt het Algemeen Dagblad, plaatst komende dinsdag een woedende open brief in
het plaatselijke huis-aan-huisblad: hoe kan het dat de bewoners de mond vol
hebben van normen en waarden en tegelijk onbekommerd de hulpdiensten van de
gemeenschap saboteren?

De hamvraag, lijkt me. Het gemeentebestuur van Elburg worstelt met een van die
talloze ongerijmdheden van het Nieuwe Nederland: des te harder er geschreeuwd
wordt om een nieuw besef van normen en waarden, des te verder die uit het zicht
lijkt te raken. Het is al bijna zo onlogisch als de hoge toon die tegen
allochtonen wordt aangeslagen over hetzelfde onderwerp: integratie betekent
onvoorwaardelijke aanpassing aan Hollandse normen en waarden en tegelijkertijd
wordt door dezelfde mensen keer op keer vastgesteld dat het juist Nederlanders
zelf ernstig aan die normen en waarden ontbreekt. Dat is overigens een klassiek
geval van reactionaire paranoia: de buitenlander bedreigt de eigen cultuur,
terwijl het eigen volk telkens opnieuw hopeloos decadent en ruggengraatloos
blijkt.

Onvrede moet je serieus nemen, maar dat betekent niet dat die ook letterlijk
genomen moet worden. Die aanhoudende roep om normen en waarden is allang
onderdeel van het probleem geworden, zelf een uiting van onvrede met agressieve
trekjes. De ontevreden Nederlander roept moord en brand over verval en
onveiligheid en schuift vervolgens zijn onvrede op het bord van de Nederlandse
overheid. De overheid moet maar voor normen en waarden zorgen, en tegelijkertijd
wordt die overheid gezien als bron van alle kwaad. Vandaar die rotjes en
voetzoekers die de Elburgse jongeren op de blussende brandweer loslieten,
vandaar het ophitsen van de jongeren van Moerkapelle tegen de politie door hun
eigen vaders en moeders.

Met die hopeloze discussie over normen en waarden is het, denk ik, niet veel
anders gesteld als met de nieuwe betrokkenheid van de boze burger met de
politiek; des te harder er wordt geroepen dat het politieke bestel radicaal
hervormd moet worden, des te meer men erop uit lijkt de politiek te laten
ontaarden in een idiote chaos.

'Ik denk niet dat de politieke klasse al in staat is in te spelen op het nieuwe
engagement van burgers,' zei de socioloog Gabriel van den Brink unverfroren in
het Zaterdags Bijvoegsel van deze krant. Van den Brink maakte een aantal
pregnante opmerkingen over de noodzaak van bestuurlijke hervormingen in
Nederland, maar wat mij het meest opviel, was zijn onderliggende geloof in de
maakbaarheid van de politiek. Dat zal met zijn verleden te maken hebben; hij was
jarenlang lid van de CPN. Dat onwankelbare geloof in de politiek die alles goed
zal maken, je ziet dat ook wel bij zijn generatiegenoten, zoals Paul Scheffer en
Felix Rottenberg; teleurgesteld in de onmogelijke wensdromen van de linkse
politiek, maar een onaantastbaar en huizenhoog geloof in de politiek als
zodanig. Daar past een koesterend geloof in de ratio van de man in de straat
bij. Van den Brink: 'Voorlopig zal er nog heel veel nodig zijn, voordat
bestuurders in hun dagelijkse praktijk weten in te spelen op de problemen,
ervaringen, suggesties en rancunes van gewone burgers.'

Natuurlijk heeft Van den Brink een punt, maar naief aan zijn betoog lijkt me de
overtuiging dat als de bestuurders zich maar voegen naar de wensen van de gewone
burger, die als vanzelf een tevreden mens zal worden. Veel van de huidige
Hollandse onvrede richt zich tegen de politiek, maar heeft in wezen maar heel
weinig met politiek te maken zoals bij antisemitisme alle sociale onvrede zich
met behulp van veel valse logica steeds weer onherroepelijk tegen joden richt.
Zo werkt dat: omdat je het gelooft, weet je het zeker. Dat de gemiddelde burger
niet meer weet waar hij het zoeken moet en nergens blijvend ideologisch houvast
vindt, leidt tot gevoelens van angst en onveiligheid, die maar ten dele met
reele criminaliteitscijfers te maken hebben.

Van den Brink toonde zich gecharmeerd van Pim Fortuyn en ik begrijp wel waarom:
het was Fortuyn die op wonderbaarlijke wijze alle grote vragen waar Nederland
mee worstelt, vragen over eigenheid en identiteit, terugbracht naar het domein
van de politiek. Pragmatische politiek en ideele bevlogenheid bleken ineens toch
heel goed samen te gaan. Maar Fortuyns belofte aan de kiezer was wat ik nu juist
voor onmogelijk houdt: het beantwoorden van al deze zijnsvragen door de
politiek. Vandaar de verwarring bij zijn aanhang en navolgers, die er na zijn
dood begrijpelijkerwijs niet in slaagden een brug te slaan tussen praktische
burgerbelangen (teruggave van het kwartje van Kok) en een groter, dragend idee
over de plaats van Nederland in de wereld. De grote woorden waren er wel, maar
de middelen ontbraken. Fortuyn bracht, zoals ontelbare keren is vastgesteld, de
opwinding in de politiek terug maar hij zorgde ook voor een mateloze
overschatting van de politiek zelf. Juist door de politiek zaligmakend te
verklaren, zoals Van den Brink ook lijkt te doen, zal ook de onvrede alleen maar
groter worden, domweg omdat de politiek het op de belangrijkste punten steeds
opnieuw zal laten afweten.

Dat is ook de valkuil waarin Jan Peter Balkenende gestapt is: ogenschijnlijk is
het een eervolle opdracht om naast praktisch bestuurder ook hoeder van het
nationale normen- en waardendebat te zijn, maar het is een taak waartoe de
politiek helemaal niet is uitgerust alleen de fractieleider van de VVD heeft dat
begrepen. De overheid kan regels stellen, maar normbesef is geen politieke
kwestie, dat is een kwestie van cultuur. Er is te vaak geroepen dat het een ramp
is dat de Nederlandse burger niet meer in de politiek gelooft. Inmiddels zou je
hopen dat hij er de betrekkelijkheid van inziet.

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                               97 of 97 DOCUMENTS

                                NRC Handelsblad

                                January 4, 2003

De wraak van Mr. Ed het Sprekende Paard

BYLINE: DOOR HUBERT SMEETS ; ILLUSTRATIES RHONALD BLOMMESTIJN

SECTION: Magazine; Pg. 6

LENGTH: 3746 words


De media hebben de consument op de troon gezet, maar de consument is niet
tevreden over het resultaat. Daar moet de pers van leren. Bij zijn vertrek naar
De Groene Amsterdammer pleit Hubert Smeets voor journalistiek zelfrespect en
vertrouwen. 'Want wie zichzelf niet serieus neemt, neemt zijn publiek ook in het
ootje. En die gemakzucht komt altijd bedrogen uit.'

Trotski is onder ons. Vijfenzestig jaar na dato is de titel van zijn brochure
Hun moraal en de onze uit 1938 weer een schot in de roos.

De associatie drong zich op tijdens een zomerse zondagmiddag. We liepen over de
boekenmarkt onder de Stopera. Halverwege werden we staande gehouden. Niet door
politiecommissaris Joop van Riessen, die er prive langs de kraampjes kuierde,
maar door een ongeuniformeerde burger die kennelijk wel aan het surveilleren
was.

'Stop! Jij bent toch van NRC Handelsblad? Jullie hebben Pim vermoord!'

De jonge man aan de rechteroever van de Amstel in Amsterdam had er zin in. Hij
had de retorica al aardig onder de knie. Als een volkstribuun in de dop sprak
hij zijn vonnissen uit. Voortdurend bezigde hij de woorden 'wij' en 'jullie'.
Naar Nederlandse maatstaven gedroeg hij zich als een revolutionair.

De orator zei te spreken namens de 'mensen in het land'. Maar wat zijn mensen na
hun electorale succes zouden moeten gaan doen om 'de' problemen op te lossen,
wilde hij niet weten: dat was allemaal maar politiek, daar ging het niet om. De
verantwoordelijkheid lag niet bij hem maar bij hen. Zijn vinger wees alle kanten
op: naar het stadhuis, naar de torens van de centrale bank en naar ons.

'Hoeveel verdien jij eigenlijk? Vijftigduizend euro? Een arbeider verdient veel
minder!'

'Kennelijk hebben wij volgens de markt een hogere meerwaarde dan jullie. Lees
Marx er op na. Pim zou het daarmee eens zijn.' Olie op het vuur.

'Hoort u het? Deze journalist is marxist en verdient wel vijftigduizend euro!'

'Pim hoefde zich anders niet voor zijn inkomen, auto en butler te schamen.'

'Dat was heel wat anders. Dat was een grap, humor.'

Steeds meer omstanders schaarden zich rond hem. Negen van de tien stemden met de
redenaar in. Het oploopje mondde net niet uit in een opstootje. De omvang van de
groep en het hoge volume verstoorden de handel van de boekenmarkt. Een koopman
greep in. 'Kunnen jullie niet een eindje verderop gaan staan?!'

De boodschap van hun moraal en de onze was niettemin helder. De moordenaars zijn
onder ons. Ze vermommen zich als journalisten.

De critici die zondagmiddag spraken daarom zonder uitzondering in het meervoud.
Het was steeds 'wij' en 'jullie'. Een woord werd echter consequent in het
enkelvoud gebruikt: de media. Het is niet meer: de media zijn... maar de media
is... Jan Blokker signaleerde dat al.

De omslag van meervoud naar enkelvoud is geen toeval en heeft niet te maken met
het onderwijspeil in Nederland. Het weerspiegelt de maatschappelijke
verhoudingen en illustreert dat de klassieke journalistiek het spoor bijster is
en dat de kijkers, luisteraars en lezers haar daarvoor de rekening willen
presenteren. Weliswaar wordt in eigen kring de onderlinge pluriformiteit
beleden, maar daarbuiten worden wij meer en meer beschouwd als een groot complex
dat ongecontroleerd macht uitoefent en, met zijn rol als 'waakhond van de
democratie' als alibi, de wil van het volk negeert.

De media 'is' op een hoop gegooid. Ik buig daarom voor de gelegenheid mijn hoofd
en doe geen poging onderscheid te maken tussen de verschillende media, een
onderscheid dat er wel degelijk is.

Vroeger was het simpel. De Duitse socioloog Max Weber had in 1918 gelijk toen
hij in een college voor studenten de sociale positie van de schrijvende pers
typeerde. 'De journalist behoort tot een kaste van paria's die in
maatschappelijke zin altijd wordt beoordeeld naar de ethisch laagst staande
representanten.' Weber betreurde dat. Volgens hem leverde een goede journalist
juist een bijdrage aan de burgerlijke samenleving. Maar de werkelijkheid was nu
eenmaal anders. Het journaille moest zich verzoenen met een plaatsje boven de
pooiers, hoeren en, naar huidige normen, vastgoedjongens. Ruim tachtig jaar
later lijken de media weer terug bij af.

Maar die schijn bedriegt. Al die jaren was het aan de borreltafel gemeengoed de
media te verwijten dat ze liegen. Dat was niet bevorderlijk voor de status van
de journalistiek, maar ze had wel een antwoord paraat: draai de knop om, spreek
zelf de waarheid, wat let je?

Nu is die repliek niet meer afdoende. De kritiek is niet meer dat de media
liegen, de eis is dat de media de waarheid spreken. Het is begonnen langs de
voetbalvelden - waar trainers van de pers 'constructieve kritiek' verlangen - en
nu overgeslagen naar nagenoeg alle sectoren van de media. De f-side zit niet
meer alleen in het stadion maar manifesteert zich ook daarbuiten.

Wat is er gebeurd? Het is op de keper beschouwd niet zo moeilijk. De
depolitisering is de afgelopen tien jaar zo diep doorgeetterd - een proces dat
menig medium heeft gestimuleerd of ten minste getolereerd - dat talloze
journalistieke ondernemingen zichzelf het roer uit handen hebben laten slaan en
stuurloos ronddobberen. De kern van het probleem is niet zozeer dat de pers zich
heeft losgewrikt uit de zuilen, maar dat de snelheid en de aard van de
ontzuiling en de daarop volgende commercialisering zo rigoureus waren dat ze de
journalistiek hebben meegezogen in een wereld die de hare niet is.

Wat lag het landschap er veertig jaar geleden nog rustig bij. De media waren
dienstbaar aan kerk, vakbond of partij. De NRC adviseerde in een commentaar,
alles afwegend, toch vvd te stemmen. De Volkskrant pakte het drastischer aan. De
lezers kregen op de dag van de verkiezingen op de voorpagina gewoon een
nieuwsbericht voorgeschoteld met de geobjectiveerde mededeling dat de katholieke
arbeider het hokje van kandidaat nummer 1 (Romme) van lijst 1 (kvp) rood moest
inkleuren. Er waren dwarsliggers die deze verzuilde helderheid verstoorden, maar
uiteindelijk, zo zou de oude Karl Marx hebben gezegd, was deze 'bovenbouw' de
geestelijke expressie van de basis.

Helaas, zo eenvoudig was het vanaf medio jaren '60 niet meer. De NRC hield op de
vvd te steunen. De Volkskrant schrapte het adjectief 'katholiek', verbond zich
via personele unies kortstondig met de ppr en wierp zich daarna op tot
spreekbuis van het progressieve deel der natie. Pas in 1989 begreep de krant dat
er iets was veranderd en publiceerde ze, niet als eerste maar wel verduiveld
goed getimed, een aanval op dezelfde PvdA die ineens 'Partij van de Aftocht'
heette en in 1997 net zo makkelijk in 'Partij van de Opmars' werd herdoopt.

In de audiovisuele wereld was het van hetzelfde laken een pak, maar de
consequenties waren groter. De stijlwijziging bij de omroep was ingrijpender. De
nieuwe stijl werd grotendeels gedomineerd door de VPRO-zonder-puntjes. De omroep
zond een fictief radioverslag uit van de bestorming van het Huis van Bewaring in
Amsterdam. De vpro gaf het Hoeplatrio in de shows van Barend Servet en Sjef van
Oekel voor het eerst de kans iemand op de televisie naar de wc te laten gaan en
ook nog eens door te trekken.

Deze vorm van georganiseerde vervreemding heette kwaliteit. Maar de kwantiteit
kwam niet voor rekening van de vpro maar van volstrekt andere omroepen. Wat
aanvankelijk het domein leek van piratenzenders op de Noordzee - het rem-eiland
met het onbezorgde amusement van Mr Ed, het Sprekende Paard, een zegetocht die
in 1964 maar vier maanden mocht duren, en Veronica dat met de Top-40 bijna
veertig jaar overeind bleef - draaide in de jaren '90 uit op een complete
machtsovername. Het aantal media dat nu nog steeds geen hitparadelijstjes
samenstelt, is op de vingers van een hand te tellen. De intimiteit van de wc is
dankzij Big Brother en derivate producten eveneens doorbroken.

Niet de vpro maar de tros en Veronica hebben het dus voor elkaar gekregen dat de
verzuilde volkscultuur zich onderwierp aan de tucht van de markt. rtl, sbs,
Yorin en in hun voetspoor de meeste publieke omroepen hebben stuk voor stuk de
kwalitatieve vormen van de vpro overgenomen, gedemocratiseerd of, zo men wil,
gebanaliseerd. Was de leuze 'je bent jong en je wilt wat' aanvankelijk voor een
jonge voorhoede bestemd, tegenwoordig is dit parool een oud woord voor
'zelfontplooiing' van allen.

Zelden is een culturele innovatie zo succesvol geweest. De thema-avond Grand
Gala van het Geweld midden jaren '70 in Amsterdam, en overal elders live op de
buis, was niet zomaar een dolle avond van de vpro. De man die achter in de zaal
al na een half uur zijn handen als een toeter om zijn mond zette en 'gelul'
schalde, was een ware apostel van deze nieuwe tijd.

Het oude verheffingsideaal, waarop de media zich beriepen, is sindsdien tot op
het bot geironiseerd. Hetzelfde gebeurde met de democratisering van de
meningsvorming. Iedereen die op straat loopt, is een potentiele bron voor de
media. Niet dat de stem des volks serieus wordt genomen - een 'vox pop', heet
een straatinterview badinerend in Hilversum - maar de gewone man negeren is nog
gevaarlijker. Zoals De Telegraaf op de voorpagina graag het curieuze verhaal van
een representant van de achterban afdrukt - 'Meisje gered uit wasmachine' - zo
zoeken de andere media ook naarstig naar stijlen waarmee hun consumenten over de
hele linie zich kunnen identificeren.

In zijn oratie De politiek van de openbaarheid uit 2000 heeft de historicus
Frank van Vree dit proces treffend getypeerd als 'commodificering van
informatie'. 'Informatie wordt primair beschouwd als handelswaar, die je kan
verkopen, uitbaten, hergebruiken, op maat kan leveren', aldus Van Vree.

Deze verhandelbaarheid van informatie is op zichzelf een oud verschijnsel.
Nieuws is sinds de boekdrukkunst al een product op de termijnmarkt. Zakenlui
wilden weten waar oorlog werd gevoerd. In brandhaarden kon je beter wapens
verkopen dan bloembollen. Met de opkomst van burgerij en arbeidersklasse
veranderde dat. In de massademocratie kreeg de pers een opvoedkundige taak. De
beurs-berichten hadden een toelichting nodig en soms ook een mening.

Met de groeiende welvaart en het toenemende opleidingspeil namen ook de
vakbekwaamheid en het individuele engagement toe. Betrouwbaarheid werd
belangrijker dan serviliteit. Het werkte. Vijftien jaar geleden stond de
journalistiek in haar zenit. Ze was redelijk onafhankelijk, redelijk analytisch,
redelijk fatsoenlijk.

In 1961 had Daniel Boorstin in zijn boek The Image, geinspireerd door de
overwinning van John F. Kennedy op Richard M. Nixon, al voorspeld waar het
voortaan om zou gaan. De Amerikanen hadden 'de waarheid ingeruild voor
geloofwaardigheid' en 'de wil te overtuigen voor de hypnotische
aantrekkingskracht van het beeld'. En bij zijn afscheid van The New York Times
in 1991 schreef James Reston in Deadline: 'Net zoals veel andere Amerikaanse
instituties de afgelopen vijftig jaar hebben ook de kranten meer aandacht
besteed aan hoe ze er uit zagen dan aan wat ze deden.' Maar in Nederland werden
deze 'Amerikaanse toestanden' zoveel mogelijk genegeerd. Hier was immers sprake
van een bestel waarin alle omroepen keurig waren verankerd. Zelfs de dagbladpers
had zich in een kartel gestructureerd, waarmee de ergste conjuncturele schokken
konden worden gedempt.

Tot het breukjaar 1990: het jaar waarin rtl zich aan het front meldde en de
publieke omroepen voor het eerst in hun geschiedenis structureel in het
defensief werden gedrongen. Vanaf dat moment werd alles anders. Het 'zappen'
deed zijn intrede. Het begrip 'marktaandeel' werd een gevreesd woord. Alle media
moesten zich onderwerpen aan commercie en management. Ook de schrijvende pers -
anders dan de audiovisuele gepokt en gemazeld door hun directeuren die hun hand
niet bij de staat konden ophouden maar kranten moesten verkopen - werd met de
neus op de feiten gedrukt. Oudere lezers gingen dood, jongere haakten af,
leeslust werd 'leeslast'. Dat tij moest worden gekeerd. En wel stante pede.

Hier nu wringt de schoen. Waar de verzakelijking van de media in andere landen
vanaf het begin een gegeven was of een generatie duurde, voltrok dit proces zich
in Nederland in razend tempo. De metamorfose duurde hier een paar jaar.

Sindsdien giert er paniek door het land. Wat te doen tegen het zweven van
kiezers en kijkers? Hoe houden we de achterban thuis, terwijl de rokjes bij de
buren steeds korter worden? We gingen, als negentiende-eeuwse Russische
narodniki, dus terug naar het volk en luisterden aandachtig. We begrepen dat er
een kloof was, maar dachten dat die wel te dichten was, als we de vinger maar
aan de pols van de markt hielden.

En zo trok de pers op naar de middengroepen, naar de gehaktballetjes in het
soepbord van het maatschappelijke spectrum. En weg van de politiek, waarvoor de
consument steeds minder belangstelling had, omdat er geen grote ideologische
verhalen meer werden verteld. Op naar de provincie waar de suburbane
gemeenschappen zich wentelden in individuele welvaart en collectieve kommer. Weg
van de boze wereld waar de belangen en machtsverhoudingen te groot zijn om nog
te begrijpen. Op naar de brede popcultuur van sport en homevideo. Weg van de
elitaire filosofie en andere kunsten of wetenschappen.

Burgers waren immers niet meer de hoekstenen van een maatschappelijke orde, ze
waren klanten geworden op een markt die voor iedereen identiek was en derhalve
met vergelijkbare middelen moest worden bestormd.

Zowel qua inhoud als qua vorm had deze herorientatie belangrijke gevolgen. De
meeste mediabedrijven gingen er voortaan van uit dat hun beginselen, voor zover
ze die hadden, gemeengoed waren in de samenleving. In 1970 meende NRC
Handelsblad nog zijn beginselen te moeten formuleren. 'De vrijheidsgedachte die
wij voorstaan, betekent ook verdraagzaamheid tegenover andersdenkenden, want de
vrijheid die wij voor onszelf opeisen, kunnen wij anderen niet ontzeggen. De
grens van die verdraagzaamheid ligt evenwel daar waar anderen onze vrijheid
dreigen aan te tasten.' Een kwart eeuw later oogde deze tekst als archaische
arrogantie. Alle burgers waren op een of andere manier liberaal in politieke,
economische of culturele zin. Waarom dan nog op de bres staan voor de
Verlichting? Dat zou de klant maar vervelen. Het leven is al zo saai.

Niet iedereen bekeerde zich tot 'infotainment'. Maar de mix van informatie en
entertainment miste zijn uitwerking niet. Ook bij de serieuze media vatte het
idee post dat het meer zin had energie te steken in uiterlijkheden dan in
vertrouwde kerntaken. Oog in oog met de vaseline van de nieuwe media zagen de
traditionele media zichzelf als schuurpapier. Harmonisering van de vorm,
feestelijke presentaties en pictogrammen moesten de glijmiddelen worden.
'Horizontale programmering', die innovatie van Veronica, werd gemeengoed.

Deze ommekeer van vent naar vorm noopte ook tot nieuwe organisatiemodellen. De
rommelige redactie van weleer werd fysiek gestructureerd, de frequentie van de
formele vergaderingen opgevoerd, de omvang van de protocollen dikker en het
aantal managementlagen uitgebreid. In een woord: om de commerciele eisen van de
tijd het hoofd te bieden, onderwierpen de media zich aan bureaucratisering.

Regie werd het toverwoord. De gevolgen lieten zich raden. Voor de meeste
problemen kon een ambtelijke oplossing worden gezocht. Dat was efficienter dan
oeverloos geouwehoer. Natuurlijk, het valt niet te ontkennen dat er over de hele
linie nu beter wordt geschreven of gemonteerd dan vroeger, maar deze
kwaliteitsverbetering is ten koste gegaan van de pluriformiteit in
onderwerpkeuze, richting en vooral maatschappelijke betrokkenheid. En wij maar
hopen dat het publiek niet zag dat de choreografie lekker oogde, maar dat het
ballet zelf nergens meer over ging.

De verschuiving is niet alleen toe te schrijven aan de journalistiek zelf. Dat
zou een ontkenning zijn van de economie. Ook de veranderingen in de materiele
verhoudingen zijn een verklaring voor de overwinning van het 'format'.

Achteraf bezien had James Burnham het in The Managerial Revolution ook over de
media. In 1941 concludeerde deze Amerikaanse ex-trotskist dat het marxistisch
model, met zijn rechte lijn van productiemiddelen naar productieverhoudingen,
moest worden gekanteld. Elke elite dankt haar machtspositie aan de beheersing
van de productiemiddelen. Zo zou het blijven. Alleen ging het volgens Burnham
niet meer om bezitsstructuren maar om managementsystemen. De aandeelhouders
konden de pot op, het woord was aan de klasse die we chief executive officers
noemen.

Ook in de media. Er zijn geen eigenaars meer, geen 'courantiers', er zijn alleen
nog beheerders die hun gezag ontlenen aan de mate waarin ze het productieproces
beheersen. Controle is de kerntaak geworden, ook onder het journalistieke
voetvolk. 'We hebben het toch gemeld', is de reflex als er kritiek is op een
onderbelicht onderwerp.

En daar bleef het niet bij. In de individuele welvaartstaat stond Marx ook
anderszins op zijn kop. Op talloze niveaus werd de maatschappij
geculturaliseerd. De grenzen tussen hoge en lage cultuur verdwenen,
gesymboliseerd in de symbiose tussen de ondergrondse subcultuur en de
bovengrondse klassieke canon. Zoals de Duitse sociaal-democraat Peter Glotz in
1988 in NRC Handelsblad vaststelde: 'de bovenbouw is de basis geworden'.

Zijn landgenoot en filosoof Jurgen Habermas zat al eerder op dat spoor. Van Vree
parafraseerde hem in zijn oratie zo: 'De grenzen tussen overheid en samenleving,
zonder welke de burgerlijke openbaarheid nooit was ontstaan, vervaagden, terwijl
de politiek geleidelijk werd gedomineerd door belangengroepen in plaats van
individuen, en beslissingen niet op basis van argumenten maar arrangementen
werden genomen.'

In dit grenzeloze gebied wierpen de media zich op als de makelaars die de
argumenten van de arrangeurs 'leuk' voor het voetlicht brengen. Volgens de
Britse journalist John Lloyd spelen ze de hoofdrol op het maatschappelijke
toneel. 'Zij voeren de regie over andere rollen. Zij schrijven grote onderdelen
van het script. Zij vertellen het publiek wanneer het moet lachen, huilen of
applaudisseren. En dan beweren ze: we vertellen jullie alleen een verhaal.'

Deze ironisering van het verhaal was fataal. Ooit vertelden de media verhalen
met een brutaal doel. Na 1990 waren ze alleen nog brutaal via een verhaal.

En toen kwamen de verkiezingen van 2002. De regie bleek niet effectief. De media
die voor elk wat wils boden, zaten opeens aan de verkeerde kant van de streep.
De klanten die ze op de troon hadden gezet, brulden hun toe dat ze het gemist
hadden. Het volk wierp hen lippendienst aan de macht voor de voeten. De elite op
haar beurt verweet hen slappe knieen. Resultaat: verwarring alom.

Die chaos laat zich niet in een handomdraai corrigeren. Half Nederland is nu
verdwaald in een donker en verwilderd bos, maar op de redactielokalen ligt geen
kaart van dit struikgewas. En als de kaart nog ergens ligt, dan zijn er maar
weinigen bereid die kaart te lezen, laat staan de legenda ervan te bestuderen.
We zullen voorlopig hoe dan ook moeten leren leven met de woorden van Max Weber.
Veel meer dan pooiers zijn we niet.

Dat wil niet zeggen dat er geen remedie is. Ze moet er zijn, op straffe van de
ondergang van veel meer dan het prestige van de media alleen. Als de
journalistiek zich niet revitaliseert, is dat noodlottig voor het publieke
domein. Een onheilspellend perspectief. Want zonder openbare zaak is er geen
democratie, in welke vorm dan ook.

Het begin van een oplossing ligt verscholen in een strategie die nu eens niet
uitgaat van de middelen die beschikbaar zijn maar van het doel dat men beoogt,
in een tactiek die niet alleen loert op de klanten van de concurrent maar oog
heeft voor de kijkers en lezers die men al heeft. Voor de een is dat het staal
van de sociaal-culturele elite, voor de ander het economische establishment.
Voor de een draait het om de jonge intelligentsia die verder wil, voor de ander
om de arbeidende middenklasse die niet terug wenst te treden. Voor de een is
verheffing het streven, voor de ander behoud van eigen posities. Voor de een is
dat de notie dat de werkelijkheid ingewikkelder is dan de oplossing, voor de
ander dat elk probleem een antwoord vraagt.

Maar in alle gevallen draait het om zelfrespect en vertrouwen. Want wie zichzelf
niet serieus neemt, neemt zijn publiek ook in het ootje. En die gemakzucht komt
altijd bedrogen uit.

Blijven de media jagen op de zwevende consument in het midden, dan verdwalen ze
pas goed in het bos. Dan wordt een omroep of krant een soort politieke partij
die alleen succes heeft als alle parameters op groen staan. Die weg zijn we de
afgelopen tien jaar ingeslagen. Dat is een gevaarlijk misverstand. De media zijn
geen politieke organisaties maar sociaal-culturele gemeenschappen. Ze moeten
niet uit zijn op de meerderheid van de stemmen. Ze spreken niet namens het volk
maar met en tot hun volk.

'Feiten zijn heilig, meningen vrij', was eens een adagium. Dit uitgangspunt is
het afgelopen decennium verzopen in een opportunistisch moeras. Er zit geen
hierarchie meer in de feiten. Elke mening is dus evenveel waard en elk besluit
navenant van weinig tot geen belang.

De media moeten weer pluriform zijn en erkennen dat er een groot verschil is
tussen meningsvorming en besluitvorming. Zeker in verwarrende tijden. Want in
een zo politieke periode is er voor eerlijke en intensieve journalistiek maar
een parool: weg uit de arrangementen, terug naar de argumenten. M

Hubert Smeets werd in 1981 redacteur Binnenland bij NRC Handelsblad. Hij was
onder meer algemeen verslaggever en politiek redacteur in Den Haag. In 1990 werd
hij correspondent van de krant in Moskou, in 1993 adjunct-hoofdredacteur.

Daarna zette hij de nieuwe vrijdagse Boekenbijlage op en tot slot werd hij
commentator. Sinds 1 januari van dit jaar is hij hoofdredacteur van de Groene
Amsterdammer.

Rhonald Blommestijn is freelance illustrator.

streamers 'Stop! Jij bent toch van NRC Handelsblad? Jullie hebben Pim vermoord!'

Het journaille moest zich verzoenen met een plaatsje boven de pooiers, hoeren en
vastgoed-jongens.

Vijftien jaar geleden stond de journalistiek in haar zenit. Ze was redelijk
onafhankelijk, redelijk analytisch, redelijk fatsoenlijk.

Als de journalistiek zich niet revitaliseert, is dat noodlottig voor het
publieke domein.

Journalistiek ; Media

LOAD-DATE: May 12, 2003

LANGUAGE: DUTCH

                © 2003 PCM Uitgevers B.V.  All rights reserved.
