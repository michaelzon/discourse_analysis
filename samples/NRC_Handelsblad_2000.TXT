
                               1 of 87 DOCUMENTS

                                NRC Handelsblad

                               December 30, 2000

Kappers met actualiteitsgevoel

BYLINE: ELLEN DE BRUIN

SECTION: Media; Pg. 24

LENGTH: 806 words


Op 1 januari begint bij de TROS het door Endemol geproduceerde programma De
TV-Kapper. Volgens producente Desiree van Grinsven zal het programma vooral het
'spiegel-van-de-

maatschappij-gevoel laten zien'.

Dat kappers goed zijn in slap ouwehoeren is al vijfentwintig eeuwen bekend. Toen
een kapper aan Philippus II, de vader van Alexander de Grote, vroeg: 'Hoe wilt u
uw haar geknipt hebben?', luidde het antwoord: 'In stilte.'

Niet iedereen deelt die aversie tegen ongecompliceerd alledaags gebabbel.
Sterker nog: de vraag ernaar groeit, of in elk geval het aanbod. De Gewone
Nederlander verovert de televisie en daar hoeft hij of zij niets anders voor te
kunnen dan lekker sociaal praten met de al even gewone medemens.

In het Big Brother-huis bijvoorbeeld, of in Taxi of De Bus. En op 1 januari
begint de TROS met het Endemol-programma De TV-Kapper. Op het tijdstip van het
populaire woordspelletje Lingo, maar het enige taalgevoel dat deze deelnemers
nodig hebben, is een talent voor social talk.

Een groep van zeven kappers runt een met camera's en microfoons volgestouwde
kapsalon op het Hoofddorpplein in Amsterdam. Mensen kunnen er alleen terecht als
ze niet alleen een deel van hun haar, maar ook een verhaal kwijt willen. Een
aantal gesprekken wordt 's avonds uitgezonden. Verder kiezen de kappers om de
paar weken hun twee 'minst goede' collega's, waarna de kijkers per telefoon of
via internet bepalen wie van de twee de kapsalon moet verlaten. Er kunnen zich
dan weer verse kappers aanmelden. Op 30 maart wint de 'TV-kapper van het jaar'
een nog nader te bepalen 'mooie persoonlijke prijs'.

Ondanks al dat gestem en genomineer - een 'gewone-mensenprogramma' kan
tegenwoordig niet meer zonder - is het hoofddoel van De TV-Kapper 'om het
spiegel-van-de-maatschappij-gevoel te laten zien', zegt uitvoerend producente
Desiree van Grinsven van Endemol. De kappers zijn dan ook niet alleen
geselecteerd op knipvaardigheid, maar ook op de manier waarop ze met de klanten
praten. Die gesprekken kunnen over van alles gaan, zegt Van Grinsven, van heel
persoonlijk tot heel algemeen. 'Maar we proberen wel heel erg het
actualiteitsgevoel erin te krijgen. Neem die miljonair van dat tv-programma die
weer ging scheiden. Daar heeft heel Nederland het over, dus zoiets zou je dan
ook zien in de kapsalon. De Amerikaanse verkiezingen was ook een leuk onderwerp
geweest. En Maxima is natuurlijk altijd een hot issue.'

En 'zwaardere' actualiteiten, zoals de vredesbesprekingen in het Midden-Oosten?
'Dan moet je zo'n onderwerp wel vertalen voor een groot publiek. Ik weet
bijvoorbeeld niet zoveel van politiek, maar ik heb er wel een mening over: dat
je het heel erg vindt wat daar gebeurt, dat er mensen doodgaan. Als je het
vanuit die vredesgedachte brengt, kan het zeker.'

Van Grinsven is ervan overtuigd dat de gesprekken veel mensen zullen
interesseren. 'Al is het alleen maar vanuit een stukje reflectie, een stukje
nieuwsgierigheid. In onze proefweek gebeurden er al fantastische dingen. Dat je
elkaar aanstoot en zegt: wauw! Het is zo boeiend: mensen gaan in die stoel
zitten en er gebeurt gewoon wat tussen kapper en klant. Noem het het
Taxi-gevoel.'

Als dat al zo leuk is om naar te kijken, waarom dan nog die nominatierondes? 'De
sollicitatie- en ontslagprocedure bedoel je. Ja, het zou goed kunnen dat
iedereen straks 'nomineren' gaat zeggen, maar je moet wel bedenken dat deze
mensen elke avond naar huis gaan en kunnen reflecteren op het programma met hun
familie en vrienden. Het is echt heel iets anders dan De Bus of Big Brother.
Maar goed, we hebben dat element toegevoegd omdat het een hele leuke manier is
om de kijker meer bij het programma te betrekken. En ook om een 'wisseling van
de wacht'-gevoel te creeren, het geeft een extra dynamiek aan het groepsproces.'

De TV-Kapper krijgt ook een website (www.tvkapper.nl). Daarover meldt de TROS
onder meer: 'Uniek aan dit project is dat de website simultaan in Duitsland
online is.' Wat daarmee bedoeld wordt? 'In Duitsland gaat De TV-Kapper vanaf 10
januari lopen', zegt Van Grinsven. 'En we hopen dat we daar een stukje synergie
in kunnen vinden. Stel dat Nederland bijvoorbeeld tijdens het WK voetbal tegen
Duitsland speelt, je voelt hem al, dan is het leuk als we materiaal van elkaar
kunnen lenen.'

Het is vooralsnog het wildste plan dat klaarligt; Van Grinsven vertrouwt erop
dat opleuking niet nodig zal zijn. Er kunnen eventueel Bekende Nederlanders in
de kappersstoel plaatsnemen, dat sluit ze niet helemaal uit. Maar die moeten in
elk geval niet denken dat bekend zijn voor hen genoeg is: 'Ze moeten natuurlijk
wel wat te vertellen hebben!' Want anders is een Gewone Nederlander minstens zo
leuk.

De kappers van de TV-kapper. (Foto Ronald J. Reinders)

Beroepsgroepen ; Televisie ; Media ; Omroep ; Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               2 of 87 DOCUMENTS

                                NRC Handelsblad

                               December 30, 2000

Respect of ik schiet ; De opkomst van een hedendaags revanchisme

BYLINE: HUBERT SMEETS

SECTION: Zaterdags Bijvoegsel; Pg. 30

LENGTH: 3027 words


Ontevreden taxi- chauffeurs, gekrenkte voetbalsupporters, gefrustreerde
beleggers - allemaal willen ze verhaal halen. Goedschiks dan wel kwaadschiks.
Het spook van de wraak heeft zijn intrede gedaan. Respect hoef je niet meer te
verdienen, dat kun je opeisen.

Er waart een spook door Nederland: het spook van de wraak.

Ook op die doodgewone vrijdagmiddag 17 november. Het is een uur voordat in
restaurant Kobe aan de Nieuwezijds Voorburgwal in Amsterdam drie criminele
gasten door een passant met een machinepistool worden doodgeschoten. Een
taxichauffeur parkeert zijn Mercedes pal voor de elektronische slagboom van de
Stopera aan het Waterlooplein. Hij controleert of de deuren zijn vergrendeld en
stormt dan de Blauwbrug op. De chauffeur is woest. Halverwege de Amstel grijpt
hij een wandelende voorbijganger letterlijk in de kraag en maakt aanstalten hem
ter plekke af te tuigen. De 'arrestant' is een kantoormannetje op weg naar de
metro.

Wat is er aan de hand? De klerk is op het zebrapad van de Amstel de pas
afgesneden door de taxi. Hij heeft zijn ergernis afgereageerd met een schop
tegen de Mercedes. Ai, een klein krasje in het plaatstaal. Dergelijke agressie
tegen jouw dierbare bezit dwingt tot reactie. De taxichauffeur brengt de klerk
op. 'De verzekering betaalt', oppert de klerk. Via zijn gsm belt hij 112.
Ogenschijnlijk kalm wacht hij de komst van de politie af. Dit gebrek aan respect
stemt de taxichauffeur alleen maar bitterder. 'Hou je kop, bijgoochem, straks
kan jij helemaal niet meer praten', brult hij. Met zijn mobilofoon mobiliseert
hij collega's van de Taxicentrale Amsterdam (TCA) voor versterking. Intussen
blijft hij zelf, steeds ongearticuleerder, dreigementen rondslingeren.

Dit incident op het Waterlooplein bewijst op zichzelf niets. Maar het
illustreert wel iets: dat het spook van de wraak zich niet meer eenvoudig laat
temmen, omdat het spook door heeft dat geweld in Nederland wel degelijk loont.
In Amsterdam wordt dat spook belichaamd door TCA. Sinds de centrale op 1 januari
2000 haar monopolie op straat is kwijtgeraakt, zijn sommige taxichauffeurs het
spoor bijster. Wie de vijand is, weten ze niet. Het doet er ook niet toe.
Iedereen is een potentiele vijand. Met een psychologische bril op is dat
verklaarbaar. Jarenlang hebben veel TCA-taxichauffeurs zich gekoesterd aan de
warmte van het bandeloze corporatisme dat hun leiders, met goedkeuring van het
stadsbestuur, hadden uitgebouwd. Toen het uur U naderde, hebben ze zich
maandenlang door hun leiders laten wijsmaken dat de nieuwe wettelijke
ondernemingsvrijheid van de branche overal zou gelden, behalve in Amsterdam. Dat
de liberale wind ook hun om de oren zou gaan waaien, was onbegrijpelijk. Er zat
maar een ding op: verhaal halen, goedschiks bij de rechter of kwaadschiks bij
wie dan ook. Niet alleen de nieuwe concurrenten moesten het ontgelden, gewone
burgers bleven evenmin buiten schot. En de politie? De politie moest, als
gebruikelijk, de rommel opruimen.

De drieste chauffeurs van TCA staan niet alleen. Ze vormen hooguit de
radicaalste voorhoede van een grotere groep verhaal-halers. Een willekeurige
opsomming van de wraakacties uit het afgelopen jaar illustreert de trend.

Vlak voor de lente dachten de beleggers in World Online dat hun couponnetjes na
de beursgang op 17 maart zeker honderd gulden per stuk waard zouden zijn. Toen
ze er achter kwamen dat ze niet meer dan 25 gulden opbrachten, konden ze dat
niet over hun kant laten gaan. Risico's nemen? Dacht ik niet! Ze stapten dan ook
naar de rechter in de hoop daar hun schadeclaims gehonoreerd te krijgen. Er was
weinig tegen in te brengen. Nina Brink had zelf de argumenten voor de
dagvaardingen aangedragen, door in het prospectus om de waarheid van haar eigen
financiele belang heen te draaien. Maar de heilige verontwaardiging betrof in de
kern toch vooral het feit dat de aandelenkoers zich anders ontwikkelde dan was
afgesproken en er geen verzekeringsmaatschappij bleek te zijn die de schade
onverwijld uitkeerde.

Daarna was het een tijdje stil. Het Europees voetbalkampioenschap verliep
relatief rustig. En als er al ongeregeldheden en paniek uitbraken, dan waren die
snel verklaard uit het voetbal zelf. Vandalisme op en rond de velden kan ons
niet meer uit de slaap houden.

In de herfst ging het ineens weer hard, zowel figuurlijk als letterlijk. Zo
verscheen 'misdaadverslaggever' Peter R. de Vries op 22 november voor de
televisie om mee te delen dat hij de journalist Frits Abrahams naar een arena
zou slepen waar de laatste zich niet aan hem zou kunnen onttrekken. Hij was
gekrenkt omdat Abrahams hem had verweten de moord op Marianne Vaatstra in Kollum
te hebben gebruikt voor een mediamiek schervengericht tegen het lokale
asielzoekerscentrum. De Vries bedoelde dat hij Abrahams voor de kadi zou dagen
(de rechter liet hem overigens in het stof bijten), maar hij sprak de taal van
de bokser die zich pas lekker voelt in een ring waar de touwen beslissen over
winst of verlies.

Nog geen vier dagen later deed ex-voetbalscheidsrechter Frans Derks als
voorzitter van Dordrecht '90 in de catacomben van deze club zijn duit in het
zakje. 'Je fluit als een drol', beet hij Wout Schaap, de arbiter tijdens de
wedstrijd tegen Emmen, naar eigen zeggen toe. Dat getuigde al van een
ongebruikelijke behoefte om verhaal te halen. Maar volgens Schaap was het daar
niet bij gebleven. 'Ik knoop je op, ik zorg ervoor dat je hangt, ik weet je te
vinden', zou Derks hebben gezegd. Ook hier moest een rechter uitkomst bieden, de
tuchtrechter van de voetbalbond wel te verstaan. Vijfduizend gulden boete plus
een voorwaardelijk stadionverbod van een halfjaar was de straf. Derks denkt nog
na of hij zich bij dit vonnis zal neerleggen.

Om onbegrip te vermijden: Peter R. de Vries en Frans Derks opereerden binnen de
marges van de beschaving. Ze lieten hun behoefte aan wraak begrenzen door de
erkenning dat ook zij uiteindelijk zijn onderworpen aan rechterlijke macht.
Gelet op andere voorvallen getuigen zij zo welhaast van ouderwets fatsoen.
Elders diende zich intussen een nieuwere tijd aan.

Ook hier biedt een beperkt lijstje van incidenten enig inzicht. Begin december
besloten enkele bioscopen buiten Amsterdam de documentaire Ajax, daar hoorden
zij engelen zingen niet te vertonen nadat anonieme supporters hadden gedreigd
fysiek verhaal te komen halen op meubilair en personeel van de filmhuizen. Het
ANP, een der braafste persorganen van Nederland, moest in Rotterdam na een
bericht over de begrafenis van een dode Feyenoord-fan om vergelijkbare redenen
zijn deuren tijdelijk sluiten. Kort daarop schrapte regisseur Gerard Timmers de
opera Aisja en de vrouwen van Medina van het programma voor Rotterdam Culturele
Hoofdstad 2001, omdat enkele hoofdrolspelers waren bedreigd door mensen die
vonden dat alleen zij recht hebben op een exegese van de koran. Vlak voor
Kerstmis moest de politie in dezelfde stad een redacteur van het Algemeen
Dagblad ontzetten, die werd bedreigd door oliebollenbakkers die ontevreden waren
met de jaarlijkse consumententest van die krant en ter plekke wilden afrekenen.
Den Bosch had net zijn bekomst gehad van drie nachten ME op straat. Een groep
mensen was in toorn ontstoken door de dood van een doorgewinterde supporter van
de plaatselijke FC, die bij een burenruzie door een angstige agent was
doodgeschoten nadat hij een mes zou hebben getrokken. Een etmaal na Den Bosch
ten slotte las een tiental Hells Angels ('een motorclub van vrije jongens aan de
rand van de maatschappij', aldus de president van de chapter Amsterdam) de
tv-moderatoren Frits Barend en Henk van Dorp fysiek de les uit onvrede over de
kwalificatie 'crimineel'. Die getuigde van gebrek aan respect.

De vuisten in de RTL-studio kwamen niet uit de lucht vallen. De toon was al
gezet op 17 oktober: bij de begrafenis van Sam Klepper, het gerespecteerde
kandidaatlid van de chapter dat de week daarvoor op een winkelplein in
Amsterdam-Zuid was geliquideerd. Onder het motto dat ieder mens - boef of
heilige - recht heeft op een begrafenis, had de politie in samenspraak met
justitie besloten de uitvaart zoveel mogelijk in goede banen te leiden.

De beslissing leverde het fenomenale beeld op van Hells Angels die hun maatje in
een ronkende stoet Harley's en begeleid door knallend vuurwerk naar het kerkhof
escorteerden, onderwijl toegebeierd door de klokkenluider van de Westerkerk (het
godshuis waar de koningin in 1998 ter kerke ging na het feest voor haar
zestigste verjaardag) en bekeken door agenten die op afstand het overige verkeer
regelden.

Deze uitvaartplechtigheid liet vingerafdrukken achter. Niet alleen die
motorjongens, anderen aan de rand van de maatschappij putten hieruit immers
eveneens de moed om verhaal te halen.

Geen misverstand. De overgrote meerderheid van het volk weet zich de meeste
dagen van het jaar te beheersen. De maatschappelijke omgeving boezemt nog genoeg
vertrouwen in om op kritieke momenten tot tien te tellen. Zo niet, dan is de
politie meestal onder alarmnummer 112 wel degelijk bereikbaar. Gepraat wordt er
bovendien ook nog. De Molukse gemeenschap, die met lede ogen toeziet hoe de
dorpen van hun verwanten in Indonesie worden platgebrand, probeert bijvoorbeeld
met man en macht haar radicaalste leden in toom te houden.

Maar dat is politiek. En politiek doet er niet meer toe, wordt ons regelmatig
ingepeperd. We moeten juist leren leven met 'principiele principeloosheid',
zoals de Tilburgse politicoloog Paul Frissen het vorig jaar in zijn boek De lege
staat heeft geformuleerd. Want het publieke domein is volgens Frissen geen
piramide meer met een 'hierarchisch karakter'. Het is een 'anarchistisch'
eilandenrijk geworden waarin gezag is vervangen door netwerken.

Deze uitspraak is boude contradictie, maar niet onzinnig. Het afgelopen
decennium is Nederland nadrukkelijk bij de rest van de wereld aangehaakt. Wat in
de jaren zestig al was begonnen, is in de jaren negentig vervolmaakt.

In de jaren zestig wrikte Nederland zich los uit een introverte cultuur waarin
vrijheid altijd in gebondenheid was gedefinieerd. Hoopvol werd toen de
Verlichting omarmd als dubbele remedie tegen de benepen stagnatie van voorheen.
Via persoonlijke ontplooiing zou de burger niet alleen zichzelf verheffen, maar
ook zijn buren. Hoe vrijer de burger, hoe vrijer de samenleving als geheel. Een
plus een kon misschien wel drie worden. De avant-garde begon alvast in eigen
kring. Wie niet meteen in deze nieuwe vorm van verheffing kon meekomen, kreeg
een paar duiten voor een 'boterham met tevredenheid'.

Die politieke vertaling heeft, zoals bekend, een paar centen gekost. Maar liefst
twintig jaar gingen voorbij voordat het project aan zijn tweede leven kon
beginnen. Maar na talloze saneringsoperaties was het medio jaren negentig dan
toch zover. Voortvarend werd de deregulering van het maatschappelijk bestel ter
hand genomen. Talloze collectivistische verworvenheden (zoals de WAO) zijn
opgeschoond of geprivatiseerd. Wat een kwart eeuw eerder was blijven liggen - de
liberalisering van het individu - is nu afgemaakt. Iedereen kan nu aan de
wedstrijd om de vrijheidsbokaal meedoen.

Sneeuw? Ze zouden het moeten verbieden', zeiden twee jonge vrouwen tegen elkaar
toen ze afgelopen woensdagmiddag in het centrum van Amsterdam een dagje uit
waren. Ze lachten er een beetje bij, kennelijk vermoedend dat ze de dienstdoende
weergoden toch niet mobiel zouden kunnen bereiken.

De twee vrouwen zijn niettemin de exponenten van een tijd. Ze vertolken een
nieuw maakbaarheidsideaal. Was maakbaarheid in de jaren zestig/zeventig nog een
collectief en politiek begrip (dat wil zeggen voorbehouden aan politici), nu is
het een individuele wens waarnaar we allemaal mogen streven.

Geen verstandig mens kan ontkennen dat deze vorm van maakbaarheid een stap
vooruit is. De oude standen- en klassenmaatschappij hield te veel mensen
gevangen onder de streep die de burgerij van de onderste lagen scheidt.

Maar het nieuwe maakbaarheidsideaal maakt de samenleving ook minder
overzichtelijk. Wat drie decennia terug was voorbehouden aan een elite van vlak
voor en vlak na de oorlog - die had een redelijke opleiding genoten, werd in
staat geacht enigszins te abstraheren en was demografisch een falanx - is nu
binnen ieders bereik gekomen. Maar wat te doen als dat niet snel genoeg lukt?
Dan wordt het geduld op de proef gesteld. Dan kan de open vraag 'heb ik iets van
je aan?' de knokpartij het alibi verstrekken dat de uitdager ter rechtvaardiging
nodig heeft. Want waarom heeft de succesvolle burger wel recht op respect en de
minder geslaagde dat niet?

Op het voetbalveld heeft die hunkering naar respect zich het eerst
gemanifesteerd. In navolging van Amerikaanse rappers en Russische kroegtijgers
nemen de spelers er ook hier geen genoegen meer mee dat ze respect met hun benen
moeten afdwingen. Ze eisen al voor de aftrap het respect op dat hun rechtmatig
toekomt. De betekenis van het woord is ingrijpend veranderd. Respect is geen
geestelijke gemoedstoestand maar een fysieke uitdaging.

De brave burgers lopen, in het zicht van met bloed doorlopen respectogen, vaak
een blokje om. Zij kennen intuitief de wet van de liberale bestuurder Henk
Vonhoff dat elke maatschappij maximaal 5 procent hopeloze gevallen kan
verdragen. De voortrekkers van weleer daarentegen begrijpen het niet meer. De
mensen voor wie zij zich indertijd het vuur uit de sloffen hebben gelopen,
beginnen nu ineens te dreigen. Voormalig Nieuw-Linkser Marcel van Dam belichaamt
deze angst fraai. In de Volkskrant van 14 december heeft hij zijn hart aldus
gelucht: 'Tot mijn grote ergernis heb ik vaak moeten constateren dat het volk
heel traag is met het adapteren van veranderingen.' Van Dam wil voorwaarts en
begrijpt niet dat er nog drempels op de weg liggen. Zoals de automobilist met de
sticker 'Opzij, ik ben op weg naar Ajax' de lummelende voetganger maande, zo
waarschuwt hij nu heel Nederland.

Staat de Nederlandse beschaving inderdaad aan de rand van de afgrond? Nee.
Nederland is bij uitstek een natie waar woord en daad ver uit elkaar liggen.
Brulapen worden hier nog altijd relatief geruisloos en vooral administratief
gesmoord met een bombardement van geld en goede woorden.

Dat heeft voordelen: de soep op tafel is vaak al lauw voordat die wordt
verorberd. Het heeft ook nadelen: de ingredienten in de soep verliezen hun
primaire smaak en lijken daardoor onschuldiger dan ze zijn. Marcel van Dam mag
zich dan ergeren, die ergernis overschrijdt de codes van de civilisatie niet.
Aan de randen van het soepbord kan de irritatie onder het minder 'adaptieve'
volk daarentegen ook losbarsten. Daar is geduld nog steeds een schone zaak, maar
het is wel een schaarser goed in onze sociale economie aan het worden. Terwijl
de meerderheid van de burgerij haar risico's heeft afgedekt met een
verzekeringspolis, daagt dit deel van het volk 'assurantiemaatschappij
Nederland' juist uit. Wie niet verzekerd is, moet tenslotte anderszins verhaal
halen. Als respect wordt gekrenkt, is wraak geboden.

Dat is in eerste instantie een strafrechtelijk probleem. Maar het is niet louter
en alleen een zaak voor de politierechter. Al is het maar omdat wraakzucht zich
niet tot Nederland beperkt. In zijn wilde, soms zelfs ontspoorde boek False Dawn
uit 1998 probeert de Britse politieke filosoof John Gray de wortels ervan juist
buiten het strafrecht te traceren.

Sinds de val van de Muur in Berlijn zijn grote delen van de wereld volgens hem
in de greep van een universeel maakbaarheidsideaal dat alle heil verwacht van
een vrije markt. Het is een 'utopisch project' dat traditionele lokale
gemeenschappen en markten overspoelt. Allerlei plaatselijke instituties worden
door de vloedgolf ontworteld. Gray wil niet terug naar conservatieve of
communistische tijden. Hij vreest wel dat de nieuwe utopie zich in haar eigen
staart zal bijten. 'Het is een permanente revolutie die aan het verleden geen
enkel gezag toekent. Ze verklaart het precedent ongeldig, snijdt de draden van
het geheugen door en verstrooit lokale kennis.' Dat is de voorbode voor
anarchie, aldus Gray - niet voor de sociale anarchie waarvan Kropotkin droomde
en die Frissen aanvaardt, maar voor een ongebreidelde anarchie waarin alles en
iedereen met elkaar 'rivaliseert'.

Zover is het anno 2001 niet. Onheilsprofeten miskennen nog altijd de sociale
macht van de burger. De burger wil niet dat er in televisiestudio's of op straat
grenzen worden overschreden om welke rivaliteit dan ook te beslechten. De burger
heeft juist de pest aan het asociale adagium 'moet kunnen' en doet daarom zijn
best in eigen kring zoveel mogelijk cohesie te realiseren. Maar dat laat
onverlet dat ook in Nederland een minderheid smacht naar respect tot nagenoeg
elke prijs, respect in de nieuwe zin des woords.

Alleen al daarom is het in onze, volgens Paul Frissen, 'lege staat' geen
overbodige luxe de Russische filosoof Nikolaj Berdjajev weer ter hand te nemen.
In 1937 schreef hij in ballingschap een studie over de kracht van de
bolsjewieken. Berdjajev was een intense en christelijke Rus. Hij zocht het in de
zonde en het noodlot. Het handelen van de individuele mens was in zijn ogen geen
categorie. In die zin biedt hij geen uitkomst. Maar zijn analyse van de
ontwikkelingsgang van het marxisme in het Oosten is actueel. Anders dan in het
Westen liet het marxisme zich daar primair drijven door 'haat en ressentiment'.
Daarom werd het 'totalitair'.

Men zegt dat de tijd van het -isme voorbij is, definitief en onomkeerbaar. Dat
klopt, althans als het gaat om een klassiek -isme dat zichzelf uitspreekt in een
manifest of programma en anderen uitdaagt met een club of vereniging. Het klopt
al een stuk minder als je het -isme minder formalistisch benadert. Wie goed
kijkt, ziet dan een spook de kop opsteken: het spook van het revanchisme.

Rambo; boven: taxi-oorlog in Amsterdam, Hells Angels escorteren de lijkwagen van
Sam Klepper,bioscoop ziet af van vertoning van Ajax-film, rellen in Den Bosch
Foto's WFA, Maurice Boyer, WFA, Rien Zilvold

Samenlevingsvormen en relaties ; Bevolking ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               3 of 87 DOCUMENTS

                                NRC Handelsblad

                               December 28, 2000

Huize Nederland ; Expositie in Beurs van Berlage over honderd jaar wonen in
Nederland

BYLINE: TRACY METZ

SECTION: Agenda; Pg. 17

LENGTH: 1718 words


Weinig woorden klinken zo statisch als 'wonen'. Maar zet een eeuw Nederlandse
interieurs op een rij en zie hoe snel 'wonen' verandert. Twee boeken en een
tentoonstelling in Amsterdam bieden zicht op voorbije en komende ontwikkelingen.

'Zo'n stoel hadden wij vroeger ook thuis!'

'Gadverdamme, moet je die zitkuil zien!'

'Nee zeg, hoe konden we dat oranje met bruin ooit mooi vinden!' Kreten van
afschuw en herkenning strijden om voorrang bij de bezoekers van de
tentoonstelling 'Honderd jaar Wonen in Nederland' in de Beurs van Berlage in
Amsterdam.

De herinneringen, en daarmee de emoties, liggen voor het oprapen in deze lieux
de memoires, waar de rol van madeleinekoekje met evenveel gemak kan worden
vervuld door een worteldoek met koperen beesten erop, een eet-bar met hoge
krukken of een perkamenten lampekap met franje.

De expositie is een initiatief van de interieurarchitecten Marion Bergmann en
Frank Pluym, met als aanleiding het honderdjarig bestaan van de Algemene
Woningwet. 'Tentoonstellingen en publicaties over het Hollandse interieur zijn
altijd gericht op de grote namen en de mooie voorwerpen', zegt Pluym. 'Terwijl
die zaak van een kleine elite zijn. Wij wilden laten zien hoe het deze eeuw bij
gewone Nederlanders achter de gevel eruit zag.'

In tien stijlkamers, steeds per twee decennia, laten zij beweging en
tegenbeweging zien. Zo staat een deftige woning in Amsterdam-Zuid uit begin van
de eeuw tegenover een arbeiderswoning uit dezelfde tijd met bedstedes en
kapotgetrokken behang. Een 'bolpoten'-interieur a la De avonden uit de periode
1940-'60 staat tegenover het dogma van Goed Wonen: rauhfaserbehang, zwart
marmoleum (hygienisch!) en het reuzehandige doorgeefluik tussen keuken en
eetkamer. Via het esthetische Gispen-interieur passeren we de doorzonwoning, het
Gooise-trutten-interieur met te grote crapauds met bloemetjesbekleding, om te
eindigen bij het 'pomo'-interieur met een bovenmaatse ijskast en het nieuwe
damesurinoir van Sphinx.

De tentoonstelling confronteert ons ook, stilzwijgend, met de erfenis van het
wegstervende socialisme. De Woningwet was de bakermat van wat decennialang
volkshuisvesting heette. Die maakte een eind aan de erbarmelijke omstandigheden
waarin de arbeiders in de steden leefden. Lekkende kelders, alkoofwoningen
zonder raam en stegen waar de 'Boldoot'-kar langskwam om de strontemmers in te
legen. De elite had belang bij een goede huisvesting van het volk, gezien de
gevaren van tyfus en cholera. Met de wet in de hand konden gemeenten
woningverbetering afdwingen en nieuwbouw voorfinancieren. De invloed op vooral
de steden is niet te overschatten: een derde van de zeseneenhalf miljoen
woningen in Nederland is gebouwd volgens de bepalingen van deze wet. Heeft de
ooit zo nobele Woningwet haar beste tijd gehad?

In tijden van welvaart en privatisering legt 'volks' het af tegen 'markt'.
VVD-staatssecretaris Remkes werkt aan een nieuwe wet, die in 2004 van kracht
moet worden en die veel meer ruimte biedt aan marktpartijen. De steden, vooral
Amsterdam, slepen de erfenis van de Woningwet als een blok aan het been mee.

Op een expositie met de titel 'Woning.Wonen.Wet', op een brede loopbrug boven de
stijlkamers in de Beurs, toont de Stedelijke Woningdienst aan de hand van
manshoge foto's de ontwikkeling van Amsterdam, vanaf de vochtige kelders via het
experiment-Betondorp en de stadsvernieuwing naar IJburg. Samensteller Joost
Gasseling: 'De hoofdstad heeft door die wet enorm veel sociale woningbouw en
huurwoningen. Die zijn relatief goedkoop, maar ook klein. Tegenwoordig zijn de
verhoudingen omgedraaid en bouwen we vooral koop- en duurdere huurwoningen.'

Het begeleidende boek Honderd jaar wonen - leest goed, oogt goed - gaat nog veel
dieper dan de tentoonstelling in op de veranderingen in plattegronden,
stoffering en gebruik van de woning. Hoezeer de woning de status van de bewoner
weerspiegelde, blijkt uit begrippen die tot na de oorlog courant waren, zoals de
schoolmeester-, burgemeesters- en notariswoning. Tegenwoordig hebben we het over
bejaardenwoningen, studentenflats en eengezinswoningen. Behalve bij de elite
kwamen begin deze eeuw aparte slaap- en badkamers niet voor; in de loop van de
eeuw is de keuken gepromoveerd van spoelhok op het achterplaatsje waar nooit een
vreemde kwam, tot de meest prestigieuze ruimte in huis.

In het hoofdstuk 'Woonrituelen' beschrijft sociologe Irene Cieraad het fenomeen
van de gang, lange tijd de verbindende schakel tussen het vrouwelijk zorgdomein
binnenshuis en het mannelijk zakendomein buitenshuis. Opvallend is de sterke
morele dimensie die altijd aan de woning, en het wonen, als uitdrukking van de
maatschappelijke orde is toegedicht. 'Modern wonen', schreef architect Van Tijen
in 1934, 'is niet alleen een indeelingskwestie. Men moet ook modern (dat is
beknopt, orderlijk en eenvoudig) kunnen en willen leven.'

Steeds minder arbeiderspaleisjes op driehoog-achter, steeds meer
eengezinswoningen op een Vinex-locatie, boerderettes en twee-onder-een-kappers
in jaren dertig-stijl. Wat komt er hierna?

Daarover gaat het vorige week verschenen boek California dreaming: Woonconcepten
uit de San Francisco Bay Area, waarin Louise de Rooij van het Amsterdamse bureau
De Lijn en fotograaf Brian Rose een aantal nieuwe woonformules uit de VS
presenteren.

Hoewel ze weinig aandacht aan de minder gunstige kanten besteden ('de kritiek
komt vanzelf', zegt De Rooij) is het zeer de moeite waard om kennis te nemen van
ontwikkelingen waar Nederland misschien zijn voordeel mee zou kunnen doen. Wordt
de toenemende invloed van de consument op zijn woning hier vooral nog met de
mond beleden, in Amerika speelt de markt sneller en flexibeler in op
veranderingen in de vraag. Neem het Plaza del Sol-complex voor lage inkomens,
waar studenten gratis mogen wonen in ruil voor huiswerkbegeleiding voor hun
buurkinderen; de ontwikkelaar zorgt voor het klaslokaal, de universiteit betaalt
ze voor een paar middagen per week.

Veel nieuwe woonformules zijn in de VS gericht op de mobiele werknemer. De
hotelwoning, zoals Pensione Esperanza in San Jose, biedt efficiency apartments
van 25 vierkante meter aan vaak lage inkomens, met gemeenschappelijke
voorzieningen als een tv-kamer met internet-aansluiting, een wasserette, een
onderhoudsmedewerker, een schoonmaker, een maatschappelijk werker, een manager
die in het complex woont en een balie die 24 uur per dag bezet is. De complexen
met verwen-woningen bieden nog veel meer luxe, zoals business centers met
computers en kopieermachine, tennisbanen, stomerij, hondenuitlaatservice,
filmzaal en fitnessruimte met sauna, douches en tv.

Overigens ontwierp de architect Z. Gulden al in 1930 een gigantisch (maar nooit
gebouwd) 'Cooperatiehuis' voor Amsterdam, aldus de catalogus, met toen zeer
ongebruikelijke voorzieningen als een creche, speeltuinen, dakterrassen, zelfs
een parkeergarage en een lopende band die vanaf de winkels beneden in het gebouw
bestelde boodschappen naar de woningen bracht.

Een markt apart is die van de actieve senior, die graag met leeftijdgenoten
verkeert in een sun city aan een golfbaan - als die maar op een tank benzine
rijden van de stad en de kinderen ligt. In sun city Lincoln Hills kun je zelfs
een korte vakantie houden om te kijken of je er een huis zou willen kopen.

Niet alle voorbeelden zijn voor Nederland nieuw. Europese steden hebben meer
ervaring dan Amerikaanse met het hergebruik van pakhuizen en andere industriele
gebouwen voor loft-living. Wonen op de golfbaan heeft ook hier zijn intrede
gedaan, al staat er geen hek of portier bij de ingang - althans, nog niet. En ik
hoop dat het niet zo ver komt dat je door extra belasting te betalen voorrang
voor je kind kunt kopen op de door de ontwikkelaar gebouwde plaatselijke school,
zoals in de Silver Creek Golf and Country Club. Even onwenselijk lijkt mij de
situatie waarin de projectontwikkelaar zijn oudere klanten keurt op hun
financiele en fysieke welzijn voordat ze worden toegelaten tot zijn lifecare
facility.

Een belangrijk verschil met Nederland is dat ontwikkelaars van een nieuwe
woonwijk in de VS veel grotere investeringen vooraf moeten doen. Amerikanen
kopen geen huis van tekening - Nederlanders wel, al kan bijna niemand een
bouwtekening lezen -, ze willen de wijk en een modelwoning zien. Dus moeten de
huizen en wegen en winkels en scholen er al staan. Nederland kan een voorbeeld
nemen aan een bouwproces waar de nieuwe wijk niet alleen maar uit modder en
bouwketen bestaat, maar waar al stoepen zijn, en geplaveide straten, en
volwassen bomen.

De hegemonie van de markt heeft wel een architectonische keerzijde: het
financiele risico is zo groot, dat de ontwikkelaars op safe spelen. Dat werkt
een zekere uniformiteit in de hand, die in combinatie met de hang naar
romantisch-historische stijlen een naar ons gevoel vaak kitscherig geheel
oplevert. (Wat overigens evenzeer geldt voor al die namaak jaren dertig-wijken
die door het hele land verrijzen...) Maar laten we ons niet al te gauw in
walging afwenden: misschien, ooit, wordt ook hier de klant koning.

100 Jaar Wonen in Nederland en Wonen.Woning.Wet, t/m 4 mrt in de Beurs van
Berlage, Amsterdam.

Di t/m zo, 11-17u.

Boek 'Honderd jaar wonen' door Jaap Huisman, Irene Cieraad, Karin Gaillard en
Rob van Engelsdorp Gastelaars,

Uitg. 010, 256 blz., [f]49,50.

California Dreaming: tentoonstelling t/m 21 jan in het Nederlands
Architectuurinstituut, Museumpark 25, Rotterdam. Di 10-21u, wo t/m za 10-17u, zo
11-17u. Boek: Woonconcepten uit de San Francisco Bay Area, NAi Uitgevers, 82
blz, [f]34,50.

Van links naar rechts: interieur anno 1900, een Gispen-interieur omstreeks 1930
en een huiskamer uit de jaren '40 Foto's Peter van de Velde

Van links naar rechts: slaapkamer in de late jaren '60, woonkamer in de jaren
'70 en interieur omstreeks 1990 Foto's J(/)rgen Krielen

Van links naar rechts: informatieboekje over wonen, 1913; interieurvoorlichting
anno 1935; wooninformatie anno 1958 (Foto's uit het boek Honderd jaar wonen in
Nederland). Uiterst rechts: het Plaza del Sol-complex in Californie Foto uit:
Woonconcepten uit de San Francisco Bay Area

Volkshuisvesting ; Woningbezit ; Geschiedenis ; Toekomst ; Algemeen ; Kunst en
Cultuur ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               4 of 87 DOCUMENTS

                                NRC Handelsblad

                               December 28, 2000

Een land op zoek naar de feiten ; BINNENLAND

BYLINE: DICK VAN EIJK

SECTION: Profiel; Pg. 31

LENGTH: 737 words


In Nederland zijn de feiten tegenwoordig vaak zoek. Een wezenlijke tekortkoming
van het poldermodel.

DE GROOTSTE KLAP van het jaar had plaats in Enschede. De explosie bij SE
Fireworks richtte een ravage aan die in geologisch stabiele delen van de wereld
alleen onder oorlogsomstandigheden voorkomt. Breaking news in optima forma,
zonder twijfel de belangrijkste binnenlandse nieuwsgebeurtenis van het jaar.

De grootste klap die Nederland in institutioneel opzicht te verwerken kreeg was
het aftreden van Bram Peper, minister van Binnenlandse Zaken, wegens financiele
malversaties gepleegd als burgemeester van Rotterdam. Nieuws dat je maanden
tevoren kon zien aankomen, maar daarom niet minder opmerkelijk. Nooit eerder
trad een Nederlandse minister af nadat hij de schijn had gewekt dat hij mijn en
dijn onvoldoende uit elkaar kon houden.

Hoewel deze twee nieuwsgebeurtenissen op het eerste gezicht in niets op elkaar
lijken, hebben ze een aspect gemeen, een aspect dat bij nader inzien vaker een
rol speelt in grote binnenlandse kwesties: de feiten waren zoek. De meest
elementaire vragen bleken niet onmiddellijk te kunnen worden beantwoord.
Waarvoor had het vuurwerkbedrijf vergunning en wie had dat wanneer
gecontroleerd? Welke uitgaven waren er in de loop der jaren ten behoeve van het
Rotterdamse college van B en W gedaan? Externe commissies, respectievelijk
externe accountants, hadden maanden nodig om opheldering te verschaffen.

Het patroon komt bekend voor. Hoe lang duurde het voordat de feiten over de
Bijlmerramp boven water waren? Zijn ze dat eigenlijk wel? Hoe lang zal het nog
duren eer de feiten over de val van Srebrenica op tafel liggen? Let wel, het
gaat niet eens om de Waarheid met een hoofdletter W, maar slechts om documenten
en getuigenverklaringen.

Het zijn niet alleen grote affaires waarbij de feiten zoek zijn. Op de
eenvoudige vraag hoeveel agenten er in Nederland zijn, moest de
verantwoordelijke minister lang het antwoord schuldig blijven. Hoeveel mensen
staan er op de wachtlijst voor welke zorgvoorziening? Er is een hele task force
aan het werk om dat uit te zoeken. Hoeveel mensen echt zodanig arbeidsongeschikt
zijn dat ze niet kunnen werken: we weten het nog steeds niet. Zelfs naar het
precieze aantal werklozen in Nederland blijft het gissen.

Hoe kan dat? Het is immers niet altijd zo geweest. Het is nog geen zestig jaar
geleden dat uit Nederland een groter deel van de joodse bevolking werd
weggevoerd en gedood dan uit enig ander door de Duitsers bezet land. Niet
uitsluitend, maar wel voor een belangrijk deel dankzij de voortreffelijke
bevolkingsadministratie. De meeste burgemeesters wisten uit hun hoofd hoeveel
agenten ze hadden.

In de afgelopen halve eeuw zijn echter eertijds rechtlijnig afgebakende
verantwoordelijkheden diffuus geworden. Beslissingen komen nu tot stand in
netwerken waarvan de grenzen onduidelijk zijn. Formele fora als parlement en
gemeenteraad spelen nog vooral een formele rol, als bekrachtigers van allang
elders genomen besluiten. Deze ontwikkeling van een netwerksamenleving is niet
exclusief Nederlands, het is een mondiaal proces.

Het Nederlandse antwoord daarop geniet inmiddels wereldfaam: het poldermodel.
Geen toevallige Nederlandse uitvinding, het was meer zo dat de opkomende
netwerksamenleving de reeds bestaande Nederlandse overlegstructuren paste als
een handschoen. De resultaten zijn dan ook navenant: de welvaart is razendsnel
toegenomen en de bevolking van Nederland behoort tot de gelukkigste van de
wereld.

Maar het poldermodel is een beslismodel, geen administratiemodel. De
netwerksamenleving is nog maar zeer beperkt tot overheidsadministraties
doorgedrongen. De meeste zijn zo gesloten als een oester, niet alleen voor
gewone burgers, maar ook voor ambtenaren van andere diensten of organen. Vandaar
dat het zo veel moeite kost om de feiten boven water te krijgen, vandaar ook dat
dit veelal zware commissies en task forces vergt.

Maar allengs groeit het besef dat er ook in een land van eeuwig overleg zicht op
de feiten moet komen. De verantwoording die de ministeries sinds dit jaar
afleggen aan het parlement op de derde woensdag in mei 'woensdag gehaktdag' - is
hiervan het meest pregnante symptoom. Zo wordt langzamerhand niet alleen de
besluitvorming, maar ook de administratie van Nederland aangepast aan de
netwerksamenleving.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               5 of 87 DOCUMENTS

                                NRC Handelsblad

                               December 23, 2000

Full Color

BYLINE: LEO PRICK

SECTION: Wetenschap & Onderwijs; Pg. 53

LENGTH: 596 words


Onderwijsjournalist Robert Sikkes heeft een boekje geschreven over het
lerarentekort. Het is uitgegeven door Full Color dat zijn naam eer heeft
aangedaan door het werkje te drukken op veelkleurig papier. Dat boeken in de
eerste plaats zijn bedoeld om te worden gelezen, daar heeft men blijkbaar niet
aan gedacht. Een zwarte tekst gedrukt op donkerblauw gevlekt, glimmend papier,
dat mag je een lezer niet aandoen. Wie erin slaagt de niet geringe
druktechnische handicap te overwinnen, wordt overigens beloond met een
uitstekend leesbaar verhaal, dat gaat over het personeelstekort in het
onderwijs. Daarin wordt eerst de vergrijzing onder het Nederlandse
onderwijspersoneel vergeleken met die in het buitenland, waar het soms wat meer,
soms wat minder erg is dan bij ons.

De massale uitstroom van leraren de komende jaren plaatst nu al overheden voor
grote problemen. Als Sikkes alle remedies die her en der zijn bedacht de revue
heeft laten passeren, tovert hij als konijn uit zijn hoge hoed de oplossing: die
moet worden gezocht bij de allochtonen. Wonderlijk, vond ik het, dat hij daar
ineens zo eenzijdig de nadruk op legde. Oplossingen die veel meer hadden gelegen
in het verlengde van de door Sikkes gerapporteerde buitenlandse ervaringen
zouden voor mij zijn geweest: betere salarissen en een schone, prettige, goed
geoutilleerde werkplek.

Toen ik vervolgens, in verband met het schrijven van deze column, de tekst op de
binnenzijde van het omslag raadpleegde werd me het raadsel duidelijk. Full Color
is niet de naam van een eigentijdse vormgever die veel kleur in zijn drukwerk
doet, maar dient in verband te worden gebracht met onze veelkleurige
samenleving. ''Full Color wil', zo vertelde mij het omslag, ''allochtonen
enthousiast maken voor een baan in het onderwijs. Nog geen drie procent van de
leerkrachten in Nederland heeft een allochtone achtergrond, terwijl inmiddels
zo'n 100.000 allochtone jongeren een opleiding op mbo-niveau of hoger volgen.'

Tot zo ver het omslag en zie daar ook het gevaar van schrijven in opdracht.
Conclusie: meer allochtonen voor de klas, zoals de opdrachtgever dat wenst.
Overigens zou ik meer allochtonen voor de klas nooit maken tot mikpunt van mijn
beleid. Dat werkt alleen maar stigmatiserend, temeer omdat daarbij ook altijd
weer als argument wordt gehanteerd dat dit wenselijk zou zijn vanwege de vele
allochtone kinderen in de klas. Juist onder allochtone leraren zelf zie je
verzet tegen deze gedachtegang: ''Ik ben een gewone Nederlander en ik wil ook
lesgeven op een gewone Nederlandse school aan Nederlandse leerlingen.'

In andere sectoren worden mensen die daar de capaciteiten voor hebben in de
gelegenheid gesteld om via interne opleiding en bijscholing door te stromen naar
hogere functies. Dat zou het onderwijs ook moeten doen. Niet specifiek gericht
op allochtonen, maar gewoon op mensen die meer scholing aankunnen dan ze
aanvankelijk hebben gevolgd.

Tot slot nog iets heel anders. Om ervoor te zorgen dat u zich de komende
feestdagen geen moment hoeft te vervelen leg ik u bij wijze van Kerstpuzzel de
volgende vraag voor. Wat zou Full Color bedoeld hebben te zeggen met boven
geciteerde zin: ''Nog geen drie procent van de leerkrachten in Nederland heeft
een allochtone achtergrond, terwijl inmiddels zo'n 100.000 allochtone jongeren
een opleiding op mbo-niveau of hoger volgen.'? Anders gezegd: wat heeft het een
met het ander te maken? De beste oplossing wacht een verrassing. Succes en
sterkte.

hetveld@nrc.nl

Onderwijs ; Arbeidsomstandigheden ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               6 of 87 DOCUMENTS

                                NRC Handelsblad

                               December 21, 2000

Oerdrift van mannen

BYLINE: HENK VAN GELDER

SECTION: Agenda; Pg. 23

LENGTH: 664 words


Je kunt het zo gek niet bedenken of er bestaat een club van. Wereldreizigers,
bonsai-fans of biografen, allemaal hebben ze zich verenigd. Deel 4 in een serie:
de vereniging van platenverzamelaars.

De platenbakken met de 78-toerenplaten in hun hoezen van onbedrukt bruin papier
maken bij de verzamelaars een onbeteugelbaar begeren los. Misschien is hier die
ene persing te vinden die hun collectie compleet kan maken. Wie weet zit er een
zeldzaam exemplaar tussen van een plaat waarvan maar een kleine oplage in de
handel is gebracht. Of wellicht valt hier gewoon dat ene liedje te vinden dat
moeder vroeger altijd zong. En als het zoeken voorbij is, blijft menigeen graag
nog even bij de bar hangen. Gespreksonderwerpen zijn er altijd: de oogst van de
grote platenbeurs die laatst in Engeland werd gehouden, die ene omissie in de
omvangrijke discografie die De Weergever onlangs van Louis en Heintje Davids
publiceerde, of de vraag hoe het nou eigenlijk precies zat met de matrijsnummers
van het platenmerk Imperial uit begin jaren vijftig.

Hun club heet De Weergever, in het gelijknamige informatieblad aangeduid als
'vereniging van verzamelaars van oude geluidsapparatuur en geluidsdragers
(78-toerenplaten, wasrollen, geluidsbanden e.d.)'. Zij treffen elkaar elke
zondag en elke donderdagavond in Amsterdam-Noord. In deze societeit komen alleen
de alleractiefsten, maar ze weten zich gesteund door de 600 andere leden die te
ver weg wonen of te oud zijn voor de reis. Het secretariaat heeft onlangs
trouwens een lang gekoesterde wens onderhanden genomen: een databank met namen
en adressen van leden en hun specialisatie - opera, swing, vooroorlogs populair,
krontjong, cabaret, draaiorgel of welk ander genre dan ook. Via zo'n register
kunnen de leden onderling contacten leggen.

Voorzitter Dirk Woerlee vertelt dat de vereniging twee soorten leden heeft: de
apparaten- en de platenverzamelaars. Van die eerste groep mensen, die in 1979
aan de wieg van De Weergever stonden, zijn er nog maar weinig over. Ze vonden
elkaar op een manifestatie van het honderdjarig bestaan van de door Edison
uitgevonden fonografie en besloten een vereniging op te richten. Hun passie
betrof voornamelijk de apparatuur. 'Maar op dat gebied is de spoeling intussen
erg dun geworden', zegt Woerlee. 'Het aanbod aan apparaten en onderdelen droogt
op. Wat er nu nog op de markt komt, is voor de gewone man niet meer te betalen.
Zelfs een gewoon naaldendoosje ging laatst in Duitsland al weg voor honderd
mark. Zo zijn de platenverzamelaars meer naar voren gekomen. En veel
apparatenverzamelaars hebben toen opgezegd, want dat is een heel ander soort
mensen: ze hebben dure apparaten, maar misschien maar anderhalve plaat om erop
af te spelen. Ze zijn gegrepen door de techniek, niet door de muziek.'

Inmiddels is ook de nostalgie opgeschoven, van de 78-toerenplaten naar de
singles (bij voorkeur in een origineel fotohoesje) en langspeelplaten. 'Het
schijnt 25 tot 30 jaar te moeten duren voor iets een verzamelobject wordt', zegt
de voorzitter. 'Dus ga maar na. De oude rock & roll-platen worden al behoorlijk
schaars. Zelf ben ik met Elvis opgegroeid, en dat laat je nooit meer los, maar
ze vragen soms al honderd gulden voor een elpeetje.'

Toch lijken het vooral de 60-plussers die bij De Weergever de toon zetten. En
het zijn ook bijna allemaal mannen, beaamt Woerlee. 'Volgens mij houden vrouwen
evenveel van muziek als mannen. Maar als het op verzamelen aankomt, brengen
vrouwen blijkbaar lang niet diezelfde hartstocht op. Ik denk toch dat het een
soort oerdrift van mannen is.'

De Weergever, postbus 36414, 1020 MK Amsterdam. Contributie: [f]40 per jaar.
Societeit: Zamenhofstraat 116c, Amsterdam-Noord. Tel 020-6342049; zo 10-17u, do
19u30-22u30.

78-Toeren club Foto J&osol;rgen Krielen

Gezelschappen en verenigingen ; Elektrotechniek ; Muziek ; Kunst en Cultuur ;
Kunst ; Wetenschap en Techniek ; Technische Wetenschappen ; Werktuigbouwkunde ;
Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               7 of 87 DOCUMENTS

                                NRC Handelsblad

                               December 21, 2000

TWEEDE VOLKSLIED

SECTION: Profiel; Pg. 33

LENGTH: 293 words


't Kleine cafe (1976)

Schrijver en vertolker: Vader Abraham

''t Kleine cafe bestaat echt. Het lied kwam spontaan in me op, toen ik een kwart
eeuw geleden in cafe 't Schippershuis in Hoorn zat te wachten op een journalist.
Ik keek om me heen en dacht: 'De avondzon valt over straten en pleinen,
padampadapam..in de stad'. Het was alsof tekst en muziek zichzelf schreven op
dat moment. Het was er zo gemoedelijk. Ik dacht: dit is waar de gewone man komt.

'Tja, en de rest is een successtory he. Waar ik ook kom is het 'meneer Kartner,
doe het kleine cafeetje nog eens'. Een evergreen. Tijdloos. Het is zo ongeveer
het tweede volkslied geworden. Dat bedenk je van tevoren niet.

'Ik heb geluk gehad, net als collega's als Charles Aznavour en Adamo, die ik
vaak tegenkwam toen ik met mijn smurfen de wereld over reisde. Wij hebben een
talent van God gekregen, en de kans gehad dat te gebruiken.

'Het is jammer dat het levenslied in een verkeerd daglicht staat. 'Geen niveau',
roepen discjockeys in Hilversum.

'Ze moesten eens weten van wie ik regelmatig een kaartje krijg... Van Van Agt!
En van Wiegel heb ik ook wel eens een ansicht gekregen. Alsof dat mensen zonder
niveau zijn! Nijpels: ook een fan van me. En zo kan ik doorgaan.

'Ik ben niet verbitterd, begrijp me niet verkeerd. Ik heb er mee leren leven dat
miskenning het lot van de levensliedvertolker is.

'Ik schreef het allerlaatste nummer dat Johnny Jordaan voor zijn dood uitbracht.
Ik zag laatst die serie over zijn leven op de VPRO-televisie, maar denk je dat
ik word genoemd? Het geeft niet, maar ik heb wel een onderscheiding van de
koningin gekregen, dat zegt toch iets?'

Vader Abraham Foto Lex van Rossen

Muziek ; Vocale muziek ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               8 of 87 DOCUMENTS

                                NRC Handelsblad

                               December 20, 2000

Nieuwe sancties tegen Afghanistan

SECTION: Media; Pg. 29

LENGTH: 481 words

DATELINE: NEW YORK/KABUL, 20 DEC.


De Veiligheidsraad van de VN heeft gisteren nieuwe sancties aangekondigd tegen
Afghanistan om de regering in Kabul te dwingen de internationale terrorist Osama
bin Laden uit te leveren. Meest omstreden maatregel is het eenzijdige
wapenembargo dat de regerende Talibaan treft maar niet de oppositie die in het
noorden van Afghanistan strijd voert tegen de Talibaan.

De nieuwe sancties komen er op gezamenlijk initiatief van de Verenigde Staten en
Rusland. De VS verdenken Osama bin Laden ervan verantwoordelijk te zijn voor de
aanslagen in augustus 1998 op de Amerikaanse ambassades in Kenia en Tanzania,
waarbij ongeveer 225 mensen om het leven kwamen. Rusland maakt zich grote zorgen
over de opmars van de fundamentalistisch-islamitische Talibaan in het noorden
van Afghanistan en de aanmoediging die daar van uit gaat voor islamitisch
separatistische groeperingen in de Centraal-Aziatische republieken. Zowel
Washington als Moskou heeft zijn kaarten gezet op de noordelijke alliantie van
oppositiegroepering onder leiding van generaal Ahmad Shah Masood, minister van
Defensie in de in 1996 door de Talibaan verdreven Afghaanse regering van
Burhannuddin Rabbani.

Ondanks de kritiek - onder andere van VN-secretaris-generaal Kofi Annan - dat
verscherping van het sanctieregime de Afghaanse bevolking verder in de ellende
zal drukken, werd de resolutie gisteravond in de VN-Veiligheidsraad met 13 tegen
nul stemmen tegen aangenomen. Alleen China en Maleisie onthielden zich van
stemming, met het argument dat vooral de gewone burgers in Afghanistan het
slachtoffer zullen zijn.

De VS en andere landen verwijten de Talibaan dat zij onderdak verschaffen aan de
terrorist Osama bin Laden en dat zij terroristen de mogelijkheid geeft om
trainingskampen in Afghanistan te bezoeken. De regering van Talibaan wordt
alleen erkend door Pakistan, Saoedi-Arabie en de Verenigde Arabische Emiraten.

Vorig jaar november werden door de VN voor het eerst sanctiemaatregelen genomen.
Die betroffen onder de nationale luchtvaartmaatschappij Ariana Afghan en de
bevriezing banktegoeden in het buitenland. Die maatregelen worden nu
aangescherpt en bovendien krijgen functionarissen van de Afghaanse regering
reisbeperkingen opgelegd en is het voortaan verboden wapens te leveren aan de
Talibaan. Waarnemers zeggen dat het Talibaan-regime vooral steun krijgt uit
Pakistan.

Leiders van de Talibaan hebben de sancties veroordeeld en zeggen dat de VN zich
profileren als 'een vijand van de islam'. 'Dit raakt ons islamitische systeem.
We kunnen ons systeem niet veranderen, alleen omdat Amerika dat wil', zei
minister van Informatie Qudratullah Jamal. Hij zei dat zijn regering niet van
plan is om de 'gast' Osama bin Laden uit te leveren.

Terrorisme ; Handelsboycot ; Binnenlandse politiek ; Politiek en Staat ;
Economie ; Internationale Economie ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               9 of 87 DOCUMENTS

                                NRC Handelsblad

                               December 18, 2000

'Splits bladenfabriek maar op'

BYLINE: DOOR ONZE REDACTEUR FREDERIEK WEEDA

SECTION: Economie; Pg. 11

LENGTH: 542 words

DATELINE: ROTTERDAM, 18 DEC.


Het Ministerie van Bladenzaken werd uitgever VNU wel genoemd op de redacties. Ze
verwachten dat ze aan een Duits concern worden verkocht en ze zijn er niet
rouwig om.

De veertig redacteuren van vrouwenweekblad Viva zeggen zich drie weken op te
sluiten in een klooster voor een spoedcursus Duits. Ze gaan ervan uit, zegt C.
Warbaut van de Viva-redactiecommissie, dat een Duitse uitgever als Bertelsmann
hen koopt, nu VNU al haar publieksbladen afstoot. 'De Duitsers zijn kort geleden
in het pand gesignaleerd.' Vanochtend kregen de redacteuren het nieuws per
e-mail.

Het pand, aan de Cappellalaan in Hoofddorp, heet op de vele redacties ook wel
'het Ministerie van Bladenzaken'. Bijna elk publiekstijdschrift dat in Nederland
te koop is, wordt er gemaakt en uitgegeven. Van mannenbladen Panorama en Playboy
tot familiebladen Ouders van Nu en Woonideeen, damesbladen Libelle en Margriet,
het roddelblad Story en het blad over het koningshuis Vorsten. Zelfs
omroepbladen als de Avro-bode en de NCRV Gids worden er gemaakt.

Het is een 'fabriek', zegt redacteur Warbaut. Waar de Viva-redactie liever zou
vertrekken. 'We hebben niets met de andere redacties te maken maar zitten in een
gebouw omdat de uitgever dat wilde. We zouden graag verhuizen naar Amsterdam
want we maken met een team een creatief product. Als de verkoop leidt tot
splitsing van de divisie publieksbladen, en wij in Amsterdam terecht komen, dan
zouden we daar niet rouwig om zijn.' Verkoop aan de in Amsterdam gevestigde
dagbladuitgever de Telegraaf zou in dat opzicht een uitkomst zijn.

In de loop van vanochtend hadden de redacties te horen gekregen dat ze 'geen
commentaar' mochten geven op de verkoop. Stuk voor stuk verwezen ze naar de
uitgever.

Hoofdredacteur Frank Hitzert van Panorama wil nog wel: 'Wij blijven bestaan, wie
ons ook koopt. Het Duitse concern Bertelsmann zou fijn zijn omdat het een sterke
bladenmaker is en actief op de Europese markt.' De oplage van zo'n 170.000 per
week is stabiel, zegt Hitzert. Al hebben alle mannenbladen steeds meer
concurrentie te verduren van 'special interest' bladen zoals computer- en
auto-tijdschriften. Want mannen, zegt Hitzert, zijn 'cognitief ingesteld'.
Panorama is een 'opinieblad voor de gewone man met een licht ontwikkeld gevoel
voor sensatie', aldus de hoofdredacteur. Het blad besteedt veel aandacht aan
auto's, sport, criminaliteit en vrouwen.

Echt verrast zijn de meeste redacties niet over de verkoop, omdat de geruchten
al maanden gingen. Directeur J. Eijkens van Malmberg (educatieve uitgeverij):
'We zouden graag in een omgeving komen waar men investeert in ICT, omdat dat
voor de toekomst van schoolboeken belangrijk is.'

De journalistenvakbond NVJ vindt dat de verkoop 'nu wel erg snel gaat', zegt
plaatsvervangend secretaris Irene Konings. De vakbond eist van VNU dat niemand
zijn baan verliest en dat er geen arbeidsplaatsen worden geschrapt. 'Dat moeten
we voor januari met hen afspreken omdat we daarna waarschijnlijk met een
buitenlandse eigenaar te maken krijgen. Dat is veel moeilijker onderhandelen.'
De VNU-bladen maken allemaal winst, zegt Konings. 'De verkoop is bedoeld om de
koerswijziging van het concern te financieren.'

Tijdschriften ; Uitgevers ; Media ; Pers

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               10 of 87 DOCUMENTS

                                NRC Handelsblad

                               December 14, 2000

Bestuurlijke integriteit

SECTION: Sport; Pg. 11

LENGTH: 598 words


ER WAART EEN misverstand door Nederland: het misverstand dat strafrecht en
bestuursrecht door elkaar lopen. Volgens fractieleider Melkert (PvdA) is
voormalig burgemeester en ex-minister Peper (PvdA) weer volledig inzetbaar voor
de publieke zaak, nu een mogelijke strafzaak tegen hem is geseponeerd. Anderen,
zoals een hoogleraar bestuurskunde en een CDA-parlementarier, draaien het om
door onderscheid te maken tussen strafbare schuld en bestuurlijke integriteit en
zien daarom geen nieuwe functie voor Peper weggelegd.

Het sepot is goed nieuws voor Peper. De affaire over zijn declaratiegedrag heeft
hem niet alleen politiek, maar ook persoonlijk getroffen. Peper vond dat hem
onrecht was aangedaan, omdat hij zich gedurende zijn zestienjarige
burgemeesterschap van Rotterdam volledig en niet zonder succes voor de stad had
ingezet, ook toen zijn prive-leven hem rond 1990 in de steek liet. Bovendien was
de gemeenteraad, die bijna tien jaar na dato op onderzoek ging, er al die tijd
met het volle verstand bij geweest. Pas toen de raad, met een negatief rapport
van de forensische accountants van KPMG in de hand, zich achteraf bedacht,
verloor Peper het vertrouwen dat hij nodig had als minister van Binnenlandse
Zaken en trad hij af.

Peper beloofde als vrij burger terug te vechten tegen de bevindingen van KPMG en
gemeenteraad. Het eerste succes heeft hij geboekt met het sepot. Een
gemeenteraadslid uit Rotterdam gaat nu bij het gerechtshof proberen zijn gelijk
te halen. Maar diens kansen zijn een stuk kleiner geworden. Het gaat nu vooral
nog om Pepers klacht tegen KPMG, die in behandeling is bij de tuchtraad van het
accountantsgilde. De uitspraak in deze zaak zal het broodnodige licht werpen op
de vraag of KPMG bij het forensische onderzoek over de schreef is gegaan, zoals
Peper meent.

MAAR BETEKENT het feit dat de beschuldigingen strafrechtelijk onvoldoende zijn
tegelijkertijd dat hem bestuurlijk niets te verwijten is? Melkert heeft deze
vraag positief beantwoord. Premier Kok is aanzienlijk behoedzamer. Volgens hem
moet de oud-minister zelf bepalen hoe 'hij verder wil'. Kok heeft gelijk. Dat de
kwestie-Peper tot een heuse affaire kon uitgroeien, heeft Peper namelijk mede
aan zichzelf te danken. Vanaf het moment dat de zaak in de Rotterdamse
gemeenteraad begon te spelen, is hij in lijn met zijn karakter vanuit zijn
departement in Den Haag in de tegenaanval gegaan. Nimmer heeft hij een stap
opzij gezet. Dat was weliswaar een novum geweest in de staatkundige cultuur - in
Nederland is men minister of men is het niet, even pauzeren is ongekend - maar
het zou Pepers collega's minder hebben belast met de solidariteit die nu van hen
werd geeist.

Peper zou, als hij daar zelf voor voelt, niettemin weer beschikbaar moeten
kunnen zijn voor een functie in het publieke domein. Hij doet er verstandig aan
de uitspraak van de tuchtraad van accountants af te wachten. Die zal bepalend
zijn voor de vraag of de partijen in het conflict zich altijd onkreukbaar hebben
gedragen. Integriteit is immers cruciaal in het openbaar bestuur. Politici en
hun ambtenaren moeten aan hogere normen voldoen dan gewone burgers. Daar hebben
ze zelf voor gekozen. Maar het begrip 'integriteit' mag geen partijpolitieke
term worden. Het is een woord waarmee de bestuurlijke aansprakelijkheid wordt
samengevat. De verantwoordelijkheid daarvoor berust bij de uitvoerende en de
controlerende organen gezamenlijk.

Fraude en corruptie ; Regering ; Lokale politiek ; Politiek en Staat ;
Binnenlandse Politiek ; Gemeenten ; Recht ; Staatsrecht ; Criminaliteit ;
Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               11 of 87 DOCUMENTS

                                NRC Handelsblad

                                December 7, 2000

Met geld meer geld verdienen ; VERMOGENDEN

BYLINE: EGBERT KALSE

SECTION: Profiel; Pg. 38

LENGTH: 585 words


Topinkomens en vermogenden gaan er op het eerste gezicht flink op vooruit in het
nieuwe belastingstelsel. Waar jan modaal zijn inkomen met maximaal zo'n procent
of 7 ziet stijgen, bedraagt de stijging vanaf vier keer modaal (200.000 gulden
per jaar) al snel zo'n 10 procent of meer.

Niet iedereen met vermogen pakt de volle winst van de stelselherziening.
Opbrengsten uit vermogen (spaargeld, aandelen) worden in het nieuwe stelsel
anders belast. Zij vallen in Box 3, waar de vermogensrendementsheffing achter
schuilgaat. Die houdt in dat over het rendement van het vermogen (vastgesteld op
4 procent per jaar) 30 procent belasting wordt geheven. Netto dus 1,2 procent
belasting over het vermogen.

De belangrijkste wijziging is dat het (eerste) eigen huis, dat nu voor 60
procent meetelt bij het vermogen, daar vanaf 1 januari niet meer onder valt.
Voor het tweede, derde en verdere huis geldt dat wel. Daar vervalt dan ook nog
eens de hypotheekrenteaftrek, hetgeen in sommige gevallen tot een fors nadeel
kan leiden (bij hoge onderhoudskosten en een lage verhuurprijs bijvoorbeeld).

Hoe iemand na 1 januari rendement behaalt op zijn vermogen (en hoeveel) doet er
voor de fiscus niet meer toe. De Belastingdienst gaat uit van 4 procent per
jaar. Haalt iemand minder dan 4 procent rendement, dan zal zijn vermogen na
belasting dus iets zijn afgenomen.

Nu gelden er enkele vrijstellingen die het totale bedrag aan vermogen fiks
kunnen drukken. Allereerst heeft iedere belastingplichtige een vrijstelling van
38.785 gulden. Echtparen hebben dus ongeveer 75.000 gulden vrijstelling. Ook
negatief vermogen (schulden), mits groter dan 5.509 gulden, mogen van het
vermogen worden afgetrokken. Daarnaast zijn er vrijstellingen voor kinderen,
voor milieuvriendelijke beleggingen, maatschappelijke beleggingen, investeringen
in startende bedrijven en beleggingen in kunst. In totaal, zo rekende
staatssecretaris Bos (Financien) de Kamer laatst voor, kan maximaal zo'n 500.000
gulden van het vermogen dusdanig belegd worden, dat er geen cent belasting over
betaald hoeft te worden. Wel zijn de rendementen op milieu-investeringen of
maatschappelijke beleggingen over het algemeen flink lager dan op de 'reguliere'
aandelenbeurs.

Ook voor mensen met een AOW-uitkering geldt een extra aftrekmogelijkheid, mits
het vermogen onder de 513.341 gulden blijft. Zij mogen dan, mits hun jaarinkomen
niet meer dan 26.237 gulden bedraagt, 51.338 gulden van hun vermogen aftrekken
voor belasting. Wie meer verdient, maar onder de grens van 36.504 gulden blijft,
heeft recht op een vrijstelling van 25.669 gulden per persoon.

Uit berekeningen van budgetonderzoeksbureau Nibud blijkt dat niet iedereen met
vermogen dezelfde inkomenseffecten tegemoet kan zien na de invoering van het
nieuwe stelsel. Een alleenstaande arbeidsongeschikte bijvoorbeeld, die dankzij
een erfenis een fiks bedrag heeft geerfd, kan er in het slechtste geval enkele
tienden van procenten op achteruit gaan. Een puissant rijke ondernemer die naast
zijn vermogen nog een fiks inkomen geniet, komt terecht in 'de dubbele cijfers'
(plus 10 procent of meer). Dankzij de tariefsverlaging in de derde schijf
betaalt hij ten eerste al minder inkomstenbelasting; daarnaast pakt de
vermogensrendementsheffing voor hem gunstig uit vergeleken met de huidige
situatie (als hij meer dan 4 procent weet te maken op zijn belegde vermogen).

Belastingen ; Loon en inkomen ; Economie ; Sociale Economie ; Nationale Economie
; Overheidsfinancien

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               12 of 87 DOCUMENTS

                                NRC Handelsblad

                                December 5, 2000

Europa zal ondemocratisch blijven

BYLINE: J. TH. DEGENKAMP

SECTION: Opinie; Pg. 9

LENGTH: 518 words


Zit het een beetje mee, dan kan de Europese Unie bij de top in Nice van een
autoritaire a-democratische organisatie verder worden getransformeerd naar een
anti-democratische organisatie. Dit alles zal in het geheim gebeuren, want dat
is de gewone wijze van besluitvormen. Formeel staat de uitbreiding van de Unie
ter discussie en wat voor die uitbreiding noodzakelijk is aan institutionele
aanpassingen, zoals de stemverhoudingen tussen de lidstaten.

Bij de recente 'olie-crisis' en bij de BSE-paniek is duidelijk gebleken dat
vooral de grote landen zelf de maatregelen willen nemen die zij nodig achten. In
het belangrijkste besluitvormende orgaan van de Europese Unie, de raad van
ministers zullen de grote landen zich dan ook nooit laten overstemmen als naar
hun inzicht vitale belangen op het spel staan. Daarom wordt door de groten wel
geroepen dat meer met meerderheid van stemmen moet worden beslist, maar ze
denken er stilletjes bij dat het niet 'op ons speelveld' moet gebeuren. Daarom
is het zo verbazend dat bewindslieden van de kleintjes enthousiast toeteren over
meerderheidsbesluiten. De kleinere landen gaan zeker de boot in als de groten
dat willen bij meerderheidsbesluitvorming.

Meerderheidsbesluiten zijn niet per definitie goed. Het argument dat anders geen
besluiten tot stand komen is niet valide, want zeer goed zou kunnen worden
afgesproken dat alleen instemmers meedoen met bepaalde projecten, de befaamde
'versterkte samenwerking'. Bij meerderheidsbesluiten worden landen tegen hun wil
gebonden en is de democratie ver te zoeken, want het Europees Parlement kan
moeilijk als een vertegenwoordiger van het Europese volk worden gezien.

De werkelijkheid van Europa is dat sprake is van vooral samenwerking tussen
regeringen. De burger bungelt erbij, alle fraaie formuleringen waar ook ten
spijt. Alle beroering in de kranten over het stemgewicht van landen in de raden
van ministers, over het aantal commissarissen en de verdeling over de landen is
dan ook vooral politiek schuim. Voor Frankrijk en Duitsland maakt het niets uit
of Duitsland in de raden van ministers er een paar stemmen bij krijgt en
datzelfde geldt voor Nederland ten opzichte van Belgie en de andere
middenmoters. Zijn de Europese groten het niet eens, dan gebeurt er niets.
Europa is al lang geleden intergouvernementeel gegaan; het is maar beter deze
politieke realiteit te erkennen en de schade die door te ver doorgeschoten
gemeenschaps-opzetjes - zoals de euro - wordt veroorzaakt, zoveel mogelijk te
beperken.

Europa is het Europa van de zogenaamde wijze mannen, die in het geheim en
uiterst ondemocratisch wilden bepalen wat goed was voor de gewone man. Het wordt
hoog tijd dat de democratie in Europa wordt hersteld en het verder afglijden
naar de 'netwerk-democratie' en de magie van de markt - met de daaraan
gekoppelde 'democratie' van de koopkrachtige vraag - worden gestopt.

J.Th. Degenkamp is hoogleraar rechtswetenschap aan de universiteit van
Groningen.

Topconferenties ; Internationale organisaties ; Politiek en Staat ; Recht ;
Volkenrecht ; Buitenlandse Betrekkingen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               13 of 87 DOCUMENTS

                                NRC Handelsblad

                               November 14, 2000

In 'protectoraat' Bosnie is democratie een aanfluiting

BYLINE: PETER MICHIELSEN

SECTION: Opinie; Pg. 8

LENGTH: 1024 words


Het ach en wee kan beginnen: bij de verkiezingen in Bosnie lijken de
nationalistische partijen te hebben gewonnen, de Servische Democratische Partij
(SDS) bij de Bosnische Serviers, de Partij van Democratische Actie (SDA) bij de
moslims en de Kroatische Democratische Gemeenschap (HDZ) bij de Bosnische
Kroaten. 'Na vijf jaar en vijf miljard dollar hebben we niets bereikt. We zijn
terug bij af,' concludeerde James Lyon van de Balkan-denktank International
Crisis Group. Het lijkt er op. Alle pogingen van de internationale gemeenschap
om 'gematigde' partijen te steunen hebben niets opgeleverd.

Vijf jaar nadat 'Dayton' een einde maakte aan de oorlog, Bosnie onder
internationaal bestuur werd geplaatst, vele internationale organisaties, met
50.000 hulpwerkers en 35.000 soldaten van de vredesmacht SFOR neerstreken en de
geldkraan wagenwijd open werd gezet lijken de resultaten bedroevend. De economie
is een drama: de helft van de bevolking is werkloos, investeerders lopen met een
boog om Bosnie heen en maar drie procent van de staatsbedrijven is
geprivatiseerd. Vluchtelingen zijn slechts mondjesmaat naar hun woonplaatsen
teruggekeerd. De etnische gemeenschappen voeren geen oorlog meer, maar van
verzoening of toenadering is geen sprake. Van de Bosnische Kroaten toog zaterdag
71 procent naar de stembus voor een (illegaal) referendum; van hen stemde 98,96
procent voor een eigen entiteit, want met de moslims in een federatie - dat
willen ze net zo min als in 1994, toen ze in die dwangbuis werden gedwongen.

Toch schuilt er iets oneerlijks in de analyse dat 'de nationalisten' - lees: de
oorlogspartijen - weer hebben gewonnen en dat het politiek 'dus' niet beter
gaat. Bosnie is geen normaal land. Het is al vijf jaar als onofficieel
protectoraat een laboratorium van de internationale gemeenschap, waarin een land
dat daar niet toe in staat wordt geacht, wordt geleerd wat democratie en
verzoening inhouden. Bosnie is het epicentrum van interventionisme. De
internationale gemeenschap, in de persoon van Wolfgang Petritsch, heeft er
absolute macht - wetgevend zowel als uitvoerend - en verkiezingen zijn dan ook
geen verkiezingen, maar opgetuigde opiniepeilingen, zoals parlementen en
regeringen geen parlementen en regeringen zijn, maar organen die moeten doen wat
Petritsch wenst. Doen ze dat niet, dan wordt hun die wil opgelegd. Wie niet
spoort, wordt ontslagen en wat de Bosniers zelf willen, is irrelevant. De
plaatsvervanger van Petritsch' voorganger Carlos Westendorp zei eens: 'Ik ben
simpelweg niet geinteresseerd in wie wat wil. Wij dicteren wat er gedaan wordt.
We besteden gewoon geen enkele aandacht aan diegenen die dwarsliggen.'

De internationale gemeenschap trok na 1995 Bosnie binnen met twee taken:
wederopbouw en democratisering. Maar Petritsch, en voor hem Westendorp, hebben
zich geconcentreerd op de wederopbouw, en de democratisering laten sloffen. Aan
de opbouw van levensvatbare zelfbesturende organen is men niet toegekomen.
Bosnische instanties worden eerder ondermijnd dan opgebouwd op basis van de
veronderstelling dat democratie kan worden geleerd, dat democratie en verzoening
kunnen worden opgelegd en dat de Bosniers zelf niet beschaafd en pienter en
rationeel genoeg zijn om zichzelf te regeren.

Daarbij wordt alleen in zwart en wit geredeneerd. De 'nationalisten' - de SDS,
de SDA en de HDZ - zijn zwart, en hun rivalen zijn wit. Door dik en dun steunt
Petritsch in de Servische Republiek premier Milorad Dodik, hoewel Dodik een
corrupte, impopulaire en incompetente blunderaar is die door het parlement
allang is weggestemd. Omgekeerd bestempelt Richard Holbrooke de SDS, de partij
die door Radovan Karadzic is gesticht, als 'een organisatie van criminelen'
(oorlogsmisdadigers) 'die erop uit is Bosnie te verdelen'. Die opmerking is
onwaar (de SDS is meer dan een verzameling oorlogsmisdadigers), ze is ook
misplaatst (er zitten oorlogsmisdadigers in alle grote Servische, Kroatische en
moslimpartijen in Bosnie, zonder uitzondering) en ze is ook nog onwijs. Immers,
de opmerking suggereert dat de SDS niet aan de verkiezingen zou mogen deelnemen,
maar omdat de partij zich aan de regels houdt kon Petritsch deze 'organisatie
van criminelen' niet weren.

Vijf jaar lang heeft de internationale gemeenschap de Bosniers zelf geen grein
soevereiniteit, autonomie of zelfbestuur toegekend. Daarmee miskent ze de
situatie van de Bosniers. De nationalisten weten allang dat Bosnie niet op te
delen is - nu in Zagreb en Belgrado fatsoenlijke regimes zijn aangetreden weten
ze het zelfs beter dan ooit. In de SDS heeft al drie jaar niemand meer voor
aansluiting bij Joegoslavie gepleit en de roep van de Kroaten om een eigen
entiteit is een vlucht naar voren van een partij, de HDZ, die met Franjo Tudjman
haar patroon kwijt is.

Petritsch cs. beoordelen de 'nationalisten' al te zwart-wit. Men kan een
Bosnische Servier niet kwalijk nemen dat hij bang is in een eenheidsstaat
slachtoffer te worden van het overwicht van moslims en Kroaten, en daarom SDS
stemt, en men kan een Bosnische Kroaat niet kwalijk nemen als hij aansluiting
zoekt bij volksgenoten aan de andere kant van de grens en daarom HDZ stemt. Die
partijen behartigen simpelweg zijn belangen beter. Bovendien zijn SDS, SDA en
HDZ meer dan politieke partijen. Als 'de' partijen van hun etnische
gemeenschappen hebben ze gerespecteerde mensen in huis die de problemen van de
gewone burger kennen. Ze controleren lokale netwerken en bieden die burger - die
geen economisch perspectief heeft - toegang tot schaars werk, schaarse spullen,
en schaarse veiligheid.

In Bosnie zal politiek pas iets veranderen als de internationale gemeenschap de
Bosniers zelf meer autonomie en beslissingsrecht geeft: dan zullen ze pas echt
kunnen kiezen. Nu maakt die internationale gemeenschap van het begrip democratie
een aanfluiting: in Bosnie is democratie niet de uitkomst van een beslissing van
het volk, maar een proces van voldoen aan van boven en van buiten opgelegde
doeleinden.

Peter Michielsen is redacteur van NRC Handelsblad

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               14 of 87 DOCUMENTS

                                NRC Handelsblad

                               November 11, 2000

OPRISPINGEN

BYLINE: PROF.DR. GERARD M.A. VAN BEYNUM VOORBURG

SECTION: Wetenschap & Onderwijs; Pg. 48

LENGTH: 362 words


In zijn column in deze bijlage van 21 oktober probeert prof. Piet Borst met
omhaal van woorden aan te tonen dat Paul Witteman met zijn zeer kijkwaardige
programmaserie 'een geweldige tijd' geen gelukkige hand heeft gehad bij zijn
keuze van gesprekspartners voor de twee medisch getinte uitzendingen. De
uitzending met prof. Ton Logtenberg heb ik in ieder geval ademloos zitten
bekijken. Ademloos, wegens de inbreng van Logtenberg en omdat Paul Witteman het
als vrijwel enige Nederlandse tv-maker aandurft om dit soort programma's te
maken.

Dat hij daarbij niet altijd op de door Borst genoemde drie deskundigen terugvalt
is, als je iets van massacommunicatie begrijpt, logisch. Hoe meer wetenschappers
in staat zijn om in gewone mensentaal uit te leggen waar ze mee bezig zijn en
waar dat allemaal toe kan leiden, des te beter. En, Ton Logtenberg is daartoe
zeer goed in staat. Bovendien, bij 'overexposure' van bepaalde
personen/gezichten dreigt de inhoud van de boodschap al gauw aan kwaliteit te
verliezen. Ik ben van mening dat de tijd waarin de wetenschapper zijn
maatschappelijke verantwoordelijkheid kan afdoen met 'Gaat u maar rustig slapen,
wij wetenschappers waken wel over U' ver achter ons ligt. Ook de wetenschapper
dient zich onder het gewone volk te begeven.

Daarbij gaat het er niet in de eerste plaats om of de communicatief vaardige
wetenschapper alles precies en tot in het kleinste detail over het voetlicht
brengt. En al helemaal niet of hij de toekomst juist weet te voorspellen. Het
gaat om het schilderen van ontwikkelingen en trends en om hun betekenis voor
alle burgers. Het gaat erom dat hij/zij leken kan inwijden in zijn/haar wereld
en dat op een zodanige wijze, dat kijkers hun aandacht niet verliezen, niet
onrustig worden of zelfs in paniek raken. Het gaat erom, dat men blijft kijken
en luisteren en over het gebodene gaat nadenken.

Om dat laatste te bereiken ligt er een grote verantwoordelijkheid op de
schouders van de tv-makers en de communicatief ingestelde wetenschappers. De
moed en deskundigheid die Logtenberg en Witteman daarbij tentoon hebben gespreid
valt dan ook zeer te prijzen.

Wetenschap en techniek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               15 of 87 DOCUMENTS

                                NRC Handelsblad

                                November 4, 2000

President-directeur van de Vrije Wereld ; Hoe machtig is de machtigste man op
aarde?

BYLINE: MARC CHAVANNES

SECTION: Zaterdags Bijvoegsel; Pg. 33

LENGTH: 3102 words


Voor zwarten, homo's en bejaarden kan de nieuwe president van Amerika wat
betekenen. Maar als het gaat om de defensiebegroting of om wapenbezit heeft hij
weinig invloed. Een ding is zeker. De nieuwe Hoofd- commissaris van de
Wereldpolitie weet weinig van buitenlands beleid.

Lake Winnebago is uit het zicht verdwenen. De zon is al achter de silo's gezakt.
Van het bleke boerenland van Wisconsin is niet meer te zien dan af en toe een
verlichte kruising met een paar dorpswinkels of een Dolly's Diner ('3 eggs 'n
sausage $ 0.99'). De Democratische verkiezingskaravaan ligt achter op schema, de
Halloween party voor de staf zit er niet meer in. Onverwacht laat Al Gore zijn
bus bij weer zo'n hamburgerhut stilzetten. Hij heeft behoefte aan contact met
gewone mensen.

De campagneleiding heeft een spontane ontmoeting voorzien met Lisa en Sergio
Hernandez, manicure en landarbeider van beroep. Zij hebben gezegd nog niet te
weten op wie ze gaan stemmen. Daarom mogen zij even bij de vice-president op
bezoek komen. In zijn rijdende bijwerkplek. Na afloop zijn zij zeer te spreken
over de ontvangst door de heer en mevrouw Gore.

Al en Tipper hadden het foto-album van de Hernandezjes bekeken en uitvoerig hun
ideeen over gezondheidszorg, onderwijs en belastingen toegelicht. Trots en
voldaan bleven de gasten achter in het landschap. De karavaan arriveerde met nog
iets meer vertraging in het stadje Fond du Lac, waar een goed gemutst publiek de
gymzaal van een middelbare school tot aan de basketbalnetten vulde.

In het voorprogramma vertelt kandidaat vice-president Joe Liebermann dat
Amerika's strijdkrachten binnenkort voor het eerst een Vietnam-veteraan als
opperbevelhebber krijgen. Gore heeft destijds namelijk geen dienst ontdoken en
is een halfjaar als legerverslaggever naar de nachtmerrie-oorlog geweest. Lees:
de Republikein George W. Bush belde een vriend van zijn vader op en werd
feestpiloot bij de nationale garde van Texas.

Dan verlaat Al Gore de omhelzing van zijn vrouw en stapt naar voren. Jasje uit,
dat staat gewoon. 'Ik weet dat ik niet de meest opwindende politicus ben, maar
ik zal u nooit in de steek laten, ik zal altijd voor u strijden!' Hij heeft
haast, de peilingen zijn niet gunstig. Lang niet iedereen heeft gedeeld in de
gestegen welvaart, 44 miljoen Amerikanen zijn nog niet verzekerd tegen
ziektekosten. Bush heeft plannen voor de rijken. Gore klinkt als een socialist
in hightech land. En hij blijft bij wat hij belooft: president Gore zal iedere
week gewone burgers ontvangen om te horen wat er leeft in het land.

De Republikeinse kandidaat George W. Bush heeft ook een nieuw kunstje. Hij
blaakt al een tijdje van zelfvertrouwen. Als het gespeeld is, doet hij het goed:
de schijn van succes als succes genererende factor. De laatste dagen oefent hij
op verkiezingstournee met zijn overwinningsgebaar. Dat is even persoonlijk als
op het overhemd geborduurde initialen. Bij binnenkomst in weer een zaal vol
juichende burgers heft hij de drie middelste vingers van zijn rechterhand. Zij
vormen een W. Van George W, van to Win, en van Women. Daar kon Churchill met
zijn V niet tegenop.

Mocht Bush dinsdagnacht als president van de Verenigde Staten uit de stembus
komen, dan vraagt de wereld zich af waar W nog meer voor staat. Hij drinkt al
veertien jaar niet meer - daarover geen zorgen. De vergelijking die in Amerika
het meest wordt gemaakt, is die met Ronald Reagan, de voormalige B-filmacteur
die van '81 tot '89 een populaire president was. De Val van de Muur was niet
helemaal zijn werk, en het reuzentekort van de Amerikaanse begroting evenmin.
Hij had met beide te maken, maar in welke mate is niet makkelijk vast te
stellen.

Een ding is zeker: Reagan was de belichaming van het presidentschap als
theatervorm. De voortgaande populariteit van Bill Clinton bij een meerderheid
van de Amerikanen moet te maken hebben met een vergelijkbaar vermogen zichtbaar
dichtbij de mensen en hun gevoelens te staan. Zeker is dat de huidige Bush daar
meer van begrijpt dan Al Gore, die in '92 waarschijnlijk niet als vice-president
werd uitgekozen om zijn baas van het podium te spelen.

Het grootste verschil tussen Ronald Reagan en zijn navolgers Bill Clinton en
George W. Bush is misschien dat de eerste een paar onwrikbare basisprincipes had
(geen centimeter toegeven aan het Oostblok, belastingverlaging en afkeer van de
Washingtonse bureaucratie). Clinton voerde de Democraten naar het politieke
centrum en handelde vervolgens naar bevind van zaken. Bush lijkt ook niet te
worden gedreven door allesoverheersende beginselen, al zijn de instincten van de
gouverneur en zijn geldschieters nogal wat conservatiever.

De presidentsverkiezingen zijn dit jaar zo spannend dat makkelijk de vraag over
het hoofd wordt gezien of het allemaal de drukte waard is. Wat houdt de functie
eigenlijk in? Amerikanen zeggen graag dat het 'de zwaarste baan in de wereld'
is, en dat de president 'de machtigste man op de planeet' is. Maar hoeveel macht
heeft hij in werkelijkheid?

Nelson Polsby, hoogleraar politieke wetenschappen aan de Universiteit van
Californie in Berkeley, noemt drie terreinen waar de macht van een president kan
worden gemeten: 1. Zijn omgang met het Congres, dat volgens de grondwet de macht
deelt met het staatshoofd. 2. Het buitenlands beleid. 3. De president als eerste
man van de uitvoerende macht.

'Wij kennen een strikte machtenscheiding,' zegt Polsby, co-auteur van een iedere
vier jaar verschijnend handboek over presidentsverkiezingen en auteur van het
standaardwerk Congress and the Presidency, 'maar de president is de laatste
vijftig jaar boven de rest uitgestegen. Hij is een celebrity geworden die het
nieuws domineert. Het Congres kan geld toewijzen en benoemingen weigeren, maar
de president heeft het sterkste recht van initiatief en krijgt meestal zijn zin.
Hij kan als geen ander de nationale hartstocht voor een onderwerp mobiliseren.'

Clinton zag na twee jaar in het Witte Huis de Democratische meerderheden in de
Senaat en het Huis van Afgevaardigden verdwijnen. Polsby meent dat de
rechts-Republikeinse machtsgreep van Newt Gingrich in '94 niet alleen de schuld
van Clinton was: 'De verdeeldheid in het Congres weerspiegelde de verdeeldheid
in het land. De meerderheid die Clinton verloor, was nooit op zijn hand geweest.
Het partij-etiket voorspelt in dit land alleen stemgedrag bij procedurekwesties
en bij de keuze van een voorzitter van beide Huizen. Clinton vergiste zich
overigens finaal toen hij tussen '92 en '94 dacht dat hij wel zonder de steun
van het Congres kon regeren.'

Bijna alle presidenten krijgen vroeg of laat de smaak van het buitenlands beleid
te pakken. De meesten lieten zich tijdens hun verkiezingscampagne niet voorstaan
op enige liefhebberij in wereldkunde. George W. Bush faalde eerder dit jaar
jammerlijk in de mini-quiz over buitenlandse staatshoofden die een journalist
hem voorhield. Later trachtte hij door wat zelfspot zijn nadeel in een voordeel
om te zetten. Men scoort in Amerika eerder met onwetendheid dan met kennis over
andere landen, moet zijn redenering zijn geweest.

Of hij nu direct of al doende zijn rol als president-directeur van de Vrije
Wereld op zich neemt, of hij al dan niet een werkbare relatie met het Congres
weet op te bouwen - zijn succes hangt ervan af of hij greep op het apparaat
krijgt. Daarvoor heeft een president zijn naaste stafleden op het Witte Huis,
die op hun beurt weer worden bijgestaan door honderden medewerkers die werken in
het Old Executive Office Building naast het Witte Huis. Een president kan
daarnaast een beroep doen op zijn ministers, die voor hem vooral zetbazen zijn
en maar in beperkte mate een eigen politiek profiel hebben. Weinig Amerikaanse
krantenlezers kunnen het voltallige kabinet opsommen.

Alle bestuurlijke besluiten worden formeel door de president genomen. Die heeft
de vrijheid de thema's te kiezen waar hij vooruitgang wil boeken of waarin hij
wil uitblinken. De rest laat hij zo veel mogelijk door anderen afhandelen. Maar
het blijft zijn beleid, al legt hij nooit persoonlijk verantwoording af in de
Senaat of het Huis van Afgevaardigden. De president heeft het Congres nodig om
oorlog te voeren en de begroting voor het volgend jaar goedgekeurd te krijgen.

Wil de nieuwe president, geheel volgens traditie, op 20 januari om twaalf uur 's
middags de teugels in handen kunnen nemen, dan moet hij vanaf aanstaande
woensdag aan de slag. Elf weken resten hem om een homogeen team om zich heen te
verzamelen, dat de agenda bepaalt en zorgt voor de verdere personele aankleding.
Iedere vier jaar doet een nieuwe president 3500 presidentiele benoemingen in de
toppen van het Witte Huis en verdere uitvoerende macht. Daarnaast worden nog
eens 2000 politieke benoemingen gedaan op de ministeries.

Terwijl de kandidaten zich nog de benen uit het lijf lopen om de kiezers naar
hun kant van de stembus te lokken, gonst Washington al van de transition.
Presidentiele overgangskunde is een gerespecteerde wetenschap. De nestor van het
vak is Richard Neustadt, die in 1961 de toenmalige presidentskandidaat John
Kennedy uitvoerig adviseerde over valkuilen en doelstellingen voor de eerste
honderd dagen. Sindsdien hielp hij ook latere presidentschappen voorbereiden,
met name die van Ronald Reagan en Bill Clinton.

Het American Enterprise Institute publiceerde dezer dagen Preparing to Be
President, The Memos of Richard E. Neustadt. Op een symposium ter gelegenheid
van de verschijning vatte de emeritus hoogleraar aan Harvards John F. Kennedy
School of Government zijn wijsheid samen in acht aanbevelingen. 1. Een inkomende
president moet uitrusten na de slopende verkiezingscampagne (die tegenwoordig
anderhalf jaar duurt). 2. Hij moet zo snel mogelijk zijn Witte Huis-staf en
ministers zoeken. 3. Hij moet zijn campagnethema's uitdunnen en een paar echte
prioriteiten overhouden. Anders ga je het Congres overvragen. 4. De nieuw
gekozen president moet de pers voeden en zoet houden. 5. Hij moet zo snel
mogelijk contacten leggen met de leiding van beide partijen in het Congres en
andere strategisch belangrijke leden. 6. En een gedetailleerd actieplan voor de
eerste maanden uitwerken. Reagan volgde die aanpak met succes. 7. Verruim je
publieke imago. De Amerikanen willen na de verkiezingen de verkiezingen
vergeten. Zij willen de nieuwe president zien en leren kennen - dat is iemand
anders dan de kandidaat. Die belangstelling blijft een paar maanden bestaan;
daar moet hij van profiteren. JFK was tot zijn overwinning een snel pratend
zoontje van zijn pa, die misschien het presidentschap voor hem had gekocht. Hij
slaagde er toch in als president van alle Amerikanen aan de baan te beginnen. 8.
Er zijn elf weken om dit alles voor elkaar te krijgen. De risico's van
onwetendheid en overmoed zijn talrijk. Voor een oudgediende, zoals Gore in
zekere zin ook is, bestaat er de extra nare verplichting dat hij voorlopig
aardig moet doen tegen mensen die hij niet aardig vindt.

De aristocratische Washingtonse advocaat C. Boyden Gray, werkte eerder voor
Republikeinse presidenten en zou nu opnieuw in het overgangsteam van George W.
Bush zitten. Hij wees er op dezelfde Neustadt-bijeenkomst op dat de
staatveiligheidskeuringen en de gepolitiseerde goedkeuringsprocedures in het
Congres tegenwoordig al snel zes tot negen maanden in beslag kunnen nemen. Een
extra reden om vanaf de eerste dag de namen voor de sleutelposten paraat te
hebben. Men riskeert anders een fataal slechte start. President Jimmy Carter
wist na zijn ambtsaanvaarding in januari '77 nog niet wie hij stafchef van het
Witte Huis zou maken - de belangrijkste functionaris die de president uit de
nesten moet houden of halen. Bestuurlijk is Carters presidentschap nooit meer op
orde gekomen.

'Een Amerikaanse verkiezing bepaalt wie de regering gaat leiden, en welke
coalitie van belangengroepen het voor het zeggen krijgt. Een verkiezing bepaalt
niet welk politiek programma wordt uitgevoerd', waarschuwt presidentiele
wetenschapper Nelson Polsby. 'In Europa wordt vaak geklaagd dat Amerika niet met
een stem spreekt en haar beloftes niet nakomt. De verhoudingen zijn nu eenmaal
zo dat de president veel kan ondernemen, maar hij deelt zijn zeggenschap met het
Congres, terwijl ook verschillende rechters, overheidsdiensten en
belangengroepen een zegje hebben. De driedeling van machten is in werkelijkheid
een veelvoud van machten.'

Wie de presidentskandidaten de afgelopen maanden in actie heeft gezien, kan
moeilijk anders dan denken dat zij het onderwijs en de gezondheidszorg drastisch
zullen aanpakken als zij eenmaal zijn gekozen. George W. Bush gaat bovendien
iedere Amerikaan die federale inkomstenbelasting betaalt, geld terug geven en de
sociale zekerheid privatiseren. En Al Gore zal patienten een bill of rights
bezorgen die hen beschermt tegen nare verzekeringsmaatschappijen.

Bush zegt dat hij tegen big government is, maar geen van beiden vertelt dat 93
cent van iedere dollar die in de Verenigde Staten aan onderwijs wordt
uitgegeven, door de verschillende staten wordt gespendeerd. Daarover wordt dus
niet in Washington beslist. Voor een beter toegankelijke en bredere verzekering
tegen ziektekosten is moeilijk een meerderheid in Senaat en Huis van
Afgevaardigden te krijgen. Dat heeft het echtpaar Clinton ervaren. Het eerste
actiepunt van de Democratische president is tussen '92 en '94 uitgelopen op een
flop, nadat artsen en verzekeraars het land en het Congres voor miljoenen had
geindoctrineerd tegen de Clinton-plannen.

Volgens Reed Hundt, vriend van Al Gore en voormalig president van de belangrijke
Federal Communications Commission, kwam die vroege nadruk op hervorming van de
gezondheidszorg niet voort uit een ideologische of persoonlijke hobby. Het waren
de economen die tijdens de transition hamerden op de uit de pan rijzende kosten
van de gezondheidszorg. Toen dat in de loop der jaren later bleek mee te vallen
had Clinton al veel politiek krediet eraan verspeeld.

De merkwaardigste pijler van presidentiele macht is misschien wel zijn rol als
Hoofdcommissaris van de Wereldpolitie. Terwijl de secretaris-generaal van de
Verenigde Naties als een straathoek- werker ruziende partijen aan de praat
houdt, moet de president van Amerika bepalen of hij troepen of bommen inzet om
de Amerikaanse belangen veilig te stellen, of de vrede te herstellen.

Het gebrek aan concurrentie en zware partners op dat gebied is een onderwerp van
gesprek in de Verenigde Staten. De Brookings Institution in Washington wijdt er
dit jaar een aantal studiedagen aan onder de titel American Primacy. We are
number one, now what? Tijdens een recente bijeenkomst zei Richard Haass,
vice-president van de denktank: 'We gaan iemand als president kiezen die weinig
idee heeft van buitenlands beleid. Dat geldt namelijk voor beiden. En dat
terwijl zijn presidentschap zwaar zal worden getekend door buitenlands beleid.
Ik wens hem sterkte.'

Al Gore zal deze typering niet accepteren. Hij heeft zich intensief bezig
gehouden met Rusland en de Balkan, de klimaatconferentie in Kyoto en de
schuldencrisis. Gore is, meer dan zijn tegenstander, voorstander van een
multilaterale aanpak van crises. Hij is sowieso de meest actief bij het
landsbestuur betrokken vice-president uit de geschiedenis van de Verenigde
Staten geweest. Dat lijkt hem in de verkiezingen niet te helpen omdat het zijn
neiging tot betweterigheid voedt. George W. Bush op zijn beurt maakt bijna een
komisch nummer van zijn geringe intellectuele nieuwsgierigheid en kennis van
verre landen. Als gouverneur van Texas betrof zijn enige buitenlands beleid
Mexico.

Er zijn meer punten waarop de nieuwe president van zich kan doen spreken. Hij
benoemt de komende periode vier jaar een, twee of drie nieuwe rechters in het
Supreme Court en honderd of meer andere federale rechters. Die doen uitspraken
met soms verstrekkende gevolgen, over de verhouding tussen staten en de
federatie of tussen vrouwen en hun ongeboren vrucht.

Op omstreden terreinen als de defensiebegroting, wapenbezit of herziening van
het staatspensioenstelsel zal een nieuwe president betrekkelijk weinig invloed
hebben. De publieke opinie en de verhoudingen in het Congres liggen zo vast dat
de president geen vrije speler is die de zaken drastisch kan herzien. Dat ligt
anders bij de keuze voor of tegen 'Star Wars', het milieu of de gezondheidszorg
voor bejaarden. Daar kan de president vrij veel doordrukken. Zoals hij ook voor
zwarte en homoseksuele Amerikanen wel wat kan doen, opnieuw via benoemingen in
de rechterlijke macht.

Sprekend over de twee kandidaten voorziet presidentieel geleerde Richard
Neustadt dat het een nadeel kan zijn dat Gore veel weet. 'Al Gore is een felle
student, hij wil alles weten. Het gevaar bestaat dat hij geen afstand kan nemen
van dingen die hij in de campagne heeft beloofd. Als hij minder wist, zou hij
makkelijker in het ambt groeien. Een ander nadeel is dat hij na acht jaar
vice-presidentschap denkt dat hij weet wat het is om president te zijn. Maar de
dingen die hem het helderst voor ogen staan zijn de punten die hij anders zou
doen. Hij weet niet hoe het in het echt is.' De zonnige Republikein Bush zal het
makkelijker hebben als president, voorspelt Neustadt: 'Hij heeft geen acht jaar
ervaring. Texas is Washington niet. Hij heeft op zijn vader gelet, toen die
vice-president en president was. Maar hij heeft - anders dan Reagan - geen vier
of vijf leidende beginselen. Hij moet dus sterk vertrouwen op zijn medewerkers.
Dat zal hem af en toe in de problemen brengen. Een groot voordeel voor Bush is
dat men zo weinig van hem verwacht. Hij moet zijn mensen goed kiezen, maar
verder hoeft hij lang niet zo hard te werken als Al Gore. Bush hoeft geen
superman te zijn. Hij hoeft alleen maar te komen.'

Wie het ook wordt, beiden zullen symbolen nodig hebben om echte ideeen zichtbaar
te maken of het gebrek daaraan te maskeren. Iedere president heeft uiteindelijk
zoveel macht als hij zichzelf weet te bezorgen, gegeven de talrijke
omstandigheden die hij niet in de hand heeft. Amerika kent geen parlementair
stelsel, maar het is wel een democratie. Daarom is het toch van belang hoe na
dinsdag het Huis van Afgevaardigden en de Senaat eruitzien. Dat zal veel zeggen
over de toekomstige president Gore of president Bush.

In Madame Tussaud's in Londen wordt de laatste hand gelegd aan de wassen beelden
van presidentskandidaten Bush (links) en Gore Foto AP

Presidentskandidaat Gore schudt de handen van aanhangers Foto AP

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               16 of 87 DOCUMENTS

                                NRC Handelsblad

                                November 4, 2000

Media bepalen lot van Bush en Gore

BYLINE: NEAL GABLER

SECTION: Opinie; Pg. 9

LENGTH: 1481 words


Ondanks goede voornemers van Bush en Gore zijn de Amerikaanse presidentcampagnes
ontspoord in een spelletje kip-ik-heb-je. Dat komt door de veranderde
berichtgeving. De wervelwind van de media kan echter niet worden uitgezet, meent
Neal Gabler.

Toen George W. Bush en Al Gore ruim twee maanden geleden de nationale conventie
van hun partij verlieten, hadden ze een synopsis uitgestippeld voor de komende
verkiezingen, een verhaallijn voor een scenario naar de principes van Hollywood.
Bush verklaarde dat hij een ander soort Republikein was dan de meute honden die
de president hadden achtervolgd: niet wreed maar meedogend, niet intolerant maar
een voorstander van rassenintegratie. Niet oorlogszuchtig maar voor samenwerking
met de Democraten. Gore speelde de rol van de traditionele Democratische
populist die ten strijde trekt tegen de rijken en machtigen om Jan met de pet te
beschermen.

Maar wat ten tonele werd gevoerd, was een totaal andere campagne. Zoals uit de
debatten bleek, draait het in deze presidentscampagne niet om serieuze
stellingnames en vasthouden aan principes. Daarentegen worden vliegen afgevangen
en oppervlakkigheden gedebiteerd.

Hoe kon een presidentscampagne wederom van een politiek debat ontsporen tot een
spelletje kip-ik-heb-je? Het antwoord ligt in de berichtgeving, die de laatste
vijfentwintig jaar drastisch is veranderd en daarmee ook de aard van de
campagnes zelf heeft beinvloed. In plaats van passief verslag te doen van het
verkiezingsverhaal van de kandidaten, hebben de media ervoor gekozen een eigen
verhaal te schrijven - een verkiezingsverhaal vol actie, dynamiek en drama voor
het publiek, een verhaal waaraan de media een autoriteit ontlenen zoals bij
traditionele berichtgeving niet voorkwam.

In de begintijd van de republiek en de daaropvolgende eeuw, functioneerden de
kranten als wapens van politieke partijen. Ze steunden hun eigen kandidaten,
gaven de tegenpartij ervan langs, en het verhaal dat ze schreven was een
dualistische strijd tussen goed en kwaad. Tegen het einde van de negentiende
eeuw werd de pers minder partijgebonden en professioneler en zag zichzelf steeds
meer in de rol van voorlichter van het publiek. Toen in de tijd voor radio en
televisie de stemmers hun kandidaten zelden zagen of hoorden, berichtten de
kranten over het verloop van de campagne en beschreven met toch minstens een
schijn van objectiviteit hoe de standpunten lagen. Ze gaven het verhaal van een
politiek gevecht en de eb en vloed van de campagne.

De komst van televisie en televisiedebatten, waardoor de kandidaten zich
rechtstreeks tot hun kiezers konden richten, dwong de media hun berichtgeving
opnieuw te definieren. Het resultaat lijkt verdacht veel op
beroemdheden-rapportage. De persoonlijkheid van de kandidaten wordt, alsof zij
filmsterren zijn, geanalyseerd en hun levensgeschiedenis wordt opgediept en
uitgemolken.

Het scenario voor een campagne is nu iedereen bekend en geschikt voor elke
presidentscampagne; het behoeft slechts een paar kleine wijzigingen en wordt
door alle belangrijke media opgepakt. Volgens deze formule wankelt de ene
campagne altijd terwijl de andere zich herstelt. Bij elke presidentsverkiezing
valt te horen dat de boodschap van de 'wankelende campagne' onduidelijk is, of
de campagneleiding geen supporters op de been krijgt of de organisatie chaotisch
is. Zo was de campagne van Gore in juli stuurloos en zwalkend, en die van Bush
in september stuurloos en op drift.

Belangrijker dan de karakterisering van de campagnes is die van de kandidaten.
Elke verkiezingstijd begint ermee dat door de media een elementaire en duidelijk
herkenbare karakterfout bij elke kandidaat wordt vastgesteld. Deze
karakterfouten worden tijdens de hele strijd uitgebazuind en onder de loep
genomen, tot de politieke items zo goed als uitgewist zijn en de verkiezing is
veranderd in een referendum, niet over welke kandidaat Amerika het beste zal
dienen maar welke kandidaat de schandelijkste karakterfouten vertoont. Elke
presidentsverkiezing is in wezen een strijd tussen mediametaforen.

In de huidige campagne stelden de media van meet af aan vast dat Bush een
geniale onbenul was, een 'corpsbal'. En Gore werd betiteld als een overdrijver,
een 'laatdunkend leugenaartje'. Toen ze dit imago hadden meegekregen - en
wederom deed praktisch de hele pers vrolijk mee - werd dat het diffusiefilter
waardoor alles moest worden bezien en de basis waarop elk oordeel moest worden
gegeven. Bush hoeft voortdurend nog maar een taalfout te maken of iets verkeerd
uit te spreken, of zijn achterlijkheid is bewezen; Gore hoeft nog maar een
statistiek incorrect te citeren of een opgeblazen aanspraak op iets te doen
gelden, of zijn leugenachtigheid is een feit. Hun enige troost is, dat de media,
om de vaart van het verhaal erin te houden, niet op ieders karakterfouten
tegelijk hameren. Drie weken geleden was Bush aan de beurt om een dreun te
krijgen. De afgelopen twee weken was het Gore. De plek waar het rad in de
verkiezingsweek stopt, zal waarschijnlijk bepalend zijn voor de uitslag.

Maar deze verhaalstructuur van de gek versus de leugenaar is niet alleen
bepalend voor de berichtgeving over de campagne. Omdat de kandidaten deze
dwangvoorstelling van de media volledig doorzien, en omdat de media, door
herhaling, grotendeels bepalen hoe de rest van ons over de kandidaten denkt,
geeft de verhaalstructuur inmiddels richting aan het hele electorale proces. De
kandidaten kunnen niet zonder uitleg door de media aan de gevoelens van de
bevolking appelleren; ze moeten zich eerst tot de media wenden die hen dan voor
de bevolking nader verklaren. Als gevolg hiervan bestaat Bush' strategie
tegenover de pers eruit te bewijzen dat hij geen dwaas is en die van Gore uit te
bewijzen dat hij geen baron van Munchhausen is. Daarbij komt dat ook de
kandidaten hun tegenstander nu met deze mediaretoriek aanduiden omdat ze weten
hoe effectief deze dankzij de pers is.

Dit is de enige context waarin de debatten volledig kunnen worden begrepen.
Tijdens het eerste debat moest Bush aan de pers bewijzen dat hij kon uitweiden
over buitenlands beleid, dus liet hij zich door zijn campagneleiders voorzeggen,
en de media berichtten instemmend dat hij presidentieel klonk. Gore, zo hadden
de media besloten, moest warm en geloofwaardig lijken want dat waren zijn zwakke
punten, en ze lieten weten dat hij over politieke kwesties debatteerde waar hij,
naar hun idee, aan zijn image had moeten werken.

Tijdens het tweede debat was Bush veranderd in de anti-Bush en praatte hij over
politieke details omdat hij wist dat de media hem daarop zouden blijven
beoordelen, terwijl Gore de anti-Gore werd en er zo op gebrand was door de media
beminnelijk te worden genoemd, dat het hem aan elke agressiviteit ontbrak en hij
zich ongeveer als een slaapwandelaar gedroeg.

Tegen de tijd dat het derde plaatshad, hoefde Bush alleen nog met Gore in een
ruimte te staan om door de media tot president te worden bestempeld, terwijl
Gore moest terugvallen op zijn agressievere stijl van het eerste debat, om voor
de zoveelste keer te kunnen reageren op kritiek van de media: ditmaal dat hij te
teerhartig was geweest. Waar het debat over ging, deed er niet meer toe. Het
enige waar de postmortes van de media om draaiden, was of de kandidaten de
karakterisering van diezelfde media hadden onderstreept of geneutraliseerd.

Als dit klinkt naar een lijdzaam publiek, dan is dat de waarheid, maar niet
omdat de media de burgers om de tuin hebben geleid. Dat de media het script voor
de campagne kunnen schrijven en de personages erin bepalen, komt omdat ze -
ondanks lippendienst aan politieke kwesties en details - weten dat een publiek
dat opgevoed is met het kabaal van de amusementsbeschaving dit wil: een goede
show met personages die steeds hun zwakheden blijken te hebben. Door de
presidentsverkiezing te presenteren als een gevecht tussen persoonlijkheden in
plaats van politieke opvattingen, maken de media het geheel zowel menselijker
als alledaagser, veranderen ze een presidentsverkiezing in een van de vele
verhalen over echtelijke ontrouw, drugs- en alcoholmisbruik, financiele rampen
en ziektes van beroemdheden, die de pagina's van de sensatiepers en de
roddelbladen vullen.

De wervelwind van de media zorgt er bij elke Amerikaanse verkiezing voor dat
geen spaan van de campagne heel blijft. Maar je kunt een wervelstorm niet
uitzetten, ook niet als je dat zou willen. Hij is overal en hij is overweldigend
en zal met aan zekerheid grenzende waarschijnlijkheid bepalen wie de volgende
Amerikaanse president wordt: de onbenul of de oplichter.

Neal Gabler is auteur van het boek 'Life of the movie: How entertainment
Conquered Reality'.

Copyright LAT-WP Newsservice

ILLUSTRATIE: FRITS MULLER

Media ; Binnenlandse politiek ; Verkiezingen ; Politiek en Staat ; Recht ;
Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               17 of 87 DOCUMENTS

                                NRC Handelsblad

                                October 25, 2000

Zijn het de echte tenen van Michelle?

BYLINE: DOOR BIANCA STIGTER

SECTION: Kunst; Pg. 11

LENGTH: 481 words


De Amerikaanse regisseur Robert Zemeckis, een leerling van Steven Spielberg,
maakte een aantal van de leukste en/of succesvolste Hollywoodfilms van de
afgelopen twintig jaar. In de jaren tachtig regisseerde hij onder meer Back to
the Future, Who Framed Roger Rabbit en Romancing the Stone, in de jaren negentig
Death Becomes Her, Forest Gump en Contact. Het zijn films in allerlei genres
waarin special effects een verhaal niet kruiden, maar vertellen. Zemeckis is
daar erg goed in. Een genre dat Zemeckis nog nooit had beoefend is de
bovennatuurlijke thriller, een soort film waarin zijn specialisme goed tot zijn
recht zou kunnen komen. What Lies Beneath is zo'n thriller. De film gaat over
het echtpaar Norman en Claire Spencer, dat net in een mooi oud huis aan de oever
van een meer in New England is komen wonen. Norman is er niet vaak - hij is een
dokter die op een universiteit genetisch onderzoek doet. Claire is er bijna
altijd. Zij snoeit de rozen en voert de hond en ze merkt dat de deur steeds
vanzelf opengaat als ze naar binnen wil. Zoals het hoort komt de spanning in het
eerste half uur voort uit de vraag of er nu echt 'iets' is of dat de
hoofdpersoon het zich maar verbeeldt. Later volgen vragen als wat of wie is dat
iets dan? En wat wil het? En hoe komen we er weer van af? What Lies Beneath
werkt al die vragen niet erg origineel uit; het lijkt zelfs wel of Zemeckis zijn
best heeft gedaan om niet origineel te zijn. Er vallen foto's op de grond,
spiegels weerspiegelen meer dan gewoon, kaarsen waaien uit. Het verhaal wordt af
en toe een beetje houterig verteld. Dingen als een mobiele telefoon die het pas
midden op een brug gaat doen of een serum dat iemand kan verlammen worden veel
te omstandig geintroduceerd om later in het verhaal nog verrassend spannend te
kunnen zijn. Zemeckis heeft gezegd dat hij bij het maken van What Lies Beneath
steeds aan Hitchcock heeft gedacht, maar ik moest alleen aan Hitchcock denken
tijdens de obligate verwijzingen naar Rear Window en Psycho. Het scheelt dat de
hoofdrollen in What Lies Beneath gespeeld worden door Michelle Pfeiffer en
Harrison Ford, maar heel veel scheelt het niet. Ze blijven Ford en Pfeiffer,
worden nooit Norman en Claire, Interessant is daardoor wel een scenes aan het
begin van de film, waarin Ford en Pfeiffer in bed liggen en zich laten
inspireren door de slaapkamergeluiden van de buren. Twee sekssymbolen die zich
laten opgeilen door gewone burgers. In een andere scene ligt Pfeiffer in een bad
en moet ze met haar tenen de stop eruit trekken. Zouden het echt haar tenen
zijn, of die van een stand in? What Lies Beneath laat teveel ruimte voor zulke
gedachten.

What Lies Beneath. Regie: Robert Zemeckis. Met: Michelle Pfeiffer, Harrison
Ford, Diana Scarwid, Joe Morton, James Remar, Miranda Otto. In: 84 theaters.

Harrison Ford en Michelle Pfeiffer in 'What Lies Beneath'

Film

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               18 of 87 DOCUMENTS

                                NRC Handelsblad

                                October 19, 2000

Spannende strijd tussen de lamme en de blinde ; TECHNIEKEN

BYLINE: LUCAS LIGTENBERG

SECTION: Profiel; Pg. 37

LENGTH: 1151 words


Na het aftreden van Nixon kwam een einde aan de echte 'dirty tricks' in
Washington. Maar de gevechten kunnen nog steeds bitter zijn.

IN DE RACE OM HET PRESIDENTSCHAP tussen Al Gore en George W. Bush zijn de
kandidaten zelf misschien wel hun grootste handicap. De adviseurs en
campagnestrategen hebben er hun handen vol aan. Bush verspreekt zich en wordt
betrapt op domme uitlatingen, Gore moet er telkens aan denken zich niet te
houterig te gedragen - Gore the Bore. Dat hij meer dan twintig jaar ervaring in
Washington met zich meedraagt, wordt door kiezers niet als een pluspunt gezien.

Er bestaat onder Amerikanen een groot wantrouwen tegen de Washingtonse politiek.
In 1964 vertrouwde 76 procent van de Amerikanen er nog op dat 'de overheid in
Washington in het algemeen de juiste beslissingen neemt'. Dat cijfer is
inmiddels gezakt tot 19 procent. Democraten en Republikeinen hebben het daarbij
in de ogen van de bevolking even bont gemaakt. Wat dat betreft maken de kiezers
zich geen illusies meer. Het gevolg is dat het deel van het electoraat dat in
het stemhokje pas besluit op wie te stemmen, al bijna te cynisch is om nog te
gaan.

Ondanks het geringe vertrouwen in politici zijn Amerikaanse kiezers niet gediend
van negatieve campagnevoering. Wie zijn tegenstander op een al te persoonlijk
niveau probeert zwart te maken, verliest stemmen. Wie te hard in de aanval gaat,
krijgt dat op zijn brood. Waar de zwevende kiezers vooral een hekel aan hebben
is als de kandidaten hun intelligentie onderschatten en proberen hun iets wijs
te maken. Bijvoorbeeld dat de tegenstander door en door slecht is of vol smerige
trucs zit.

Watergate, het tijdperk Reagan en de decennialange dominantie van de Democraten
in het Congres hebben de Verenigde Staten meer dirty tricks opgeleverd dan de
twee eeuwen daarvoor. De Nixon-campagne van 1972 staat zelfs bekend als 'dirty
tricks'-campagne omdat de Committee to Re-Elect the President (ofwel CREEP) er
op uit was om Democraat Ed Muskie beentje te lichten. Met valse ingezonden
brieven, nachtelijke telefoontjes, zogenaamd namens Muskie, en persoonijke
aanvallen op Muskie's vrouw probeerden de Republikeinen hem van de Democratische
nominatie te houden. Dat lukte, nadat Muskie tijdens een rede zo woedend zou
zijn geworden dat hij begon te huilen. (Er is ook nog beweerd dat er LSD in zijn
waterglas was gedaan.) Niet Muskie maar George McGovern kreeg vervolgens de
nominatie en die was zo links dat de Republikeinen geen gevaar te duchten
hadden.

Met het aftreden van Nixon kwam een einde aan dat tijdperk, maar politieke
gevechten konden nog steeds bitter zijn. Misschien was het H. Ross Perot die
kiezers er echt van bewust deed worden dat Washington muurvast zat in zijn
status quo en dat de partijen vaak niet de belangen van de kiezers dienden.
Perot werd populair door zijn pleidooi voor de afschaffing van politics as
usual. Aan zijn presidentiele ambities kwam een einde toen bleek dat Perot aan
een ernstige vorm van achtervolgingswaanzin leed. In juli 1992 maakte hij bekend
dat toenmalig president Bush van plan was de bruiloft van Perots dochter te
bederven door het verspreiden van pornofoto's waarop de dochter te zien zou zijn
met een andere vrouw. Perot trok zich terug uit de race.

Hebben zich bij de huidige verkiezingen geen ongeoorloofde praktijken meer
voorgedaan? Waarschijnlijk wel, maar die spelen zich af op het gebied van
fondsenwerving. Twee lijken in de kast van Gore hebben daar mee te maken.
Tijdens de campagne van 1996 heeft Gore 52 keer vanuit het Witte Huis gebeld om
geld in te zamelen. Daarnaast bracht hij in dat jaar een bezoek aan een
boeddhistentempel in Los Angeles, naar eigen zeggen niet om geld bijeen te garen
- want dat is verboden in een niet op winst gericht instituut. Desondanks kreeg
hij 140.000 dollar bij elkaar uit wat genodigden betaalden. Het zijn smetten op
het blazoen van 'Mr Clean'.

De Republikeinse kandidaat Bush heeft vanaf het begin van zijn campagne allerlei
misstappen begaan die te maken hebben met een soort leesblindheid. Zo zei hij
onlangs: 'Voor het doorvoeren van deze belastingmaatregel zouden talloze
IRA-agenten nodig zijn.' Bush bedoelde hier IRS-agenten, werknemers van de
Amerikaanse belastingdienst (Internal Revenue Service). Ook wilde hij enige tijd
geleden 'onze technologie gebruiken om onzekere situaties in het buitenland te
bevorderen' en ook 'de importbeperkingen opheffen, zodat onze boeren hun
producten in het hele land kunnen verkopen'. Zijn lievelingskinderboek verscheen
toen hij al ver in de twintig was, en toen de microfoon per abuis openstond
terwijl Bush dat niet wist, maakte hij een journalist van de New York Times uit
voor 'een ongelofelijke klootzak'. Het Gore-kamp liet in een reactie weten dat
'het gedrag van gouverneur Bush onder de druk van deze campagne ongelukkig en
merkwaardig is'.

Nu de eindstreep in zicht is, zijn beide partijen als de dood om misstappen te
begaan. Veelzeggend in dit geval is wat The New York Times vorige week meldde.
Medewerkers van Gore zouden fors tekeergaan tegen Bush. Gore zelf moest boven
het krakeel blijven en zich presidentieel gedragen. Prompt kwam in het
rondetafeldebat naar voren dat Gore zijn rivaal had uitgemaakt voor 'klungel'.
Heb ik nooit gezegd, zei Gore. Maar het werd gezegd in een tv-spotje,
repliceerde Bush. Je kijkt toch wel naar die spotjes, zei hij er snel achteraan.

Punt voor Bush. En Gore hield zich in, want zijn adviseurs hadden hem gezegd dat
hij zich wat terughoudend moest opstellen. Hij beheerst zijn stof zo goed en
brengt het met zoveel aplomb dat hij over Bush heenwalst. Nadeel daarbij is dat
hij soms veel weg heeft van Arnold Schwarzenegger in The Terminator. De kijkers
thuis sympathiseren dan weer met Bush, die soms niet lijkt te kunnen volgen waar
Gore het over heeft. Bush bedenkt op zo'n moment wat hem vooraf is
ingefluisterd: 'Wijs nadrukkelijk op je staat van dienst in Texas, je sympathie
voor de verdrukten en richt je tot de gewone man.'

Het succesvolste wapen van Bush is de stilte. Telkens als zijn adviseurs hem van
de media weghielden - wat dit jaar regelmatig is voorgekomen - haalde Bush winst
in de kiezersenquetes. Gore plaatste zijn grootste coup met de keus van senator
Joseph Lieberman als kandidaat voor het vice-presidentschap, maar dat is alweer
maanden geleden.

Veel Amerikanen ervaren de campagnes van dit jaar als saai en weinigen zijn
onder de indruk van de kandidaten. In politieke cartoons is Bush op z'n zachtst
gezegd niet erg presidentieel en Gore wordt afgebeeld als een betweterige
schoolmeester. De lamme en de blinde vechten een spannende strijd om het
Amerikaanse presidentschap. Wat moet dat worden? Op een bumpersticker die ik
onlangs zag, stond de tekst 'Gore, I guess...'.

Verkiezingen ; Binnenlandse politiek ; Geschiedenis ; Kunst en Cultuur ;
Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               19 of 87 DOCUMENTS

                                NRC Handelsblad

                                October 14, 2000

'Er is meer dan de beurs van Shanghai' ; IN DE JONGSTE CHINESE POEZIE BLOEIT
BETEKENISLOOSHEID

BYLINE: DIRK VAN DELFT

SECTION: Wetenschap en Onderwijs; Pg. 51

LENGTH: 2321 words


Na de jaren tachtig, decennium van de geest, is in China het tijdperk van het
geld losgebarsten. Maghiel van Crevel, de nieuwe hoogleraar Chinese taal- en
letterkunde in Leiden, belichtte gisteren in zijn oratie de poezie in tijden van
geest, geweld en geld.

'VAN DE ZOMER was ik zes weken in China. Er is daar in dichterskringen een
razende polemiek aan de gang, heel spannend. Altijd ging het tussen het
politiek-culturele establishment en de avant-garde, maar nu zijn ze elkaar
binnen de grenzen van de experimentele poezie in de haren gevlogen. Tien jaar
geleden was dat ondenkbaar. Beide kampen, de 'intellectuelen- dichters' en 'de
dichters van het gewone volk', bevechten elkaar ongemeen fel. Maar niet alleen
om hun visies op poezie, de polemiek is ook in hoge mate ad hominem. Op het spel
staat, geloof ik, het erfrecht op het traditioneel-Chinese dichterschap. Ik heb
veel materiaal verzameld, ken een hoop van de betrokken dichters en critici en
ben na wat verkennende schrijfsels druk bezig met een groot artikel over de
vete. In augustus gaf ik in Peking voor de afdeling literatuur van de Academie
voor Sociale Wetenschappen een lezing over de controverse. Nog diezelfde avond
stonden, geheel buiten mij om, mijn bevindingen op het internet en werden mijn
op een goudschaaltje gewogen woorden door beide kampen geclaimd. Op die sites
struikel je over de aantijgingen en dreigementen en soms zie je een gedicht.'

Maghiel van Crevel, sinds een jaar in Leiden hoogleraar in de Chinese taal- en
letterkunde, kent de hedendaagse poezie-scene in China als geen ander. In zijn
inaugurele rede 'Poezie in tijden van geest, geweld en geld', gisteren
uitgesproken in het Groot Auditorium, bracht hij - met verwijzing naar het werk
van J.H. de Roder - teksten en auteurs voor het voetlicht die illustreren hoe in
de Chinese poezie van de laatste jaren het verschijnsel betekenisloosheid is
opgebloeid.

ONDERGRONDS

''Het ondergronds ontstaan van de hedendaagse experimentele poezie is nauw
verbonden met een met betekenis overladen historische context, te weten de
Culturele Revolutie', zegt Van Crevel in zijn werkkamer in het Arsenaal in
Leiden - aan de wanden geen karakters of dichters maar Mike Tyson. ''Maar na de
jaren 80, het decennium van de geest, begon het tijdperk van het geld. In het
China-na-Mao is de ideologie onttakeld en dat merk je ook in de literatuur en de
kunst - vandaar die nieuwverworven ruimte voor betekenisloosheid, een
wezenskenmerk van gedichten. Ik vind dat een goede zaak. De poezie wordt er
beter van.'

De overheersing van het geld maakt de poezie niet kapot, meent Van Crevel.
''Eerder is het zo dat het geld het zoeklicht wegtrekt, de aandacht afleidt, in
in de marge gebeuren de prachtigste dingen. Er kan nu veel meer in China, maar
zodra er politieke grenzen worden overschreden komt de laars onmiddellijk neer.
Niettemin maakt de maatschappelijke marginalisering van de poezie de literaire
bestaanswijze lichter. Dat uit zich bij voorbeeld in de opkomst van het
leescafe. Die zitten onder andere in de grotere boekhandels die Peking inmiddels
rijk is - steengoed en niet te vergelijken met de klantonvriendelijke
staatswinkels van tien jaar terug.'

Maghiel van Crevel (1963) was van jongs af aan geobsedeerd door taal. ''Dat ging
heel ver', zegt hij. ''Als mijn vader boos op me was en tegen me uitvoer kon ik
hem nog kwaaier krijgen door, de boodschap negerend, fijntjes op te merken waar
hij in zijn tirade grammaticaal de fout was ingegaan. Mijn vader is neuroloog,
mijn moeder pianostemmer, met Chinees hebben ze niets bijzonders. Wel knutselde
mijn vader op verjaardagen papieren mutsen in elkaar waar hij namaakkarakters op
tekende. Mijn eerste contact met het Chinees liep via de taal. Toen ik veertien
was kreeg ik van een sinoloog die bij ons thuis kwam het boek Teach yourself
Chinese. Een beetje een zieke grap, al was dat natuurlijk niet zo bedoeld. Maar
de karakters in dat boek vond ik machtig mooi.'

Na een jaar Amerika, waar hij aan Chinees en taalkunde rook, begon Van Crevel in
1982 in Leiden zijn studie sinologie. ''De opleiding stak goed in elkaar.
Dankzij een beurs kon ik het collegejaar 1986-1987 naar Peking. Dat was
ontzettende mazzel. 'De bergen zijn hoog en de keizer is ver', zeggen ze in
China als je een eind van de hoofdstad zit. Maar ik zat vlakbij de keizer, of
wat voor naam hij nu ook mag dragen. Cultureel is Peking een plek van
hoogspanning, ideologische conflicten en culturele controversen zijn er
intenser. De universiteit van Peking is traditiegetrouw een broeinest van mensen
die nadenken, die salons oprichten en protesteren, die veel lezen en grenzen
overschrijden.'

Op de campus zat Van Crevel met de andere buitenlandse studenten in een soort
getto voor bevoorrechten. Chinezen die op bezoek kwamen moesten zich melden bij
een portier die hun namen noteerde en moesten voor elf uur 's avonds weer weg.
''Dus ga je in een park wandelen. Of je spreekt af op een plek waar je je niet
hoeft in te schrijven. Ik maakte contacten in de poezie-scene. Het was een
liberale periode, ik viel met mijn neus in de boter. Op boekenmarkten werd
nieuwe poezie aangeboden. Niet van die orthodoxe dichters die luidkeels de lof
van Chinees staal zongen, maar uit het experimentele, officieuze circuit. Was ik
vijf jaar eerder gekomen, dan waren de mensen veel meer op hun hoede geweest en
vijf jaar later was de onbevangenheid minder. De mensen waren - zij het
natuurlijk niet geheel uit vrije keuze - nog niet zo sterk materieel gericht.
Tot diep in de nacht discussieerde je over geestelijke, academische en politieke
kwesties. Eind '86, begin '87 waren in Peking de eerste grote
studentendemonstraties, die voerden langs de gebouwen waar de buitenlandse
studenten woonden dus ik zat eerste rang. Omdat hij te lankmoedig optrad is Hu
Yaobang, secretaris generaal van de communistische partij, toen nog afgezet.
Zijn dood op 15 april 1989 vormde de directe aanleiding tot de
studentenprotesten die op de Vierde Juni op het Plein van de Hemelse Vrede zijn
gesmoord.'

Op dat plein in Peking was de dichter Duoduo getuige van het legeringrijpen.
Later die dag stapte hij op het vliegtuig naar Europa - lang tevoren was
geregeld dat hij in Rotterdam op Poetry International zou optreden. Van Crevel:
''Die kon niet meer terug. Hij schreef columns voor NRC Handelsblad die Michel
Hockx vertaalde, en ik begon zelf steeds meer uit en over de Chinese poezie te
publiceren. Na een paar jaar bij het Max Planck Instituut voor Psycholinguistiek
in Nijmegen te hebben gewerkt kon ik in Leiden terecht als vervangend
taaldocent. Toen ik Een schrijftafel in de velden af had, een selectie uit
Duoduo's gedichten, zei Lloyd Haft tegen me: waarom schrijf je geen proefschrift
over moderne Chinese poezie? Toen viel het muntje.'

De zomer van 1991 deed Van Crevel veldwerk in China. ''Zeer inspirerend, een
droom. Het was mijn missie de geschiedenis van de experimentele poezie te
reconstrueren. In Peking, in Chengdu, in Shanghai en in Hangzhou, later ook in
Kunming: iedere dag opnieuw wentelde ik me in de scene van dichters, critici en
lezers. Het netwerk dat ik in 1987 had opgebouwd, en dat ik vanuit Nederland met
brieven nieuw leven had ingeblazen, bleek van onschatbare waarde. Die zomer heb
ik ruim veertig interviews gedaan, met avant-gardistische dichters maar ook met
orthodoxe. Die dichters wilden je hebben. Ik kreeg zoveel poezie toegestoken dat
het nauwelijks in mijn koffers paste. Het vormt de basis van een inmiddels zeer
uitgebreid, vrijwel uniek archief van de poetische avant-garde in de
Volksrepubliek: officiele bloemlezingen, bundels en tijdschriften, samizdat
publicaties, en manuscripten. Ook verwante zaken als correspondentie, foto's en
bandopnamen horen daarbij, die ik op ondichterlijke wijze in dossiers orden en
bewaar. Natuurlijk zit er troep tussen, maar als hogelijk ongecensureerd
bronmateriaal - al speelt er natuurlijk altijd zelfcensuur - geeft het een goed
beeld van de avant-garde. Ik wil het absoluut niet voor mezelf houden, wie wil
mag het raadplegen.'

GEDESILLUSIONEERD

Tijdens de Culturele Revolutie groeide onder de gedesillusioneerde jeugd een
ondergronds dichterscircuit. Van Crevel: ''Ontnuchterd door de terreur en het
anti-intellectualisme zie je in de jaren zeventig jonge stedelingen in
'duistere' poezie vluchten. Met de geboorte van het literaire tijdschrift
Vandaag, het eerste dat in eigen beheer werd uitgegeven om zich aan
Partijcontrole te onttrekken, kwam die stroming in 1978 aan de oppervlakte. Na
twee jaar deed overheidsintimidatie het blad de das om, maar intussen had de
Duistere poezie haar plaats veroverd. Sindsdien is de experimentele poezie in
China alleen maar diverser geworden. Ook zie je de politiek uit de gedichten
verdwijnen, wat ze uit literair oogpunt interessanter maakt.'

In 1996 promoveerde Van Crevel op een reconstructie van de geschiedenis van de
experimentele Chinese poezie sinds de jaren zestig, met speciale aandacht voor
het oeuvre van Duoduo: Language Shattered. Drie jaar was hij lecturer aan de
Universiteit van Sydney - zijn laatste ontmoeting met Nobelprijswinnaar Gao
Xingjian was in Australie - om vorig jaar in Leiden de naar Harvard vertrokken
Wilt Idema op te volgen. Ook op de leerstoelen voor pre-moderne geschiedenis en
het moderne en contemporaine China zijn pas nieuwe mensen benoemd. ''We kunnen
mooie jaren verwachten', zegt Van Crevel. ''Dit is een modern instituut,
studenten buigen zich niet meer alleen over folianten maar gaan vrijwel allemaal
ook langdurig naar China. Maar waarom kun je in Leiden zoveel doen? Omdat de
traditionele achtergrond er is, omdat er een ouderwets-grondige taalopleiding is
die wel ruimte biedt aan state-of-the-art lesmateriaal, inclusief IT, omdat
regio-specialisatie prima samengaat met aandacht voor een disciplinaire aanpak,
omdat er een steengoede bibliotheek is, omdat er mensen rondlopen die weet
hebben van het oude China. Die klassieke basis is cruciaal. Als je in China
bent, en je kunt meepraten over Chinese geschiedenis, over filosofie, over
beroemde legenden uit de Chinese traditie, dan kom je overal binnen. Bovendien
kun je zaken in perspectief plaatsen, loop je minder te dwalen in de waan van de
dag. De zakenman die, zodra hem een poot dreigt te worden uitgedraaid, met een
kwinkslag weet te verwijzen naar het werk over de krijgskunst van de strateeg
Sunzi, enige tientallen eeuwen geleden, die maakt het helemaal bij zijn Chinese
partners.'

De waarde van de sinologie louter afmeten aan financieel-economisch nut is Van
Crevel veel te beperkt. ''Ik kan me niet voorstellen dat het exporteren van
ijskasten naar China, of het winst maken op de beurs van Shanghai, het enige is
dat telt. Ik snap dat er ook in dat opzicht een maatschappelijke
verantwoordelijkheid op ons rust, maar wij willen onze studenten opleiden tot
China-geletterden in de brede zin. Daarmee kun je alle kanten op. Maar een
enkeling wil de wetenschap in, de meesten kiezen voor het zakenleven, de
journalistiek, tolk- en vertaalwerk of een ministerie. Natuurlijk helpen we in
Leiden mensen op weg in dingen als 'Chinees voor de zakenwereld'. Maar met
studenten die in hun tweede studiejaar Chinese kunstgeschiedenis kiezen omdat ze
dat leuk vinden, is niets mis. Heb de durf te zeggen dat je je geest wilt
verrijken!'

SLEUTELFIGUUR

De laatste jaren heeft Van Crevel bijzondere aandacht voor de dichter Xi Chuan.
''In de experimentele Chinese poezie is hij een sleutelfiguur. In mijn lopende
onderzoek probeer ik aan de hand van case studies, waaronder het werk van Xi
Chuan, de dimensies in de hedendaagse poezie in de Volksrepubliek China in kaart
te brengen. Xi Chuan's werk heeft in verschillende opzichten opvallende
co-ordinaten binnen mijn dimensies-project, om het maar zo te zeggen. Hij is een
van de belangrijkste dichters van nu. De afgelopen jaren heb ik flink wat van
hem vertaald, voor Nederlands- en Engelstalige bladen. Ik wil er een boekuitgave
van maken, samen met een CD waarop zijn voordracht te horen is - hij leest zo
schitterend voor. Daartegenover staat dan bij voorbeeld het werk van Yu Jian:
heel anders maar niet minder interessant en niet minder raak. In beider werk
zitten ook klassieke citaten. De klassieke traditie is voor sommigen een bron
van inspiratie, maar aan de andere kant is ze zo massief dat ze op moderne
dichters verstikkend kan werken. Experimentele dichters voelen zich onprettig
bij de gedachte dat genieen uit de Tang-dynastie over hun schouder meekijken.
Sommigen willen niet met klassieken van eigen bodem vergeleken worden maar met
modernen van elders: Rimbaud, Eliot, Rilke, Neruda, Plath, Heaney, Brodsky - of,
uit Nederland, Jan Arends.'

Komend voorjaar publiceert Van Crevel bij Meulenhoff in vertaling een selectie
uit recent werk van Bei Dao, tot eergisteren China's beroemdste dichter in
ballingschap. Het is een vervolg op zijn bundel Bewaarde geheimen van acht jaar
geleden. Van Crevel: 'Wie poezie vertaalt leest krachtiger dan gewoon, je moet
diep in de woorden kruipen. Keuzen die je bij het lezen onbewust maakt moet je
bij het vertalen expliciteren. Zodra de pen op papier staat moet je bijvoorbeeld
besluiten of je enkelvoud of meervoud aanhoudt, in het Chinees vaak een
moeilijke kwestie. In Sydney vertaalde ik gedichten in het Engels die ik eerder
in het Nederlands heb vertaald. Of andersom. Dan gebeuren er vreemde dingen. Een
gedwongen maar mooie bokkesprong in de ene taal is niet zomaar om te zetten,
misschien is hij wel niet meer nodig. Waar je vooral aan moet wennen: je voelt
je soms zo'n slak. Eindeloos graven in woordenboeken en dan passen en meten tot
je een waardige dichtregel in de doeltaal hebt.'

Delen van dit artikel zijn ontleend aan 'De wijde wereld van de Kleine Talen',
Bulaaq 1998.

Prof.dr. Maghiel van Crevel

Literatuur ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               20 of 87 DOCUMENTS

                                NRC Handelsblad

                                October 7, 2000

De onstuimige opkomst van BAVARIA VALLEY

BYLINE: DOOR MICHELE DE WAARD & MARCEL AAN DE BRUGH ; FOTOGRAFIE FREEK VAN ARKEL

SECTION: Magazine; Pg. 22

LENGTH: 6100 words


Alpen, boeren, bier, eartsconservatieve tradities en een bedenkelijk verleden,
dat zijn de cliches over Beieren.

Hoe is het mogelijk dat deze Duitse deelstaat, die al dertig jaar geregeerd
wordt door de CSU, een economisch wonder is gebleken waar de andere 15
deelstaten met afgunst naar kijken? Dat Beieren zich in korte tijd heeft
ontwikkeld van een boerenstaat tot het Silicon Valley van Europa?

En dat Beieren nu ook de leiding heeft genomen in de ontwikkeling van de
biotech-nologie, sinds de eugenetica van het Derde Rijk een beladen begrip in
Duitsland?

Een tweeluik over het Wonder van Beieren.

Het bloeiende rijk van Koning Edi

DOOR MICHELE DE WAARD

In de stromende regen trekken bezoekers over gladde kinderkopjes de 'heilige
berg' op naar klooster Andechs. Uit de Braustuberl klinkt gelach en het gerinkel
van bierglazen. In het kloosterrestaurant speelt de groep Eurosound uit Munchen
Amerikaanse dixieland en Beierse volksliedjes. In Munchen steht ein Hofbierhaus
eins, zwei, drei, gauffa!

'Daar boven in het protestantse noorden van Duitsland valt niets te beleven',
lacht Werner Bebs, een van de vijf musici. 'Wij Beiers zijn de katholieken van
Duitsland, de zondaars. Kijk maar in onze ogen: de mensen zijn graag hier. Wij
brengen leven in de Duitse brouwerij.'

In Andechs is de serene rust van een klooster ver te zoeken. Het witte bouwwerk
met de twee zwartgekopte moorse torens steekt fier boven het dorp uit. Andechs
is een trekpleister, en niet alleen voor liefhebbers van het kloosterbier, of
voor de vrome bedevaartgangers die naar de heilige berg van Beieren trekken. Die
komen voor de schat van Beieren: het kruis van Karel de Grote, de botjes van de
heilige Hedwig en doornen uit de kroon van Christus. Nee, minstens zo vaak zie
je hier werknemers uit de it-sector. Zo zit een groep ondernemers van een
computerbedrijf, gekleed in trendy zwart, in de Klostergasthof hun strategie te
bespreken. En als de Beierse minister-president Edmund Stoiber van de CSU
(Christelijk Sociale Unie) in Munchen een belangrijke gast heeft, troont hij die
mee naar Andechs aan de Ammersee, dertig kilometer ten zuiden van de hoofdstad.

'In Andechs vind je alles wat Beieren te bieden heeft', zegt pater Anselm
Bilgri, terwijl hij zijn laptop afsluit in zijn kantoor bij het klooster. Hij is
gehuld in de klassieke donkere monnikspij met een koord. Zijn gezicht is
stralend rond. De 48-jarige pater en manager van Andechs somt op: een
Benedictijns klooster, uitstekende gastronomie, een wondermooi landschap, een
meer, bergen en cultuur, want de componist Carl Orff die in het klooster is
bijgezet, wordt zeer regelmatig met concerten herdacht.

Tot zover niks bijzonders. Maar Andechs is ook een trots voorbeeld van Beierse
hightech. Aan de voet van de berg staat een hypermoderne brouwerij waar de
kloosterbewoners Andechser Weissbier maken met de nieuwste snufjes aan
hoogwaardige technologie. De bierkaart in de Braustuberl is bijna net zo
uitgebreid als de goed gesorteerde wijnkaart.

Barokke levensvreugde

Klooster Andechs is Beieren in miniatuur. Sinds jaar en dag gaat Beieren prat op
zijn traditie, saamhorigheidsgevoel en barokke levensvreugde, maar het is
tegelijkertijd de modernste en de meest vernieuwende deelstaat van Duitsland.
Menig Hamburger, Rijnlander of Berlijner mag de zuidelijke folklore van de
Alpenstaat op de hak nemen, Jan Modaal gaat er massaal met vakantie, miljonairs
uit heel Duitsland genieten in hun villa's aan de Starnberger See met volle
teugen van hun champagne en in Berlijn kijken de regerende sociaal-democraten
afgunstig naar het bloeiende rijk van 'koning Edi'.

Edmund Stoiber, de ijverige minister-president met vlasdun wit haar en heldere
blauwe ogen, heeft van zijn land een succes-verhaal gemaakt. Van alle zestien
Duitse deelstaten heeft Beieren de laagste criminaliteit, de kleinste
bureaucratie, de laagste schulden en de hoogste economische groei, de meeste
creches, politieagenten en beginnende ondernemers. Alleen de zuidelijke buren
Baden-Wurttemberg en Hessen kunnen het in sommige opzichten tegen de twaalf
miljoen Beiers opnemen.

Voor ministers-presidenten als Sigmar Gabriel uit Nedersaksen en Wolfgang
Clement van Noordrijn-Westfalen, twee moderniseerders uit de SPD-stal van
bondskanselier Gerhard Schroder, is de politieke concurrent Stoiber een
heimelijke bron van inspiratie. Of het nu gaat om de auto, het milieu, de
Europa-politiek of acties om hooggekwalificeerde buitenlandse specialisten aan
te trekken, Stoiber is ze altijd net een stap voor. De nieuwe hoofdstad Berlijn
mag dan de politici weer hebben binnengehaald en een grote aantrekkingskracht
uitoefenen op jongeren en toeristen, de 'tegenregering' zetelt in de vroegere
koningsstad Munchen. Wat Stoibers collega's uit andere deelstaten het meest
intrigeert is het lage aantal werklozen in Beieren. Het officiele
werkloosheidscijfer is in Duitsland 9,3 procent, in Beieren is maar 5 procent
van de beroepsbevolking werkloos. Vriend en vijand vragen zich verbaasd af hoe
de Beierse CSU, de kleine zusterpartij van de landelijke CDU, dit toch
klaarspeelt.

Het armenhuis van Duitsland

Een eeuw geleden was het zuiden het armenhuis van Duitsland. Saksen maakte een
bloeitijd door, het Roergebied was de industriele locomotief van het land en de
Rijn de belangrijkste transportader. Munchen gold lang als de provinciaalse
residentie van Beierse koningen, zoals de 'gekke' Lodewijk, die
sprookjeskastelen bouwden als Neuschwanstein.

Nu is Beieren een van de welvarendste gebieden van Europa, een land met tevreden
burgers. Vorige maand was de economische groei er met 2,3 procent het hoogst van
alle deelstaten. Zeker zo trots zijn de plaatselijke bestuurders in Munchen op
het feit dat er in de hoofdstad nog maar vier gevaarlijke vechthonden rondlopen.
De Beiers zijn verontrustend efficient - een erfenis uit het bonapar- tistische
verleden toen een haast militaristisch doeltreffend bestuur werd opgebouwd.

Enquetes wijzen uit dat bijna tachtig procent van de Duitsers, als ze moesten
kiezen, het liefst naar Beieren zou verhuizen. Ook bij buitenlandse
investeerders is Beieren in trek. In een studie van de Boston Consulting Group
werd Munchen onlangs uitgeroepen tot de Duitse vestigingsplaats bij uitstek voor
hightech-ondernemingen. Met Silicon Valley en Israel is de stad een van de
'hottest hightech cities' ter wereld. Een toplocatie voor de informatica,
computer- en communicatietechnologie, biotechnologie, medische en
gentechnologie.

Dat is balsem voor de ziel van Stoiber, die Californie als zijn grote voorbeeld
beschouwt. Hij is al herhaaldelijk bij Bill Gates, de topman van Miscrosoft, op
bezoek geweest. Beieren is de enige Duitse deelstaat die op de campus van de
Stanford-universiteit in Palo Alto, Californie, een samenwerkingsbureau heeft
opgezet. Zelfs de num- merborden uit de Amerikaanse sunshine-state vallen bij
Stoiber zo in de smaak dat hij overweegt iets soortgelijks in te voeren.

Laptop en Lederhose

Dr. Ludwig Kronthaler, kanselier van de Technische Universiteit in Munchen, weet
waar het geheim van het succes in schuilt. 'Stoiber heeft een symbiose geschapen
tussen Laptop en Lederhose. De Lederhose symboliseert de wortels met het land -
tradities die we nooit moeten opgeven. De laptop staat symbool voor de
ontwikkeling van de hightech-industrie, die nodig is voor internationaal succes.
Het is Beieren gelukt om de sprong te maken van een arme landbouwstaat naar een
hoog-technologische samenleving.'

Kronthalers Technische Universiteit staat middenin de stad, vlakbij de luxueuze
Maximilianstrasse met dure hotels als de Vier Jahreszeiten waar de
'Schicki-Micki' na lange nachten 's morgens beneveld in het zwembad eindigt. In
de jaren twintig en dertig werden de brede avenues met okergele en zalmkleurige
monumentale gebouwen, die de grandeur van een royalistisch verleden verraden,
misbruikt als theatercoulissen voor nationaal-socialistische parades. Munchen
was immers ook de 'hoofdstad van de Beweging'. Hier legde Adolf Hitler het
fundament voor zijn politieke opmars, toen hij terugkeerde als gefrustreerde
infanterist van de verloren Eerste Wereldoorlog.

In het oude Hofbrauhaus, vlak achter de Maximilianstrasse, was de eerste
bijeenkomst van de Nationaal-Socialistische Duitse Arbeiders Partij (nsdap). En
in de Burgerbraukeller verklaarde Hitler in 1923 de jonge Weimardemocratie de
oorlog met een schot door het plafond en de afkondiging van de 'mars tegen
Berlijn'. Dat lijkt vreselijk lang geleden. Nu vormen de kleine zijstraten, die
de Maximilianstrasse verbinden met de universiteit, het decor van het
internet-tijdperk.

Als je een eigen internet-bedrijf wilt beginnen, dan wemelt het hier van de
adviescentra. Zoek je een baan in de spelletjesindustrie, ergens tussen
Tombraider en Age of Empires, doe dan mee met de 'computerweken voor Young
Professionals', schreeuwen de affiches. In het chique hotel Bayerischer Hof
wordt een 'bal van Elektrotechniek en Informaticatechniek' gehouden. Voor jonge
ondernemers is het zaak je afspraken te maken in de Grosse Opernstube van het
Spatenhaus aan de Maximilianstrasse, geliefd trefpunt van de Venture Capital
Club. Bankiers, risicofinanciers en beginnende ondernemers ontmoeten elkaar daar
regelmatig om bij Schweinsbraten en Kasspatzen de nieuwste hightech-projecten
door te nemen. Ruim een derde van de starters in de Duitse technologiebranche
zit in Munchen. Volgens kenners is dit nog maar het begin.

Creatieve biotoop

Ook het levensgevoel van de nieuwe ondernemers wijkt af van dat van de oude
coryfeeen uit de elektronica-industrie zoals Max Grundig of Heinz Nixdorf,
oprichter van het gelijknamige computerconcern. Ze dragen geen pak met stropdas,
maar jeans met een designer-jasje; ze geven niets om representatieve
bedrijfsauto's, maar kopen 25 jaar oude Cabrio's of een oeroude opgepoetste
Mercedes 200 diesel. Ze hebben lak aan status, zijn op zoek naar nieuwe ideeen
en koketteren met hun 70-urige werkweek.

'In Munchen en omgeving is in de loop der jaren een concentratie ontstaan van
innovatieve bedrijven en wetenschappelijke instituten, die ongeevenaard is in
Europa', zegt Ludwig Kronthaler. Alleen al in de informatica en biotechnologie
werken 240.000 mensen. Daar komen nog 120.000 banen uit de media- en
filmindustrie bij. In zijn werkkamer pakt Kronthaler de plattegrond erbij en
wijst op het gebied tussen Freising, ten noorden van Munchen, Weihenstephan,
Martinsried en Garching in het zuiden. Hier zijn honderden hightech-bedrijven te
vinden, universiteiten, technologiecentra, medische klinieken, het Max
Planck-Instituut en het Duitse Instituut voor Lucht- en Ruimtevaart. Het is een
creatieve biotoop, waarin wetenschappers en beginnende ondernemers nauw
samenwerken.

Een belangrijke voorwaarde voor de sprong naar de toekomst waren gezonde
financien. De regering-Stoiber kan bogen op een solide begroting. Direct na de
Tweede Wereldoorlog werd het zwakke Beieren door de sterke deelstaten van
Duitsland ondersteund. Tien jaar geleden begonnen de investeringen in de
Alpenrepubliek hun vruchten af te werpen. 'We hebben in vier jaar alles
terugbetaald wat we de afgelopen veertig jaar hadden ontvangen', zegt
Kronthaler. Er werd fors bezuinigd en overheidsdiensten werden geprivatiseerd.
De acht miljard die dat heeft opgeleverd, wordt doelbewust in de ontwikkeling
van nieuwe technologieen gestoken.

Toch heeft Stoiber ook oog voor de kleine man. Hij schuwt geen populistische
acties voor lagere benzineprijzen of stookolie. Bezuinigen ja, maar wel sociaal
rechtvaardig. Van pleidooien voor een sociaal ministelsel moet Stoiber, die zelf
van eenvoudige komaf is en in een rijtjeshuis woont, niets hebben.

Revolutionaire ontnuchtering

De CSU-leider bouwt voort op de fundamenten van zijn voorgangers. Eigenlijk was
het koning Maximilian II (1848-1866), een intellectuele monarch, die inzag dat
Beieren na de ontnuchtering na de revolutie van 1848 meer nodig had dan trouw
aan het koningshuis. De vorst begon een ideologiseringsprogramma om van het rijk
een moderne natie te maken en hij investeerde in wetenschap, taal, geschiedenis
en volkskunst.

De basis werd gelegd voor een Beierse identiteit met een bonte
Disneyland-achtige folklore van vilten hoeden, klederdrachten en Lederhosen, die
tot op de dag van vandaag bewaard is gebleven. In het verscheurde Duitsland
hebben de koningen Beieren achtergelaten met alle attributen van modern
nationalisme: een grondwet, de vlag, een volkslied, een hoofdstad, een taal en
nationale klassieken zoals een sprookjesprins en een eigen sociaal-kritische
schrijver, Oskar Maria Graf.

Rond de eeuwwisseling ontwikkelde Munchen zich tot de stad van moderne
kunstenaars en musici, van schrijvers als Thomas Mann rondom het satirische blad
Simplicissimus en schilders als Franz Marc en Wassily Kandinsky die Der Blaue
Reiter oprichtten. Munchen werd een creatief alternatief voor het opkomende
Pruisisch-Duitse culturele model. Het avantgardisme harmonieerde zonder
problemen met de populaire ambiance van het Oktoberfeest en de landelijke
folklore. In de Biergarten was iedereen gelijk.

Na de terugval van de Tweede Wereldoorlog werd Munchen opnieuw een cultureel
toevluchtsoord, nu voor de Gruppe 47 met schrijvers als Gunter Grass, Heinrich
Boll en Marcel Reich-Ranicki, die het literaire leven decennia lang bepaalden.
En terwijl Duitsland na de oorlog in nieuwe stukken werd opgedeeld, bleef
Beieren als geografische eenheid intact. Dat versterkte het patriottisme.

Agrarische monocultuur

'Een deel van het succes van het Beierse model is zeker aan de prestaties van de
CSU toe te schrijven', zegt Heinrich Oberreuter, historicus aan de universiteit
van Passau en directeur van de Politieke Akademie in Tutzing. 'De CSU regeert
sinds 1966 als enige partij. De achtereenvolgende regeringen van Alfons Goppel
en Franz-Josef Strauss hebben consequent in de modernisering van Beieren
geinvesteerd. Dertig jaar lang hoefden er geen compromissen te worden gesloten.
Zolang de CSU economisch succesvol is, blijft ze aan de macht en heeft de SPD
het nakijken.' Maar de almacht van de partij wordt regelmatig in toom gehouden
door de talrijke volksreferenda die Beieren kent.

Het was Strauss die zag dat Beieren met een agrarische monocultuur geen toekomst
had. Was zijn voorganger Goppel begonnen met een verregaande modernisering van
het onderwijs onder het motto 'elk dorp een eigen school', Strauss bedreef
hoogstpersoonlijk een industriepolitiek die een sterke stimulans was voor de
vliegtuigbouw, atoom- energie, defensie, computers, ruimtevaart en elektronica.

Strauss leerde de vrije markt kennen dankzij de Amerikanen, die na de oorlog het
zuiden van Duitsland onder hun beheer hadden. In de Verenigde Staten zag hij dat
een bondgenootschap van de staat met het grote bedrijfsleven zijn vruchten
afwierp. Tegelijkertijd zette hij Goppels onderwijsbeleid voort. Naast de
klassieke universiteiten in Munchen, Wurzburg en Nurnberg richtte hij nieuwe
universiteiten op in Regensburg, Augsburg, Passau, Bayreuth en Bamberg.

De een miljoen Sudetenduitsers die na de oorlog uit Tsjecho-Slowakije waren
gevlucht, vormden een reservoir van ambitieuze industriele ondernemers die hard
wilden werken om een nieuw bestaan op te bouwen. Maar Strauss verloor de boeren
van Beieren niet uit het oog. 'De herstructurering is niet ten koste van de
boeren gegaan', zegt Oberreuter. 'Men heeft de boeren hun gevoel van eigenwaarde
gelaten. Wie boer wil blijven, zal boer blijven, was het credo van de CSU. Maar
ze kregen wel via beroepsopleidingen alternatieven aangeboden, zodat ze in de
auto-industrie, de chemie, olie of in het toerisme konden werken.' Veel boeren
maakten daar gebruik van en behielden daarnaast een lapje grond. Zo ontstond de
moderne, flexibele boer, die overdag bij Audi en bmw werkt en 's avonds twee uur
terugrijdt naar het Bayerische Wald, waar de koeien op hem wachten.

Nu hebben Stoiber en zijn CSU niet alleen vrienden gemaakt. Met
anti-abortuswetten die een allang geaccepteerde consensus negeren heeft de
volkspartij jonge, geemancipeerde vrouwen van zich vervreemd. De volhardende
campagne voor het kruisbeeld in de klas was fanatiek, al was die geworteld in
het verzet tegen de antireligieuze Hitler die het crucifix op scholen ook wilde
opruimen. Homoseksuelen zijn voor Stoiber nog altijd 'anders'. Het benoemen van
schoolsheriffs - politieagenten in burger - om spijbelaars op te sporen, is op
zijn zachtst gezegd omstreden. En de actie om de jonge criminele Turk Mehmet,
die door Beieren is uitgewezen en die nu vastzit in een Turkse gevangenis op
verkiezingsaffiches te zetten onder het motto 'Wie meer criminele buitenlanders
wil, moet niet op de CSU stemmen', was een voorbeeld van bekrompen
stemmingmakerij.

Toch belichaamt de CSU het volksgevoel, met alle ressentimenten maar ook
onbetwist met intelligente oplossingen voor alledaagse problemen. Het 'zachte'
kapitalisme van Stoiber en zijn partij heeft Beieren tot bloei gebracht. CSU
staat voor Heimat, het gezin en geborgenheid. En sinds de grote zusterpartij CSU
door het zwartgeldschandaal van Kohl in problemen is geraakt, groeit de macht
van Stoiber ook buiten de landsgrenzen.

Zou Super-Edi de toekomstige koning van Duitsland kunnen worden? 'Niet
ondenkbaar', zegt Oberreuter met het oog op de Bondsdagverkiezingen in 2002. De
59-jarige Stoiber is met zijn ascetische levensstijl bepaald niet het prototype
van de bierdrinkende provinciaalse Beier. Zelf houdt Stoiber natuurlijk
bescheiden vol dat hij de top al heeft bereikt. 'Voor mij is het niet
belangrijker kanselier in Berlijn te zijn dan premier in Munchen', zei hij eens.
Oberreuter gelooft er niks van. 'Als de conservatieven de 'heilige berg' van
Andechs bestormen en een beroep op hem doen om in de ring te treden tegen
Schroder, zal Stoiber zich niet aan deze missie onttrekken. Met Bavaria Valley
kan hij in ieder geval een goed rapport laten zien.' M

De technologische broedkamer

DOOR MARCEL AAN DE BRUGH

Je hoort alleen het zoemen van een robotarm, verder is het stil in het keurig
opgeruimde, cremekleurige laboratorium van het Duitse biotechnologiebedrijf
Morphosys. Op schappen staan flessen met vloeistof. Natriumhydroxide, sds. 'Dat
hebben we nodig bij ons dna-onderzoek', zegt directeur Simon Moroney. In een
hoek van het laboratorium staat een computer. Een jongen met een paardenstaart
tuurt naar het scherm vol met gekleurde blokjes en codes. De robotarm zoemt
omlaag en zuigt vloeistof op uit een metalen bakje. 'De machine zoekt voor ons
naar mogelijke medicijnen', zegt Moroney. Het laboratorium is niet groter dan
twintig vierkante meter. Het ziet er in het geheel niet indrukwekkend uit. Maar
Morphosys, opgericht in 1992 , is erin geslaagd de afgelopen jaren meer dan 100
miljoen mark los te krijgen van banken, farmaceutische bedrijven en andere
investeerders.

Martinsried is een dorpje vlak onder Munchen. Vijftien jaar geleden vernielden
milieuactivisten hier nog velden met genetisch gemanipuleerde planten. Jarenlang
probeerde Hoechst van de plaatselijke auto- riteiten een vergunning te krijgen
voor een fabriek waar genetisch gemanipuleerde bacterien insuline zouden gaan
produceren voor patienten met suikerziekte. Het plan ketste af, omdat er te veel
weerstand was. 'De mensen hielden niet van biotechnologie', zegt Moroney. 'En
kijk nu eens.'

Sinds kort heeft Duitsland de meeste biotechbedrijven van heel Europa. Enkele
jaren geleden liet de toenmalig minister van wetenschap Jurgen Ruttgers zich
ontvallen dat hij van Duitsland het belangrijkste biotech-land in Europa wilde
maken. Dat is gelukt dankzij tientallen miljoenen marken aan subsidies. Het land
telt nu 300 biotech-bedrijven. In de regio Munchen zitten er 120, de helft
daarvan is in Martinsried gevestigd.

Het lijkt verbazingwekkend, al die biotechnologie in een land waar het woord al
gauw wordt geassocieerd met eugenetica en de verschrikkingen van het Derde Rijk.
Wat doen al die bedrijven eigenlijk? Sleutelen ze aan het erfelijk materiaal van
de mens zodat we over enkele decennia embryo's kunnen selecteren en klonen op
zachtaardig en gezond gedrag? Is het straks mogelijk om via gentechnologie een
'verbeterd' slag mensen te telen, zoals de Duitse filosoof Peter Sloterdijk
vorig jaar opperde in zijn fel bekritiseerde toespraak Regeln fur den
Menschenpark?

De Inkubator

Het miezert in Martinsried. Op een halve kilometer van Morphosys ligt de
Inkubator, een gebouw waar 21 beginnende biotechbedrijven zijn gehuisvest. De
weg naar deze 'technologische broedkamer' voert langs een tarweveld.
Naaktslakken komen massaal tevoorschijn bij dit natte weer. Het is uitkijken op
het toch al modderige, smalle pad.

Voor de ingang prijken veelzeggende namen. CellControl, EleGene, MediGene,
Proteros. Hier draait alles om cellen, genen en eiwitten.

'Het onderzoek in dit gebouw heeft eigenlijk maar een doel: ontwikkeling van
medicijnen', zegt biochemicus prof.dr. Horst Domdey. De vriendelijke, stevige
Duitser is de baas van de Inkubator. Hij probeert investeerders geinteresseerd
te krijgen in de jonge bedrijven en organiseert conferenties. In zijn kantoor
bovenin het gebouw vertelt hij over de genetische revolutie. 'Hoewel we nog lang
niet begrijpen hoe het menselijk lichaam werkt, is het fantastisch dat het
erfelijk materiaal van de mens nu bijna in kaart is gebracht. Als je mij vraagt
of we straks een nieuwe mens gaan creeren, zeg ik nee. Misschien dat iemand ooit
een zalf ontwikkelt waarmee je snijwonden met een veeg, zzzt, dichtmaakt, net
zoals die kale medicus dat met een laser doet in de sciencefiction-serie
Starship Enterprise.'

Nieuwe medicijnen, dat zal volgens Domdey voorlopig de belangrijkste opbrengst
zijn van de biotechnologie. Grote farmaceutische bedrijven kijken gretig naar de
opkomende biotechbedrijven. Veelbelo-vende kandidaten worden snel opgekocht.

Zo meldde het Amerikaanse farmacieconcern Johnson & Johnson vorig jaar de
overname van het biotechbedrijf Centocor, voor ruim 10 miljard gulden.

Domdey verwacht nieuwe medicijnen tegen allerlei vormen van kanker, tegen de
ziekte van Alzheimer, tegen hart- en vaatziekten, botontkalking, reuma,
taaislijmziekte. Hij ziet ook perspectieven voor het kweken van stamcellen,
cellen die zich kunnen specialiseren tot bijvoorbeeld zenuw-, hartspier- of
levercellen. Zenuwcellen zou je bij Parkinsonpatienten kunnen transplanteren,
hartspiercellen bij hartpatienten. En wellicht zijn stamcellen ooit zelfs op te
kweken tot organen of weefsels, zoals huid, kraakbeen, bot of bloedvaten.

Voor zijn zoon, zegt Domdey opeens serieus, komt deze revolutie helaas te laat.
'Begin jaren tachtig werkte ik in San Diego. Mijn vrouw raakte zwanger. Het was
de mooiste tijd van mijn leven. Voor de bevalling moest ze naar het Huntington
Memorial Hospital. Alles verliep goed, maar meteen nadat onze zoon Chris was
geboren, kwam er een dokter naar me toe. Hij vertelde me dat er iets mis was.
Onze zoon kon niet zien met een van zijn ogen. Ik stond daar, en ik kon helemaal
niks doen. Het kwam niet meer goed met zijn oog. Chris heeft nu een glazen
prothese, je ziet er niks van. Maar dat moment in het ziekenhuis is voor mij
bepalend geweest.

Toen wist ik zeker dat ik wetenschapper wilde worden, biochemicus, om andere
mensen te helpen.'

Biotechnologie naar de beurs

Van drie bedrijven in de Inkubator bezit Domdey aandelen. Een van de drie,
MediGene, ging onlangs met succes naar de beurs. Domdey was op slag 50 miljoen
mark rijker. De biochemicus wijst uit het raam. Een steenworp verderop liggen
twee instituten van het Max-Planck-Gesellschaft, een conglomeraat van 80
hoogaangeschreven onderzoeksinstituten. Vlakbij de Inkubator liggen de Max
Planck-instituten voor biochemie en voor neurobiologie. Vijf minuten wandelen
door een bos en je bent bij het akademisch ziekenhuis GroBhadern. 'De
infrastructuur is hier erg goed', zegt Domdey.

De biochemicus gaat me voor door een ruime gang met glazen wanden. Hij belt aan
bij een deur. Een blonde vrouw doet open. Nicole Zboralski is biologe en werkt
sinds kort bij Bernina Biosystems. Het bedrijf maakt liposomen, vetbolletjes,
waarin medicijnen kunnen worden verpakt en door het lichaam kunnen worden
vervoerd. 'Je kunt een liposoom zo samenstellen dat het je medicijn alleen naar
de gewenste plek in het lichaam brengt. Naar de lever bijvoorbeeld, of de
longen', vertelt Zboralski. Ook in dit laboratorium staat maar weinig
apparatuur: twee destilleerapparaten, wat flessen met chloroform en aceton. De
Inkubator, 8.000 vierkante meter groot, gaat volgend jaar uitbreiden met nog
eens 5.000 vierkante meter. 'We zullen tijdelijk naar een ander dorp moeten. In
Martinsried is geen plaats meer', zegt Zboralski. Ik vraag haar of de
biotechnologie een nieuwe mens kan creeren. Ze kijkt verbaasd. 'Nee', antwoordt
ze. 'We lossen medische problemen op, en daardoor komen weer nieuwe vragen op
ons af. Zoals dat al decennia lang gebeurt.'

Alles gaat steeds vlugger

Het laboratorium van 4SC bestaat uit tien computers. 'We ontwikkelen software
waarmee we razendsnel in chemische databanken kunnen zoeken', zegt dr. Ulrich
Dauer, de jong ogende financieel directeur. 'Eerst voeren we gegevens over een
eiwit de computer in. We weten dat het eiwit iets te maken heeft met een
bepaalde ziekte, bijvoorbeeld malaria. Daarna zoeken we in enorme
computerbestanden naar een chemische stof die de werking van het eiwit kan
blokkeren, en uiteindelijk hopelijk ook de ziekte kan bestrijden.' Ook van dr.
Dauer straalt het enthousiasme af. 'We gaan het maken, want onze computers
zoeken sneller dan die van anderen', zegt hij zelfverzekerd.

Overal hoor je hetzelfde. Vergeleken met tien jaar geleden is de techniek sterk
verbeterd. Steeds meer werk in het laboratorium is geautomatiseerd. Computers
analyseren steeds vlugger, alles is high throughput. Tot nu toe kostte het vaak
tien tot twaalf jaar om een medicijn te ontwikkelen en op de markt te brengen.
Morphosys doet het in de helft van de tijd. Er wordt al gesuggereerd dat het op
den duur nog maar een kwestie van weken zal zijn. De ontwikkelingskosten zullen
drastisch afnemen.

Als we terug zijn op zijn kamer, zakt Domdey in zijn stoel. Hij schuift zijn
zilverkleurige das netjes over zijn zwarte blouse. Daarna woelt zijn linkerhand
even door zijn grijze baardje. Zijn zoon komt weer ter sprake. 'Ik vraag me wel
eens af wat mijn vrouw en ik hadden gedaan als we via een dna-test te weten
waren gekomen dat mijn zoon bij de geboorte blind zou zijn aan een oog. Eerlijk
gezegd weet ik het niet. Maar ik zou het erg vinden als je het ongeboren kind
weg zou laten halen en zegt, laten we het nog maar eens proberen.'

Domdey vindt dat er wel degelijk gevaren kleven aan biotechnologie. Elke nieuwe
technologie bergt risico's in zich. Verzekeraars die klanten selecteren op basis
van genetische profielen. Werkgevers die arbeidskrachten weigeren, omdat een
dna-test uitwijst dat ze een grote kans hebben op kanker. 'Maar of die dreigende
gevaren ook reeel worden, weet je niet. We kunnen het scenario van de komende
vijftig jaar niet door lopen. Als maatschappij zullen we ons voortdurend moeten
blijven afvragen of we bepaalde ontwikkelingen wel of niet tolereren.'

Kennis is macht

Filosoof en bio-ethicus dr. Nicolaus Knoepffler werkt aan de
Ludwig-Maximilians-Universitat in Munchen. Hij vergelijkt de gevolgen van de
genetische revolutie met die van de secties op lijken in de Renaissance. 'Stel
je voor: voor het eerst kon men de anatomie van de mens blootleggen. Dat heeft
een enorme hoeveelheid kennis opgeleverd. En natuurlijk, kennis is macht. Er
schuilt gevaar in iedere nieuwe technologie, maar daar zijn we als samenleving
collectief voor verantwoordelijk.'

Het ergste, meent Knoepffler, is het blind verwerpen van alles wat met
gentechnologie te maken heeft. Als voorbeeld noemt hij
pre-implantatie-onderzoek, het onderzoek dat mogelijk is bij een
reageerbuisbevruchting. Voordat het embryo in de baarmoeder van de vrouw wordt
ingebracht, kunnen gynaecologen het embryo via een genetische screening
controleren op erfelijke afwijkingen. 'Dit soort onderzoek ligt erg gevoelig in
ons land. Toch kun je daarmee in een vroeg stadium vaststellen of een embryo een
ernstige ziekte heeft, bijvoorbeeld spierdystrofie. Je kunt met zo'n vroegtijdig
onderzoek veel leed voor- komen. Maar de test is verboden, omdat hij de
waardigheid van het individu zou aantasten. Tegelijkertijd is de
abortuswetgeving onlangs versoepeld. Vrouwen kunnen nu tot ver in hun
zwangerschap abortus laten plegen. Is dat dan soms wel menswaardig?'

Knoepffler ergert zich er mateloos aan dat tegenstanders van de gentechnologie
er altijd de geschiedenis bij slepen. 'Wat een onzin. De eugenetische
programma's van het Derde Rijk waren ingesteld door de overheid. De staat
definieerde wat genetisch gezien zuiver was, en wat onrein. Dat kun je toch met
geen mogelijkheid vergelijken met de huidige situatie? De tegenstanders van
gentechnologie stellen mij met hun argumenten gelijk aan de nazi's. Maar ik
draag geen schuld voor wat er toen is gebeurd, ik leef hier en nu. Door
voortdurend maar de vergelijking met vroeger te maken, smoor je elke discussie
over gentechnologie.'

Knoepffler heeft geen bezwaar tegen genetische diagnostiek. Ook klonen moet
volgens hem, 'onder strikte voorwaarden', worden toegestaan. 'Door al die nieuwe
mogelijkheden, die nieuwe medicijnen, zou het zelfs wel eens zo kunnen zijn dat
artsen duidelijker keuzes moeten gaan maken. Waar geven we het geld aan uit? Is
dit medicijn de kosten waard? Ze moeten zich duidelijker de vraag gaan stellen:
is deze behandeling wel zinvol?'

Dr. Moroney gelooft dat het op termijn mogelijk zal zijn om iemands genetische
profiel samen te stellen. 'We begrijpen dan beter waarom iemand is zoals hij is.
Waarom iemand de ziekten krijgt die hij krijgt. En dan heb je dus de
mogelijkheid om er iets aan te doen. Zie het als een weersverwachting. Als er
een storm is aangekondigd, ga je ook niet de zee op met je zeilboot.'

Domdey vraagt zich af in hoeverre de voorspellende genetica ons leven gaat
regeren. Een dna-test kan wel uitwijzen dat iemand een verhoogde kans op
longkanker heeft, maar dat wil nog niet zeggen dat hij vervolgens stopt met
roken. 'Ik rookte jarenlang een tot twee pakjes, terwijl ik wist dat het slecht
was. Toen ik daarmee stopte - tot grote opluchting van mijn gezin - kwam ik al
snel twintig kilo aan', zegt Domdey en hij grijpt met beide handen naar zijn
stevige buik. Vervolgens wijst hij naar het bordje met mars, snickers, twix en
andere zoetigheden voor hem op tafel.

'Ik weet ook dat ik daar niet te veel van mag eten, maar toch doe ik het. Zo
zijn er ook moeders die hun dochters het ijs op duwen, omdat ze willen dat hun
kind een tweede Katarina Witt wordt. Mensen laten hun vet wegzuigen en hun neus
optuigen. Ons dna is heus niet allesbepalend.'

Toch dringt de vraag zich op of ons leven niet steeds meer geregeerd zal worden
door onze gezondheid. Moroney is daar niet bang voor. 'Misschien gaan we juist
wel minder over onze gezondheid denken. Stel je voor dat je als kind behandeld
kunt worden voor een aantal ziekten die je in de toekomst kunt krijgen. Het is
net als met vaccinatie. Je krijgt je spuitjes, en daarna denk je er niet meer
over na.'

Effenberg was 'scheisse'

In Martinsried wordt druk gebouwd. Op de FraunhoferstraBe draaien kranen boven
gebouwen met zwarte, spiegelende ramen.

In deze straat staat gpc Biotech, in drie jaar tijd uitgegroeid tot een van de
meest succesvolle biotechbedrijven in Europa. Het bedrijf ontwikkelt medicijnen
tegen reuma, kanker en infectieziekten. Voordat gpc Biotech naar de beurs ging,
op 31 mei, haalde het al 116 miljoen mark binnen, en met de beursgang nog eens
zo'n 280 miljoen mark.

In het laboratorium van gpc Biotech zoemt ook een robotarm, net als bij
Morphosys. Maar wat hier het meest in het oog springt zijn de twee kaarten op
een soort schildersezel. Ze zijn zo groot als een opengevouwen stadsplattegrond
en bezaaid met zwarte vlekken. Bij sommige vlekken staat een code, in roze of
rode stift. rt42, kg53.

De vlekkenpatronen op de twee kaarten verschillen van elkaar. 'Links zie je een
soort vingerafdruk van een tumorcel, rechts die van een gezonde cel', zegt een
blonde man die zich voorstelt als Hans. Hij draagt een smetteloos witte
laboratoriumjas. 'Elke vlek staat voor een eiwit. Op de kaart van de tumorcel
zoeken we 50 vlekken die we op de andere kaart niet vinden. Zo hopen we eiwitten
op te sporen die een rol spelen bij de ontwikkeling van kanker. Vervolgens
proberen we medicijnen te maken die de werking van zulke 'slechte' eiwitten
blokkeren.'

In de hoek van het laboratorium staan twee andere mannen in dezelfde witte
jassen. Ze bespreken de wedstrijd die Bayern Munchen de vorige avond heeft
gespeeld. 'Effenberg was scheiBe', zegt de een tegen de ander.

De vraag is natuurlijk hoeveel van die 120 gloednieuwe bedrijven in de regio
Munchen zullen overleven. Voor hun verdere ontwikkeling is in de komende paar
jaar bijna 2,5 miljard mark nodig. 'Het is moeilijk te voorspellen', zegt
Domdey.

Moroney hoeft over geld voorlopig niet na te denken. In de afgelopen maanden
tekende zijn bedrijf contracten met twee grote chemieconcerns, Bayer en DuPont.
'Daarmee kunnen we even vooruit', zegt hij.

Moroney's kantoor geeft uitzicht op de buren, een tuinparadijs. Een blauwe
stationcar rijdt de parkeerplaats op. Een Volkswagen vertrekt, volgeladen met
planten en zakken potgrond. Morphosys is op een vreemde plek terechtgekomen.
'Aan de ene kant een tuinparadijs en aan de andere kant ligt tapijthandelaar
Teppich Krick', zegt Moroney glimlachend.

Toen Morphosys steeds meer miljoenen binnenhaalde en het eerste pand te klein
werd, moest het bedrijf op zoek naar een nieuwe lokatie. 'Uiteindelijk hebben we
hier maar voor gekozen.'

Bij de bezochte biotechbedrijven in de regio Munchen - in de wandelgangen bekend
als Bavaria Valley - geloven ze niet dat onze samenleving ingrijpend zal
veranderen door de genetische revolutie. Er zullen nieuwe medicijnen worden
gevonden. Sommige ziekten kunnen beter worden behandeld en daardoor duiken weer
nieuwe vragen op. Maar maatschappelijke problemen zullen altijd blijven bestaan.
De genetische revolutie kan niet voorkomen dat kinderen op school worden gepest,
dat vrouwen worden verkracht, dat mensen aan drugs verslaafd raken, dat er
oorlog wordt gevoerd. Tegen neonazisme bestaat geen pil. M

Michele de Waard is correspondent van NRC Handelsblad in Duitsland.

Marcel aan de Brugh is moleculair bioloog en redacteur van NRC Handelsblad

Freek van Arkel is freelance fotograaf en werkt aan een boek over zijn
woonplaats Rotterdam.

streamliners

Stoiber heeft een symbiose geschapen tussen Laptop en Lederhose

De basis werd gelegd voor een Beierse identiteit met een bonte
Disneyland-achtige folklore.

Als je mij vraagt of we straks een nieuwe mens gaan creeren, zeg ik nee.

Er schuilt gevaar in iedere nieuwe technologie, maar daar zijn we collectief
voor verantwoordelijk.

De tegen-standers van gentechnologie stellen mij met hun argumenten gelijk aan
de nazi's.

Bavaria Valley. Uiterst links het Max Planck Institut. In het midden de
Inkubator, kweekvijver van biotechbedrijven. Rechts Martinsried

Beierse peuters in Lederhosen

Onder: onderzoek in het biomedisch laboratorium Theragene in Martinsried

De kerk van klooster Andechs op de 'heilige berg' van Beieren t Het laboratorium
van 4SC Drug Discovery onderzoekt eiwitten

De Braustuberl van klooster Andechs

De Inkubator in Martinsried

Pater Anselm Bilgri, manager van klooster Andechs t Het Biomedisch Laboratorium
Theragene

Klooster Andechs op de 'heilige berg' van Beieren

pagina 16

Simon Moroney, oprichter en directeur van Morphosys

De Biergarten in de Arnulfstrasse in Munchen

GPC Biotech, een van de succesvolste biotechbedrijven in Europa

Een Chinese student op de Technische Universitat Munchen

Het Biocore Laboratory van Morphosys

pagina 8 Onderzoekers van GPC Biotech in Martinsried maken een robotarm klaar
voor DNA-onderzoek. Het bedrijf haalde dit voorjaar met de beursgang 280 miljoen
mark binnen. FREEK VAN ARKEL

Maatschappij ; Informatica ; Biotechnologie en genetica ; Regionale economie ;
Economie ; Wetenschap en Techniek ; Exacte Wetenschappen ; Biologie ; Technische
Wetenschappen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               21 of 87 DOCUMENTS

                                NRC Handelsblad

                                October 4, 2000

Debat Gore en Bush onbeslist

BYLINE: DOOR ONZE CORRESPONDENT

SECTION: Voorpagina; Pg. 1

LENGTH: 437 words

DATELINE: BOSTON, 4 OKT.


De twee belangrijkste kandidaten voor het Amerikaanse presidentschap hebben
vannacht in Boston hun eerste directe debat gevoerd. Al Gore en George W. Bush
stonden anderhalf uur fel tegenover elkaar, maar maakten geen fatale fouten,
noch forceerde een van beiden een definitieve doorbraak.

Volgens twee opiniepeilingen, die onmiddellijk na afloop werden gehouden, deed
de Democraat Gore het iets beter. In een CBS-peiling was Gore voor 56 procent
van de ondervraagden de winnaar. In een CNN/USA Today/Gallup-onderzoek was het
verschil 48-41. ABC News vond een lichte voorsprong voor de Republikein Bush
(48-45). Amerikaanse commentatoren durfden geen winnaar aan te wijzen.

Hoewel velen tevoren hadden gezegd dat het debat over het karakter en de
leidinggevende bekwaamheid van beide politici zou gaan, concentreerden de
kandidaten zich op hun favoriete thema's: verlaging van de inkomstenbelasting,
door beiden in verschillende mate toegezegd, verbetering van de medische zorg
voor ouderen en verbetering van het Amerikaanse onderwijs. Gore verwees bij
herhaling naar de groep van dertien 'gewone burgers' die hem de laatste week
hebben geadviseerd.

De felste aanval van vice-president Gore op de Republikein Bush kwam op het punt
van abortus en de drie of vier nieuwe leden van het Supreme Court, het hoogste
gerechtshof in de VS, die de volgende president krijgt te benoemen. 'Veel
vrouwen in dit land denken dat zij een recht hebben op abortus, maar dat staat
op het spel in deze verkiezingen. Als mijn tegenstander wordt verkozen zal hij
mensen in het Supreme Court benoemen die dat recht ongedaan maken.' Bush zei dat
hij kandidaten voor het Hof hierover niet aan een lakmoesproef zal onderwerpen.

Op de campus van de University of Massachusetts was het onrustig voor en tijdens
het debat. Pro-Gore bouwvakkers gingen op de vuist met aanhangers van de Groene
presidentskandidaat Ralph Nader, die in koor riepen: 'Laat Nader debatteren'. De
Groene kandidaat mocht niet meedoen omdat hij tussen twee en vier, niet vijftien
procent in betrouwbaar geachte peilingen achter zich krijgt. Toen Nader met het
kaartje van een student de debatzaal binnen wilde gaan, werd hem de weg
versperd. Ook met een toegangsbewijs was hij niet welkom. De politie grendelde
de campus daarna met vertoon van overmacht af.

De Democraat Al Gore (links) en de Republikein George W. Bush voerden
gisteravond het eerste van de drie televisiedebatten die gepland zijn in de
campagne voor het Amerikaanse presidentschap. (Foto Reuters)

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               22 of 87 DOCUMENTS

                                NRC Handelsblad

                                October 4, 2000

Bonfire krijgt appels, De Sjiem niet

BYLINE: DOOR ONZE REDACTEUR WARD OP DEN BROUW

SECTION: Achterpagina; Pg. 28

LENGTH: 565 words

DATELINE: DEN HAAG, 4 OKT.


De Nederlandse olympische medaillewinnaars werden vandaag gehuldigd in Den Haag.
Op de rondtocht schudden ze handen met de staatssecretaris en de koningin. En
vanuit koetsjes zwaaiden ze naar het gewone volk.

'Het heeft Hare Majesteit de Koningin behaagd.' Zeven keer nam staatssecretaris
Vliegenthart (Sport) vanochtend op deze manier een aanloopje naar het opspelden
van een koninklijke onderscheiding bij even zoveel Nederlandse sporters. Zes
individuele winnaars van een of meer olympische gouden medailles en Stephan Veen
als aanvoerder van de gouden Nederlandse hockeyploeg werden in het Promenade
Hotel in Den Haag benoemd tot Ridder in de Orde van de Nederlandse Leeuw.

Als eerste mocht 'mevrouw Inge de Bruijn' het podium betreden om door de
staatssecretaris onderscheiden te worden. De plechtigheid was het begin van een
lange dag Den Haag, die aan het einde van de middag werd besloten met een
rondrit in zes koetsen door de binnenstad van de Residentie. Coaches en de leden
van het team de mission mochten de sporters tijdens hun ereronde vergezellen.

Behalve hockeyer Veen en zwemster De Bruijn kregen ruiter Jeroen Dubbeldam,
zwemmer Pieter van den Hoogenband, judoka Mark Huizinga, wielrenster Leontien
van Moorsel en amazone Anky van Grunsven een koninklijke onderscheiding
opgespeld. De staatssecretaris had ook aan Bonfire gedacht, het paard waarmee
Van Grunsven zaterdag een gouden medaille won. Voor Bonfire had ze een mandje
golden delicious-appels meegenomen. Helaas, De Sjiem, het springpaard van
Dubbeldam, was ze vergeten.

Alle medaillewinnaars waren aanwezig in Den Haag en gingen na het aanbrengen van
de royale versierselen bij de winnaars van het goud per bus naar Paleis
Noordeinde, waar ze om 12.00 uur door koningin Beatrix werden ontvangen. In de
loop van de middag werd het olympische programma voortgezet in de Ridderzaal.
Daar werden de olympiers toegesproken door premier Kok en voorzitter Blankert
van NOC*NSF.

Vliegenthart vertelde vanochtend uitgebreid hoe ze had genoten van de prestaties
van de Nederlandse ploeg, zowel in de eerste week in Nederland op een tv in de
Tweede Kamer en op haar werkkamer op het departement, als in Sydney, waar ze
'live' getuige was van de verrichtingen van de Nederlanders in de tweede week
van de Olympische Spelen.

Met 25 olympische medailles, waaronder twaalf van goud, heeft Nederland in de
internationale sportwereld een buitengewone positie veroverd, sprak de
staatssecretaris. In het medailleklassement bezet Nederland de achtste plaats.
Vliegenthart: 'In de top-tien komen is een, er voor een langere periode in
blijven is een tweede.' Ze beseft dat daarbij de hulp van de overheid nodig is.
Met andere woorden, op weg naar Athene 2004 is extra geld nodig. Een bedrag
wilde ze nog niet noemen. Het kabinet wil er een schepje bovenop doen, stond in
de speech van Vliegenthart te lezen. Het mag de sporters tot vreugde stemmen dat
ze daar vanochtend van afweek en zei dat het kabinet er 'een flinke schep'
bovenop wil doen.

Koningin Beatrix en kroonprins Willem-Alexander worden op het bordes van paleis
Noordeinde omringd door de Nederlandse medaillewinnaars. Op de voorste rij
(vlnr): Stephan Veen, Inge de Bruijn, Leontien van Moorsel, Anky van Grunsven en
Pieter van den Hoogenband. (Foto Roel Rozenburg)

Sport ; Evenementen en manifestaties ; Onderscheidingen ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               23 of 87 DOCUMENTS

                                NRC Handelsblad

                               September 29, 2000

Met blikvoer in de zadeltas ; Amerikaanse helden tussen witte en zwarte legendes

BYLINE: SJOERD DE JONG

SECTION: boeken; Pg. 39

LENGTH: 2788 words


De helden van het Wilde Westen zijn vele kopjes kleiner gemaakt door moderne en
postmoderne wetenschappers. Maar de behoefte aan hun belevenissen blijkt groot,
zeker nu nieuwe helden pijlsnel afbranden. Ze rijden weer uit, in de Rocky
Mountains en op de stranden van Iwo Jima.

Het Amerikaanse Westen is altijd een plaats geweest waar mythe en werkelijkheid
elkaar voor de voeten lopen. Neem William ('Buffalo Bill') Cody, die een
rondreizend western-circus begon nog voordat het echte Westen 'getemd' was. Voor
publiek aan de Oostkust speelde hij het handgemeen na waarin hij in 1876 een
Sioux-indiaan had gedood en gescalpeerd; hij stuurde de scalp in een doos naar
zijn vrouw, als bizar hebbedingetje. Toen de Sioux in 1890 bij Wounded Knee
werden neergemaaid door de cavalerie, had Buffalo Bill zijn eerste Europese
tournee er al op zitten. Of neem John Wayne, belichaming van de robuuste
frontier-mannelijkheid, die een eeuw later besmet raakte met radioactieve
straling in de woestijn van Nevada, waar niet alleen Hollywood maar ook het
Pentagon proeven deed. De ironie is onuitputtelijk.

Zulke voorbeelden laten zien dat er nooit een pure wereld van pioniers heeft
bestaan. Het idee van een ongerepte wildernis zelf is een vondst van de
mythemakers, zoals de creatie van zoveel andere verloren - en dus verkoopbare -
paradijzen. In werkelijkheid was Marlboro Country al geopend voordat de laatste
indianen hun reservaten waren opgejaagd. De Nez Perces stuitten in 1877, op de
vlucht voor het leger, in de vallei van de Yellowstone rivier op een groep
nietsvermoedende vakantiegangers. Een van de happy campers schoot er het leven
bij in; vermoedelijk het eerste toeristische sterfgeval in Yellowstone Park.
Sindsdien zijn legende en werkelijkheid alleen maar inniger verstrengeld
geraakt. 'Het is een treurig, maar onmiskenbaar feit dat de meeste tradities die
wij associeren met het Westen, zijn verzonnen door pulpschrijvers, impresario's
en reclamemensen', schrijft de gerenommeerde auteur Larry McMurtry in The New
York Review Of Books, in een bespreking van de onderhavige boeken.

In Joy Kassons Buffalo Bill's Wild West wordt de loopbaan gevolgd van William
Cody, geboren in 1846 en langzaam, via twaalf ambachten en dertien ongelukken,
herschapen in 'Buffalo' Bill, gids voor toeristen, bizonjagers en uiteindelijk
de ondernemer die het 'Wilde Westen' wereldwijd tot een begrip maakte. De
historica Kasson laat zien hoe niet alleen Cody maar ook andere coryfeeen die
daadwerkelijk een rol speelden in de verovering van het Westen - zoals George
Armstrong Custer - zichzelf al doende romantiseerden tot heroische gentlemen,
ridders van de prairie, die in de ongetemde natuur hun mannelijkheid bewezen of
- zoals de latere president Theodore Roosevelt - hervonden. Ironisch is, dat
voor de indianen die deelnamen aan Cody's circus, het paardrijden en jagen in de
ring een manier was om nog iets van hun oude leven te bewaren. De meesten
mochten Cody graag, tot grote ergernis van christelijke hervormers die de
indianen uit hun 'barbaarse' staat wilden bevrijden.

Ook Kit Carson (1809-1868) werd een Amerikaanse volksheld dankzij de moderne
uitgeversmachinerie in New York en Chicago, die het Westen op de maat sneed van
pulpromans en damesbladen. Zijn belevenissen in dienst van het leger bij de
onderwerping van de Apachen en Navajos, en als scout met de militaire cartograaf
John Fremont op expedities door de Rocky Mountains, werden heet van de naald
opgediend in dime novels die hijzelf niet eens kon lezen. Carson was functioneel
analfabeet, zoals veel van zijn collega's, en kon hooguit zijn eigen naam
ontcijferen op een contract of in een brief.

De journalist David Roberts vermeldt in A Newer World een prachtig incident uit
1849, dat ook McMurtry eruit licht in zijn bespreking, toen feit en fictie voor
Carson samenkwamen. Een groep Jicarilla Apachen had op de route naar Santa Fe
een groep reizigers overvallen, een man, James White, vermoord, en diens vrouw,
kind en een bediende ontvoerd. Soldaten zetten met Carson als gids de
achtervolging in, en een maand later kwam het aan de Canadian rivier tot een
schermutseling. Een Apache sneuvelde, maar ook de onfortuinlijke Mrs. White liet
het leven, een pijl in haar borst geschoten door een van haar ontvoerders.

In het kamp van de rovers vond Carson, volgens zijn latere (gedicteerde)
autobiografie, haar 'nog warme lichaam' en een boek, dat ze bij zich had
gedragen. Met stijgende verbazing hoorde hij zijn kameraden eruit voorlezen: het
ging over hem. 'Het was het eerste van dat soort dat ik ooit zag, en waarin van
mij een grote held werd gemaakt, die indianen met honderden tegelijk afmaakte',
stelde Carson vast. De roem stemde hem mismoedig. 'Ik heb nog vaak aan Mrs White
gedacht', vertelt hij, 'hoe ze 's avonds moet hebben gelezen in dat boek en moet
hebben gebeden dat ik haar zou komen redden.' De held kwam, ook in het echt,
maar wel te laat. Carsons commandant had het raadzaam geacht wat langer te
wachten met de aanval op de indiaanse kidnappers.

Nu Amerikanen hun ene president na de andere door biografen ontmaskerd zien
worden als pathologische seksverslaafden of schurken (The Dark Side of Camelot
van Seymour Hersh over Kennedy, Anthony Summers' The Arrogance of Power over
Nixon, twee weken geleden besproken in Boeken), nemen ze hun toevlucht tot de
helden uit het verleden en de stille heroiek van 'de gewone man'. De populaire
tv-presentator Tom Brokaw schreef een onwaarschijnlijke bestseller met The
Greatest Generation (1999) over de mannen en vrouwen die opgroeiden in de
crisisjaren en de natie dienden in de Tweede Wereldoorlog.

Een recent groot succes is Flags of Our Fathers, een menselijk document over de
vier mariniers die in 1945 de Amerikaanse vlag hesen op Iwo Jima, geschreven
door een zoon van een van hen, James Bradley. De jonge soldaten die hier moeten
duiken voor Japanse kogelregens, zijn voorbeelden van Limericks 'onschuldige
slachtoffers'. Goeie jongens die er het beste van maken, zonder veel hulp van
buiten en tegenover immense oppositie. Een gigantisch succes over het Oude
Westen werd Stephen Ambrose's Undaunted Courage, dat de heroische expeditie van
Lewis en Clark naar de Californische kust beschreef. Een klassiek heldenverhaal,
en opnieuw een boek over eenlingen die het opnemen tegen een (dit keer
natuurlijke) overmacht. Terwijl academici achter de muren van de universiteit de
mythes van de geschiedenis afpellen, heeft de mainstream daarbuiten haar
zelfvertrouwen herwonnen.

Dat heeft gevolgen voor het populaire beeld van de verovering van het Westen. De
'witte' legende over de kolonisatie van het Westen, van Buffalo Bill tot
Bonanza, ziet in dit historische proces, ondanks tegenslagen zoals Carson die
ondervond, het ochtendgloren van beschaving over wildernis. Maar er is ook
altijd een zwarte legende geweest, die zich bediende van dezelfde cliches, maar
daar een omgekeerd waarde-oordeel aan verbond. In deze legende zijn de wilden
nobel, de helden schurken en komt redding altijd te laat.

Het 'zwarte' genre werd vooral achteraf populair: toen de beschaving eenmaal was
gevestigd, kon de teloorgang van de wildernis veilig worden betreurd. Helen Hunt
Jackson schreef in 1881 over het lot van de indianen A Century of Dishonor -
haar versie van Uncle Tom's Cabin. Een eeuw later volgde Dee Brown, die met zijn
melodramatische Bury My Heart At Wounded Knee (1973) de indiaanse geschiedenis
presenteerde als een lange aaneenschakeling van gebroken beloften en bloedbaden.
In beide boeken waren de indianen eerder objecten van blank medelijden dan
actoren met een eigen stem. In fictie werd de zwarte legende nog recenter tot
grote hoogten gevoerd door Cormac McCarthy, in zijn huiveringwekkende Blood
Meridian (1985), een op historische feiten gebaseerde, in bloed gedrenkte roman
over de lotgevallen van een groep scalpenjagers in het Zuidwesten.

Ook professionele historici hebben sinds de jaren zestig veel gedaan om de
legenden en verzonnen tradities te ontrafelen. Aan de universiteit van Yale deed
halverwege de jaren tachtig de zogeheten 'New Western History' opgang. Het idee
van de beroemde historicus Frederick Jackson Turner dat het Amerikaanse karakter
was gevormd door de frontier, een oprukkende grens tussen beschaving en
wildernis, die in 1890 'gesloten' kon worden verklaard, was toen allang
opgegeven. De wildernis was beschaafder - en de beschaving wilder - dan Turner
had aangenomen. Nieuwe generaties historici onderstreepten de diversiteit en het
vermogen tot aanpassing van de 'Amer-indiaanse' culturen, de rol van minderheden
(het Westen was een etnische lappendeken en geen confrontatie van 'blank' met
'rood'). Ze zien bovendien een grote continuiteit in de geschiedenis van het
Westen, waar nu nog steeds bittere conflicten om land, bodemschatten en
culturele identiteiten worden uitgevochten. Patricia Nelson Limerick gaf de
nieuwe school in 1987 een prikkelende beginselverklaring met The Legacy of
Conquest, een economische geschiedenis met ongeveer evenveel romantiek als de
stapels leeggegeten blikvoer die overal te vinden waren waar mijnwerkers en
cowboys hadden gebivakkeerd.

Cowboys die blikvoer meesjouwen - het tafereel legt de ironie bloot in het
zelfbeeld van de westerner als een trotse individualist, die geen sympathie van
buitenstaanders, laat staan van de overheid, nodig heeft om te overleven. De
werkelijkheid was anders. Zonder logistieke lijnen met het oosten, zonder de
organisatie van groepsbelangen, en vooral zonder torenhoge subsidies en militair
ingrijpen van de federale overheid was de exploitatie van het Westen ondenkbaar
geweest. Limerick, niet gehinderd door angst om voor politiek-correct te worden
versleten, liet bovendien op een vrolijke maar indringende manier zien dat de
klaagcultuur van modern Amerika eerder een voortzetting is van een lange
frontier-traditie dan een gevolg van de weke jaren zestig. Immigranten trokken
westwaarts in de verwachting snel rijk te worden. Bij tegenslagen - slecht weer,
misoogsten, bandieten, problemen met indianen - werd verhaal gehaald bij de
federale overheid. Ten westen van de Mississippi, zegt Limerick treffend, lag
een empire of innocence. De westerner zag zichzelf als een onschuldig
slachtoffer van de omstandigheden. De Marlboro Man, met andere woorden, was even
goed een opportunistische klager als een heldhaftige overlever.

Waar blijven publieksfavorieten als Kit Carson en Buffalo Bill in deze nieuwe
geschiedschrijving, die maar weinig geduld heeft met helden? Gaandeweg heeft
zich een kloof geopend tussen het grote publiek, dat overzicht en moraal wil, en
de academische historici, die 'grote verhalen' juist ontkrachten en een plaats
eisen voor het 'eigen verhaal' van tal van minderheden.

In A Newer World vermeldt David Roberts hoe een toerist in 1992 luidkeels
tekeerging tegen een bezoek aan het Kit Carson Museum, gevestigd in de oude
woning van de gids in Taos: 'Ik zet geen stap bij die racistische moordenaar!'
Twee jaar eerder was Carsons grafsteen al beklad met de posthume kwalificatie
'nazi'. Patricia Limerick merkte in haar boek op dat Carsons betekenis voor de
geschiedenis van Nieuw-Mexico eigenlijk onbeduidend was vergeleken bij die van
zijn vergeten tijdgenoot Thomas Cantron, een gelukzoeker die begon als advocaat
en eindigde als grootgrondbezitter. Moraal: het Westen werd niet veroverd met
een pistool, maar met een notarisakte.

Inmiddels, stelt David Roberts vast, is de slinger van de tijdgeest alweer een
eind de andere kant uitgeslagen. De behoefte aan helden en grote verhalen laat
zich nu eenmaal niet onderdrukken door ontnuchterende inzichten uit de
'postmoderne' wetenschap. Geschiedenis wil een gezicht hebben, en een moraal.
Toch is niet alles hetzelfde: de modderlaarzen van de anti-westerns en het
blikvoer van Patricia Limerick trekken wel degelijk sporen door deze
publieksboeken. David Roberts, die eerder boeken schreef over natuurgebieden en
de Chiricahua Apachen, is modern genoeg om de versleten witte legende niet meer
te geloven, maar objectief genoeg om zich niet van de weeromstuit te laten
meeslepen door de zwarte. Zonder valse schaamte uit hij in A Newer World zijn
bewondering voor de twee pioniers, maar anderzijds schoffelt hij hun donkere
kanten zeker niet onder het tapijt.

Van de twee geniet Carson duidelijk Roberts' voorkeur. Afgezien van zijn
verdiensten voor de cartografie, was Fremont een hoogdravende roemzoeker, die de
schuld voor zijn mislukkingen altijd bij anderen legde. Nadat hij zich in 1847
tot woede van Washington eigenmachtig opwierp als bevelhebber in het pas op
Mexico veroverde Californie, werd hij voor de krijgsraad gedaagd en oneervol
ontslagen uit het leger. Een eigen expeditie, zonder Carson, door de Rockies, op
zoek naar mogelijkheden voor een spoorlijn, eindigde een jaar later in chaos,
vrieskou en kannibalisme. Fremonts uitgeteerde mannen aten eerst hun leren
riemen en laarzen op, en daarna elkaar. Roberts noemt Fremonts gedrag op die
barre tocht, die tien levens kostte, 'leiderschap van het meest laffe en
harteloze soort'. Fremont werd later alsnog miljonair dankzij een goudvondst in
Californie, deed tweemaal een gooi naar het presidentschap, maar is nu vrijwel
vergeten.

Ook Carson, die al bij leven een legende werd, had minder aangename kanten. In
Californie liet hij zonder met zijn ogen te knipperen Mexicaanse burgers
executeren. In 1846 maakten Fremont en Carson beiden vuile handen bij een in
vergetelheid geraakte overval op Californische indianen die in bloeddorst niet
onderdeed voor de slachting bij Wounded Knee ruim veertig jaar later. Een
indiaans dorp werd uitgeroeid, als represaille voor diefstallen. 'The number I
killed I cannot say', vertelde Carson later, 'it was a perfect butchery.'

Achter die laconieke mededeling schuilt een wereld van etnische zuivering en
genocide, die door pupillen van de New American History in kaart is gebracht.
Russell Thornton identificeert de slachtoffers van Carson en Roberts in zijn
American Indian Holocaust and Survival (1987) als Yana's, een stam die na de
goudkoorts van 1848 van de aardbodem verdween. Ze werden opgejaagd en vermoord
door gewapende milities, die hun werk deden met gedoogsteun van de plaatselijke
autoriteiten. Een Yana-jager, ene Norman Kingsley, kreeg de naam een zachtaardig
mens te zijn, omdat hij eens weigerde zijn .56 Spencer karabijn te gebruiken
tegen de indianen: dat wapen 'rukte hen zo lelijk uit elkaar'. In plaats daarvan
schoot hij ze dood met zijn .36 Smith and Wesson revolver.

Roberts ziet in de opmerking van Carson over 'perfect butchery' een 'hint of
regret', en het begin van zijn latere humane benadering van indianen. Dat is een
tegendraadse verdediging van Carson, die het etiket 'nazi' juist verwierf met
acties op gevorderde leeftijd. Zijn naam is voor altijd verbonden met de
deportatie van de agressieve Navajos, die kolonisten in Arizona hinderden door
voortdurend kuddes schapen en vee te stelen. Op hun 'lange mars' naar een
concentratiekamp in Nieuw-Mexico stierven onder verantwoordelijkheid van Carson
tientallen Navajos door ziekte, kou en uitputting.

Roberts probeert aannemelijk te maken dat Carson de deportatie 'zo menselijk
mogelijk aanpakte en voorkwam dat het ontspoorde in regelrechte genocide'. Hij
beroept zich onder meer op een uitspraak van Carson over een bloedbad dat een
militie in Colorado had aangericht onder Cheyenne-indianen: 'I tell ye what; I
don't like a hostile Red Skin any better than you du. And when they are hostile,
I've fit 'em - fout 'em - as hard as any man. But I never yit drew a bead on a
squaw or papoose and I loathe and hate the man who would. T'aint nateral for
brave men to kill women and little children'.

Een schrale troost misschien voor een politiek-correcte toerist in Taos, maar
een mooi citaat van een man die zich weliswaar niet herkende in de dime novels
die over hem werden geschreven, maar die zichzelf niettemin beschouwde als een
onmiskenbaar product van Amerika, een 'brave man'. Een onschuldige, die ooit te
laat kwam om redding te brengen. Een keer.

David Roberts: A Newer World. Kit Carson, John C. Fremont and the Claiming of
the American West.

Simon & Schuster, 320 blz. [f]70,-

Joy S. Kasson: Buffalo Bill's Wild West. Celebrity, Memory and Popular History.
Hill and Wang, 319 blz. [f]75,60,- (geb.)

Buffalo Bill op een programmablad uit 1884 Illustratie uit besproken boek

Colonel W.F. Cody, omstreeks 1887 Foto uit besproken boek

Kunst en Cultuur ; Geschiedenis ; Kunst en Cultuur ; Kunst ; Taal- en
Letterkunde ; Literatuur ; Kunst en Cultuur ; Kunst ; Taal- en Letterkunde ; Non
fictie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               24 of 87 DOCUMENTS

                                NRC Handelsblad

                               September 26, 2000

Onderzoek rechter moet aan gijzeling voorafgaan

BYLINE: TOM SCHALKEN

SECTION: opinie; Pg. 7

LENGTH: 1324 words


Gijzeling van een journalist dient zoveel mogelijk te worden vermeden. Voor de
rechter is het meestal niet nodig die principiele grens te overschrijden, meent
Tom Schalken.

Bij de door de rechter bevolen gijzeling van de journalist Voskuil tijdens het
strafproces tegen Mink K. zijn principiele kwesties in het geding. Tot hoever
reikt het recht van een journalist om zijn vertrouwelijke bron te beschermen?
Mag de rechter een journalist dwingen zijn bron te onthullen of mag de
journalist dat weigeren, ook als volgens die bron de politie onrechtmatig zou
hebben gehandeld? In de zaak tegen Mink K. zou de politie onder een vals
voorwendsel (wateroverlast) een woning zijn binnengetreden om daarmee te
camoufleren dat zij daartoe eigenlijk niet bevoegd was. In de woning trof zij
wapens aan, waarvoor Mink K. nu wordt vervolgd.

Gijzeling in een strafzaak is alleen mogelijk als een burger weigert aan zijn
getuigplicht te voldoen. Maar is een journalist een gewone burger? Neen, zo kan
men afleiden uit het Goodwin-arrest van het Europese Hof voor de Rechten van de
Mens uit 1996. Een journalist hoeft zijn bron niet te openbaren als zijn
getuigplicht in strijd komt met zijn plicht om de vertrouwelijkheid van zijn
bron te beschermen. Volgens het Hof behoort de bescherming van journalistieke
bronnen tot de basisvoorwaarden voor de instandhouding van de persvrijheid,
zoals die in art. 10 van het Europese mensenrechtenverdrag (EVRM) wordt
beschermd. Enkele maanden na deze Straatsburgse uitspraak erkende ook de Hoge
Raad het (wettelijk niet bestaande) verschoningsrecht voor journalisten.

Hoe kan een journalist dan toch wegens het beschermen van zijn bron worden
gegijzeld? Er zijn goede redenen om een dergelijke dwangmaatregel uiterst
terughoudend toe te passen. Allereerst omdat de journalist door de
jurisprudentiele honorering van zijn beroepsgeheim dezelfde sterke positie heeft
gekregen, voorzover het de bescherming van zijn bron betreft, als de
verschoningsgerechtigden die wel door de wetgever zijn erkend (zoals de arts, de
geestelijke, de notaris en de advocaat).

Uitgangspunt van het verschoningsrecht is dat in beginsel alleen degene die zich
op dat recht beroept, bepaalt waartoe zijn recht zich uitstrekt. Omdat de
gegrondheid van dat beroep alleen kan worden achterhaald door het beroepsgeheim
zelf open te breken. Politie en justitie dienen dus als regel het beroep op een
verschoningsrecht te respecteren, tenzij - aldus de Hoge Raad in een medische
zaak - redelijkerwijs geen twijfel erover kan bestaan dat een beroep op dat
recht onjuist is. Dit betekent dat zelfs een rechter niet zomaar het
beroepsgeheim van een journalist kan doorbreken. Hij is daartoe alleen bevoegd
als zich een evident geval voordoet waarin de journalist zijn verschoningsrecht
misbruikt, bijvoorbeeld als hij langs die weg wil maskeren dat hij zich aan een
strafbaar feit heeft schuldig gemaakt of dat hij een niet bestaande bron
opvoert, dan wel wanneer zich een acute situatie voordoet (zoals bij
levensgevaar) die alleen kan worden beeindigd door het geheim te openbaren. Een
journalist die een ongewenste toestand van publiek belang aan het licht wil
brengen en dat alleen kan doen als hij zijn bron geheimhoudt, maakt geen
misbruik van zijn bijzondere positie. Hij doet juist datgene waarvoor het
verschoningsrecht in het leven is geroepen.

Het journalistieke privilege is dus geen onbeperkt recht. Ook een journalist
heeft zijn verantwoordelijkheden, zoals het Europese Hof beklemtoont. Die
verantwoordelijkheden gaan echter niet zover dat de journalist zijn persvrijheid
op lichte gronden moet opofferen aan andere, ook respectabele belangen. Art. 10
EVRM acht een beperking van de persvrijheid alleen acceptabel als die in een
democratische samenleving noodzakelijk is om bepaalde belangen (in dit geval
vooral: de bescherming van de rechten van anderen) te beschermen.

Dit betekent dat de rechter die overweegt de journalist tot spreken te dwingen,
belangen moet afwegen. Daarbij moet in het oog worden gehouden dat het gewicht
van de af te wegen belangen niet wordt bepaald door de persoonlijke voorkeur van
de rechter. Die belangen zijn namelijk niet van gelijke orde. Zowel het Europese
Hof als de Hoge Raad heeft de persvrijheid hoog geplaatst in de rangorde van
grondrechten. Dit betekent dat een beperking van de persvrijheid slechts in zeer
uitzonderlijke omstandigheden is toegestaan. In dat geval moet het belang dat
met het doorbreken van het beroepsgeheim is gemoeid, aanzienlijk groter zijn dan
het algemene belang dat met de bescherming van de persvrijheid is gediend.

Om welke belangen zou het in de zaak tegen Mink K. kunnen gaan? Het belang van
de waarheidsvinding staat hier duidelijk centraal. Voorzover bekend acht het
Straatsburgse Hof - blijkens een Finse zaak uit 1997 - de waarheidsvinding in
strafzaken al gauw van een zodanig belang dat zij een inbreuk op het
verschoningsrecht kan rechtvaardigen. Maar in de zaak tegen Mink K. gaat het er
niet om feiten op te sporen of berechting van het tenlastegelegde feit mogelijk
te maken, maar om de rechtmatigheid van het politieoptreden aan de kaak te
stellen.

Dit doel raakt rechtstreeks het belang van een verdachte op een eerlijk proces,
in het bijzonder zijn recht om de totstandkoming van het bewijs aan eisen van
rechtmatigheid en betrouwbaarheid te toetsen. Dat is niet alleen een belang dat
de verdachte aangaat, het is ook een publiek belang. De integriteit van de
strafrechtspleging staat hier op het spel. De politie die het nodige krediet bij
de opsporing verdient, past bij doelbewuste misleiding van de rechter geen enkel
pardon meer.

Nu zou men kunnen zeggen dat het doel de integriteit van de strafrechtspleging
te dienen van een hogere orde is dan het doel de persvrijheid te beschermen.
Wanneer een verdachte het risico loopt ten onrechte tot vele jaren
gevangenisstraf te worden veroordeeld, kan de integriteit van de
strafrechtspleging inderdaad als een zwaarder wegend belang worden aangemerkt.
Hoe groot dat risico is, bepaalt de rechter aan de hand van een eigen onderzoek
naar de feiten.

In deze zaak blijkt in het vooronderzoek veel aandacht te zijn besteed aan de
rechtsgrond voor het politieoptreden. Diverse personen, ook niet-politiemensen,
bevestigen het verhaal van de wateroverlast. Als de rechter dat verhaal
overtuigend acht, is niet duidelijk waarom hij de journalist gijzelt, ook al is
de verdediging geinteresseerd in de achtergrond van de zaak. Voor gijzeling
lijkt alleen plaats als inzicht in de ware geschiedenis van het politieoptreden
slechts kan worden verkregen door openbaarmaking van de bron.

Was het in deze zaak wel nodig de persvrijheid aan de kant te zetten? Als de
rechter het verhaal van de anonieme bron voldoende acht om aan de rechtmatigheid
van het politieoptreden te twijfelen, kan hij de onrechtmatige wapenvondst
buiten de bewijsvoering houden. Dat daardoor een verdachte vrijuit gaat terwijl
mogelijk voldoende bewijs voorhanden is, is een prijs die de rechtsstaat betaalt
om de persvrijheid te respecteren. Bewijsuitsluiting is een maatregel om tot
uitdrukking te brengen dat de integriteit van de strafrechtspleging ook langs
die weg overeind kan worden gehouden.

Deze zaak toont aan dat de rechter eerst zelf onderzoek moet doen en op basis
daarvan zijn keuze moet bepalen. Gijzeling van een journalist dient daarbij
zoveel mogelijk te worden vermeden. Voor de rechter is het meestal niet nodig
om, zelfs al valt een inbreuk op de persvrijheid op grond van een zwaarder
wegend belang te verdedigen, die principiele grens te overschrijden.

Tom Schalken is hoogleraar strafrecht aan de Vrije Universiteit Amsterdam en lid
van de onderzoekschool Maatschappelijke Veiligheid.

is geen onbeperkt recht

Media ; Journalistiek ; Recht ; Criminaliteit ; Georganiseerde misdaad ; Recht ;
Criminaliteit ; Delicten ; Geweldsdelicten ; Vrijheidsberoving

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               25 of 87 DOCUMENTS

                                NRC Handelsblad

                               September 22, 2000

Wederopbouwer ; S.J. VAN EMBDEN (1904-2000)

BYLINE: DOOR BERNARD HULSMAN

SECTION: Voorpagina; Pg. 1

LENGTH: 398 words


In het werk van de woensdag overleden architect S.J. van Embden wordt een groot
deel van de Nederlandse architectuurgeschiedenis van de twintigste eeuw
weerspiegeld. Na zijn studie bouwkunde in Delft werd Van Embden beschouwd als
lid van de Delftse School, de groep traditionalistische architecten onder
aanvoering van de Granpre Moliere. Zijn stadhuis in historiserende stijl in
Etten uit 1937 laat zien dat Van Embden voor de Tweede Wereldoorlog niets zag in
de ornamentloze vormen van het Nieuwe Bouwen.

Maar de oorlog bracht een ommekeer in Van Emdens werk. In 1942 werd hij lid van
de Studiegroep Woningarchitectuur, waarin zowel traditionalisten als Nieuwe
Bouwers zaten. Niet alleen moest deze groep de naoorlogse wederopbouw
voorbereiden, maar ook moest zij leiden tot een verzoening tussen de Nieuwe
Bouwers en de traditionalisten, die voor de oorlog voor zulke felle
architectuurdebatten zorgden, dat men er nu nog met weemoed aan terugdenkt.

De naoorlogse Van Embden was de belichaming van deze verzoening. Net als veel
Nieuwe Bouwers meende hij dat 'de gewone man' de nieuwe 'mecenas' van de
architectuur moest worden. Maar niet zonder een zekere weerzin: 'Het zal ons
iets kosten om deze weinig opwindende persoonlijkheid te aanvaarden als
inspiratiebron', schreef hij in 1946.

Van Embden was niet de man van de grootse, meeslepende bouwwerken. Na de oorlog
werkte hij vooral als stedenbouwkundige die geruisloos het aanzicht van het
wederopbouwende Nederland bepaalde. Zo was hij als adjunct-directeur van de
Dienst Wederopbouw Rotterdam betrokken bij het wereldberoemde ontwerp van Van
den Broek en Bakema voor de Lijnbaan in Rotterdam. Verder is hij onder veel meer
een van de stedenbouwkundige ontwerpers van Zoetermeer en staan de campussen van
de Technische Universiteiten in Delft, Enschede en Eindhoven op zijn naam. Ook
was hij adviseur van Dordrecht, Delft, Deventer en Zwolle bij de soms grove
ingrepen in hun historische binnensteden.

Daarnaast bleef Van Embden als architect werken. In 1970 voltooide hij de
verrassende tempel voor de Soefi-beweging in Katwijk. Van Embden was toen al
vele jaren mede-vennoot van OD 205. Het is de ironie van de Nederlandse
architectuurgeschiedenis dat de ex-traditionalist Van Embden aan de wieg heeft
gestaan van een 'high-tech'-architectenbureau als OD 205.

Architectuur ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               26 of 87 DOCUMENTS

                                NRC Handelsblad

                               September 16, 2000

'Het was niet de tijd van de arbeiders' ; JAN BANK EN MAARTEN VAN BUUREN OVER DE
CULTUUR VAN 1900

BYLINE: HENDRIK SPIERING

SECTION: Wetenschap & Onderwijs; Pg. 51

LENGTH: 2194 words


Altijd maar die arbeidersbeweging, de arp en de decadentie in de kunst. Romanist
Van Buuren en historicus Jan Bank besloten om hun Nederlandse
cultuurgeschiedenis van de periode rond 1900 heel anders aan te pakken. Van
Wilhelmina tot Concertgebouworkest.

Rond het jaar 1900 lieten veel kwekelingen (onderwijzers-in-opleiding) hun haar
lang groeien. En ze droegen een zwierig los geknoopte zwarte das op een slappe
boord: zichtbare tekenen van hun breuk met het 'sleurbestaan'. Vrouwelijke
kwekelingen hadden een hardnekkige voorkeur voor vierkant uitgesneden jurken van
fluwelige stoffen. Ze streefden naar eenvoud en schoonheid en streden tegen
'maatschappelijke uitwassen'. Zoals tegen drankgebruik (en nog veel meer) in de
Kweekelingen Geheelonthoudersbond (1906), waarvan de oprichters in een manifest
schreven: 'Wij willen de lach brengen over veel droeve dingen, we willen
levenslust, energie doen opwassen in kleine verdoolde zielen'.

Aldus zomaar een veelzeggende observatie uit het pas verschenen boek 1900
Hoogtij van burgerlijke cultuur (Sdu Uitgevers, [f][f]95,-) van de historicus
Jan Bank en de romanist Maarten van Buuren. In het jeugdige idealisme van de
kwekelingen vielen twee ontwikkelingen samen, schrijven ze in het hoofdstuk De
dageraad van de volksopvoeding: het ontstaan van een zelfstandige jeugdbeweging
en een opwaardering van het onderwijzersambt. Het aantal goed opgeleide
onderwijzers nam snel toe aan het einde van de negentiende eeuw. Een zichtbare
professionele groep met veel maatschappelijke invloed ontstond. De hartstocht
lag in het overbrengen van de kennis. In hetzelfde hoofdstuk wordt het ontstaan
van het Lyceum (uitstel van keuze!) en de MMS (middelbare meisjesschool)
behandeld, het succes van de HBS (hogere burgerschool), het effect van de
leerplicht (1901) op vooral meisjes en de oudere leerlingen (negen tot twaalf),
de vooruitstrevende ideeen van de Haagse onderwijzer ! Jan Ligthart, maar ook de
opkomst van sport, gymnastiek, fietsen.

''Het boek biedt een panorama', zegt de Leidse hoogleraar Jan Bank tijdens een
gesprek in de Utrechtse hoogleraarskamer van collega-auteur Maarten van Buuren.
''We tonen elementen van het patroon dat we willen beschrijven.' En dus
verschijnen in evenzoveel hoofdstukken (waarbij de chronologische grenzen
ongeveer bij 1880 en 1920 liggen) de inhuldiging van koningin Wilhelmina (met
alle feestelijkheden vandien), het nationalisme, de stadsuitbreidingen, de
'gemeenschapskunst', het symbolisme in de schilderkunst, de bloei van de
natuurwetenschappen, de psychologie en metafysica van de Groningse pionier prof.
Gerard Heymans, het neocalvinisme en de kerkenbouw, de nieuwe ordening in het
katholicisme, de utopistische kolonien in het Gooi, de anti-decadentie in de
poezie, de vrouwenemancipatie en de stadscultuur (van Concertgebouw tot
drukwerkexplosie).

Van Buuren: ''Het opvallendst is de hoge mate van idealisme in alle lagen van de
bevolking. De betere maatschappij was echt bezig om eraan te komen. De utopisten
waren in de sociale beweging in de meerderheid. Iemand als Frederik van Eeden
geloofde echt dat alle mogelijkheden open lagen voor een nieuwe maatschappij,
een nieuwe gemeenschap. En dat zou niet met allerlei kleine hervormingen komen,
maar in een stoot, in een klap. Wij zijn nu veel cynischer, dat soort dingen
lees je nu half grinnikend.'''Het grote probleem met contemporaine geschiedenis
is de overvloed van gegevens', zegt Jan Bank. Toch is het tweede deel in de
serie Nederlandse cultuur in Europese context (1800 en 1950 verschijnen
binnenkort) niet dikker dan het eerder dit jaar verschenen 1650 Bevochten
eendracht van de historicus Willem Frijhoff en de neerlandica Marijke Spies (624
tegen 704 blz.). De serie, die nog wordt afgesloten met een 'terugblik'
(Rekenschap) is het belangri! jkste resultaat van een tienjarig NWO-project dat
in 1991 werd begonnen als een geesteswetenschappelijke reactie op het wegvallen
van de Europese binnengrenzen in 1992. Totale kosten: tien miljoen gulden.

Onder bijval van Van Buuren zegt Bank: ''Het is jammer dat deze vruchtbare
samenwerking tussen de verschillende letterendisciplines nu weer voorbij is.
Voor de geschiedenis van de twintigste eeuw is dat echt iets bijzonders. In de
contemporaine geschiedschrijving is cultuur een ondergeschoven kindje. Het
doorbreken van de hardnekkige specialismen slaagt wel bij de vroegmoderne tijd.'
Er zijn wel vaker samenwerkingsprojecten geweest met letterkundigen,
kunsthistorici of musicologen, maar die eindigen dan altijd in een conferentie
of een bundel. ''Nooit in een gezamenlijke publicatie, zoals nu bij ons', zegt
Bank, ''en dat maakt een groot verschil. Dit is veel minder vrijblijvend.'

Bij lezing van '1900' komt wel een klassiek geschiedwetenschappelijke vraag op:
wat betekent het allemaal? Er worden veel feiten genoemd, maar u geeft relatief
weinig expliciete duiding.

Bank: ''Dat is het probleem van het schrijven van een grote historische
synthese. Je kunt inderdaad ook op een tamelijk abstract niveau gaan zitten, met
veel nadruk op analyse. Personen en voorvallen komen dan een beetje in de
schaduw. In andere delen van de reeks Nederlandse cultuur zal ook zo'n hoge
positie worden ingenomen, denk ik. Wij hebben er voor gekozen iets lager te gaan
zitten, met meer aandacht voor het verklarende voorval dat interessant is om een
bepaalde visie uit dragen. Normaal begin je zo'n synthese met de demografie en
economie. Nou, wij dus niet. Wij beginnen met een feest, de inhuldiging van
Wilhelmina. Want het is cultuurgeschiedenis.'

Van Buuren: ''Voor het bepalen van een visie hebben wij ons mede georienteerd op
de andere, aangrenzende delen. In 1800 is er in Nederland een grote kaalslag en
armoede. Dat jaartal is in feite een kuil. In 1950 staat alles in het teken van
de wederopbouw na de oorlog. Wij gaan daartussenin zitten, met het hoogtij van
de burgerlijke cultuur. De cultuur van 1900 heeft heel sterk het imago van een
periode waarin het burgerlijke zelfbewustzijn wordt aangetast door de sociale
bewegingen en waarin decadentie heerst in de kunst. Dat beeld is sterk bepaald
door Jan Romein in zijn boek Op het breukvlak van twee eeuwen (1967). Daar
zetten wij ons sterk tegen af. Het gaat juist heel goed met Nederland, er is
geen sprake van een gespleten burgerij of een neergang in de cultuur. Dat laten
we zien.'

Maar waar zijn dan die sociale bewegingen in uw boek? De ellende van de
fabrieksarbeiders, de plaggenhutten in Drenthe?

Bank: ''Die komen wel hier en daar voor in de tekst. Maar erg expliciet is het
allemaal niet. Dus inderdaad, daar kiezen we niet voor.'

Maar die toestanden vormen toch even goed een onderdeel van de Nederlandse
cultuur in 1900?

Bank: ''Vooraf is in het project een afspraak gemaakt over de onderwerpen van
deze cultuurgeschiedenis. En die komen dus allemaal aan bod: literatuur, kunst,
onderwijs, religie, filosofie en wetenschap. Maar ik wil nog wel verder gaan. We
zijn een beetje dwarsig geweest tegenover dat vaste beeld van sociale ellende.
Er is nog zoveel meer te belichten, zeker in cultuurhistorisch perspectief. De
sociale aspecten vind je wel in de Algemene Geschiedenis van Nederland. Wij
hebben bewust gekozen voor een overbelichting van het culturele aspect, en ja,
dan heb je dus een onderbelichting van het sociale aspect. Neem de
diamantbewerkers, die befaamde pioniers van de vakbeweging. In ons boek wordt
juist de culturele kant van hun vakbond belicht: de zangcultuur, de
socialistische liederen en hun liefde voor opera en operette. Er was ook sprake
van een beschavingsoffensief.'

Moeten we het boek dan ook beschouwen als een polemiek tegen de
geschiedschrijving die in de jaren zeventig en tachtig ontstond: met veel nadruk
op sociaal-economische omstandigheden, mentaliteit en het gewone volk?

Bank: ''Ja, zeker. We hebben bewust afstand genomen van het idee dat de sociale
geschiedenis, die ellende in de fabrieken en plaggenhutten, de dragende kracht
is van deze periode. Het is een bewust gekozen belichting, die een andere
geschiedschrijving natuurlijk niet uitsluit. Maar het valt me echt op dat bij
interviews over dit boek, laatst weer bij het VPRO-radioprogramma OVT, iedere
keer wordt gevraagd: 'waar zijn de arbeiders, het is toch de tijd van de
arbeiders!?' Ik zou het willen omdraaien. Bepaalde vormen van burgerlijke
cultuur zijn hier voor het eerst samengebracht en normaal beschreven. Er is
bijvoorbeeld nog steeds geen behoorlijke muziekgeschiedenis van Nederland. Dat
is misschien ook geen prioriteit, maar toch: mag het ook eens een keer! Het
lijkt wel alsof het politiek incorrect is. In het hoofdstuk over stadscultuur
gaat het over theater, muziek, de opera. En die opera was beslist niet alleen
Wagner. Juist de Italiaanse opera was beslist niet elitair.'

Van Buuren: ''De cultuur werpt ook een ander licht op de sociale bewegingen. Aan
het gebouw van de diamantbewerkersbond werkten Berlage en Richard Roland Holst,
die sterk betrokken waren bij de idealen van gemeenschapskunst. En die rare
wereldvreemde ideeen van de Domela Nieuwenhuis en Frederik van Eeden, met hun
utopieen, mogen vaak als randverschijnselen zijn gezien, het waren toen voor
velen de bron en de drijvende kracht van waaruit de sociale bewegingen
opereerden.'

Moet ik in dit verband uw grote aandacht voor kerkarchitectuur dan als een soort
provocatie beschouwen?

Bank: ''Nee, nee. Dat was iets anders. We hebben er voor gekozen godsdienst in
haar eigen culturele waarde te laten. Door de grote aandacht voor verzuiling is
godsdienst in de negentiende eeuw tot nu toe altijd behandeld in het kader van
vakbonden en verenigingsleven. Wel, dat doe ik nu eens niet. Het komt er wel in,
maar bij Kuyper ligt de nadruk op zijn activiteiten in de kerk, niet op zijn
politiek en de ARP. Van de godsdienst behandelen wij de theologie, de cultus, de
liturgie - bij de katholieken meer dan bij de protestanten natuurlijk - en
vooral ook het kerkelijk personeel: de dominees, de priesters, de nonnen en de
diaconessen. Dat is een tamelijk nieuwe benadering. We beginnen niet met Kuyper
de Geweldige, maar met de nieuwe theologie. Want daar gebeurt het, de moderne
theologie en de toenemende vrijzinnigheid. Die secularisatie van de negentiende
eeuw is ook altijd onderbelicht geweest. Is het verboden daar nu wel aandacht
aan te schenken?'

Natuurlijk niet, maar in het begin van uw boek zegt u uit te gaan van de
cultuuromschrijving die Frijhoff geeft in het deel 1650. Daarin ligt de nadruk
op de mechanismen waarmee een cultuur zichzelf in stand houdt, op 'de verhalen
die een cultuur over zichzelf vertelt'. Zoiets zet de lezer op het verkeerde
been. Dan verwacht je toch meer brede culturele processen en verbanden, meer
mentaliteitsgeschiedenis.

Bank: ''Tja, dat hebben wij inderdaad minder, dat kan. Het is ook een probleem
van de omvang. In de contemporaine geschiedenis is dat veel sterker. Romein
heeft het in zijn Breukvlak ook niet kunnen oplossen. En in ons andere
voorbeeld, Carl Schorske's Fin-de-siecle Vienna (1981), heeft de auteur een heel
specifieke invalshoek gekozen, waardoor hij veel kon weglaten.'

Maar waarom dan niet uw eigen centrale idee meer benadrukt? In een vlammend
betoog vooraf?

Bank: ''Hadden we misschien beter kunnen doen, ja, als ik alle verwijtende
reacties bekijk. Ik ben daarom wel blij met het tijdsbeeld in de roman Publieke
Werken (1999) van Thomas Rosenboom, die in dezelfde tijd speelt. Daarin vinden
we heel veel terug van onze opvattingen. Hij begint wel bij de plaggenhutten in
Drenthe, maar de hoofdfiguren zijn toch veel typerender voor de tijd: de
geleerde maar nog niet academische gevormde apotheker, de vioolbouwer die midden
in de muziekcultuur staat maar ook allerlei opvattingen over stadsplanning
heeft.'

En toch vraag ik: hoe keek het gewone volk nou tegen die burgerlijke cultuur
aan?

Bank: ''Gedeeltelijk werden ze er in mee gezogen. De arbeiders in de Jordaan
namen het initiatief voor de schenking van de Gouden Koets. En het neocalvinisme
van de gereformeerden wordt snel een zaak van de befaamde 'kleine luyden'. En
als gezegd: de diamantbewerkers waren dol op opera. In dat perspectief komen die
arbeiders echt vaak in ons boek voor hoor!'

U heeft dus echt burgerlijke geschiedschrijving bedreven, in alle betekenissen
van het woord.

Bank: ''Ja. Nou en?'

Van Buuren: ''We willen helemaal niet polemiseren met sociaal-economische
geschiedschijving of de arbeidersbeweging. Maar als je kijkt naar de cultuur van
1900, dan zeg je: ja, die burgerlijkheid was het hoofdkenmerk.'

Boven Deur van de Nieuwe Kerk te Amsterdam. Het ontbrekende paneel werd in
januari 1886 losgezaagd door een groepje gereformeerden onder leiding van
Kuyper, toen zij deze hervormde kerk bezetten.

Onder Trucagefoto van de psycholoog Gerard Heymans (1857-1930) die na zijn dood
in zijn portefeuille werd gevonden. Heymans was een pionier op het gebied van
empirisch psychologisch onderzoek, maar hing ook het psychisch monisme aan: de
gehele werkelijkheid bestaat uit bewustzijn (en dus niet uit materie).

Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               27 of 87 DOCUMENTS

                                NRC Handelsblad

                               September 9, 2000

Een slimmestofzuiger inde ruimte ; Europa op zoek naar de waarheid over het
Amerikaanse spionagenetwerk Echelon

BYLINE: MARIE-JOSE KLAVER

SECTION: Zaterdags Bijvoegsel; Pg. 39

LENGTH: 2092 words


Bestaat Echelon, een elektronisch spionage- netwerk dat wereldwijd
telefoongesprekken, fax en e-mail onderschept? De Amerikaanse regering ontkent
dat. Het Nederlandse kabinet weet het niet. Maar overal in Europa zijn politici
ervan overtuigd. Deze week begonnen Europarlementariers een onderzoek.

Wat doet een premier die zijn ministers niet vertrouwt? Vraag het Margaret
Thatcher. De voormalige Britse premier wilde weten wat twee van haar ministers
in haar afwezigheid bespraken. Daarom liet ze de bewindslieden afluisteren via
het elektronische spionagenetwerk Echelon: alle telefoongesprekken van de
ministers werden aan de hand van de juiste frequenties en trefwoorden
onderscheiden van de rest van het afgetapte materiaal en op een speciale band
gezet voor de Engelse inlichtingendienst Government Communications Headquarters
(GCHQ).

De Canadese ex-spion Mike Frost, die bij dit spionagegeval betrokken was,
vertelde dit in het Amerikaanse televisieprogramma 60 Minutes. Om welke
ministers het ging, onthulde hij niet. Wel wist hij dat de Britse
inlichtingendienst GCHQ zijn vingers niet aan de kwestie wilde branden omdat de
ministers niet als staatsgevaarlijk werden beschouwd. Thatcher vroeg daarom de
Canadese geheime dienst in 1983 om de conversaties van de ministers af te
luisteren met behulp van het spionagenetwerk Echelon.

Echelon is een reusachtig elektronisch spionagenetwerk dat een groot deel van
alle telefoongesprekken, faxen, telexen, e-mails en satellietcommunicatie in de
hele wereld onderschept. Het is ontwikkeld door de Amerikaanse National Security
Agency (NSA) en wordt geexploiteerd door de overheden van de Verenigde Staten,
Groot-Brittannie, Canada, Australie en Nieuw-Zeeland. Mike Frost beschrijft
Echelon als 'een reusachtige stofzuiger in de lucht die alles opzuigt'. Mogelijk
interessante berichten worden onderschept door computers met behulp van
trefwoorden als 'bom', 'aanslag' en 'wapens'.

In 60 Minutes legde Frost uit hoe ook onschuldige burgers het slachtoffer van de
NSA kunnen worden. Een vrouw die het woord bombed gebruikte, werd jarenlang
onterecht afgeluisterd. Haar naam en telefoonnummer kwamen in de NSA-database
terecht omdat ze aan de telefoon zei dat haar zoon bombed (blunderde) tijdens
een toneelstuk op school. 'De computer spuwde dat gesprek uit. De analist wist
niet zeker waar het gesprek over ging, dus om geen fout te maken, plaatste hij
die vrouw op de lijst', aldus Frost.

Staan er ook Nederlandse burgers op die lijst? Wordt hun privacy door Echelon
bedreigd? En worden Nederlandse bedrijven het slachtoffer van economische
spionage door de NSA? 'Op die vragen zou ik graag antwoord willen hebben', zegt
het Tweede-Kamerlid M. Wagenaar (PvdA).' Dit najaar houdt de Tweede Kamer een
debat over Echelon.

Zesmaal hebben Kamerleden de afgelopen twee jaar vragen gesteld over het
spionagenetwerk. Uit de antwoorden van de ministers van Binnenlandse Zaken,
Buitenlandse Zaken en Justitie blijkt dat ze niet veel kennis hebben van het
spionagenetwerk. VVD-minister van Buitenlandse Zaken Van Aartsen trekt zelfs het
bestaan van Echelon in twijfel. Minister De Vries (PvdA) van Binnenlandse Zaken
is daar ook niet van overtuigd. Hij vindt bovendien dat het de Amerikanen vrij
staat Nederlandse communicatiemiddelen af te luisteren omdat de spionage niet op
Nederlands grondgebied plaatsvindt. 'Het - al dan niet - bevoegd onderscheppen
van Nederlands datacommunicatieverkeer door een ander land op diens eigen
grondgebied levert (...) geen strafbaar feit op ter zake waarvan Nederland
rechtsmacht bezit', aldus De Vries in antwoord op vragen van Wagenaar en haar
partijgenoot Van Oven.

Terwijl de Nederlandse regering het bestaan van Echelon nog in twijfel trekt,
lopen in Frankrijk, Belgie, Italie en Denemarken al geruime tijd onderzoeken.
Ook een onderzoekscommissie van het Europees parlement ging deze week aan de
slag. Die zal onder meer de telecomwetgeving in de lidstaten van de Europese
Unie onder de loep nemen en proberen een antwoord te vinden op de vraag wat
technisch precies mogelijk is. De commissie heeft een Nederlandse
vice-voorzitter, P. Plooij van de VVD. 'Technisch is alles mogelijk. Wat
mogelijk is, gebeurt.' In openbare bronnen in het buitenland - documenten van de
Amerikaanse regering, buitenlandse media - is trouwens al genoeg informatie over
Echelon te vinden om aan te nemen dat het spionagenetwerk bestaat. In meeste
genoemde landen is dat door ook overheidsfunctionarissen bevestigd.

Spijt

De Australische inspecteur-generaal van Informatie en Veiligheid Bill Blick, een
van de hoogste inlichtingenambtenaren van het land, heeft recentelijk tegenover
de BBC Australie's deelname aan het systeem bevestigd.

Blicks baas Brady, de directeur van de Australische geheime dienst Defense
Signals Department, heeft in het Australische televisieprogramma Sunday zijn
zorg uitgesproken over het feit dat tachtig procent van alle Australische
telefoongesprekken, e-mails, faxen en telexen via Echelon naar de NSA wordt
doorgestuurd.

Het Belgische Comite van Toezicht op de inlichtingendiensten, ingesteld om erop
toe te zien dat de inlichtingendiensten zich aan de grondwet houden, heeft het
bestaan van Echelon erkend in het jaarverslag van vorig jaar en burgers en
bedrijven aangeraden om versleuteling (encryptie) te gebruiken om zich te
wapenen tegen de Amerikaanse afluisterpraktijken.

J. Wiersma (PvdA), ook lid van de onderzoekscommissie van het Europees parlement
trekt de wijze waarop versleuteling wordt gebruikt in twijfel. De meest
gebruikte software is van Amerikaanse makelij. 'De Amerikaanse regering heeft
codes om in te breken in computerprogramma's', zegt hij. 'Ze zegt dat dit voor
misdaadbestrijding is, maar daar kun je ook anders over denken. De Amerikanen
hebben een ander gevoel voor privacy dan Europeanen.'Een belangrijke bron over
Echelon is de Amerikaanse Margaret Newsham. Zij werkte van 1974 tot 1984 voor de
NSA in dienst van een particuliere toeleverancier voor het Amerikaanse leger.
Als systeembeheerder van Echelon installeerde ze software en configureerde ze de
afluistercomputers. Terwijl ze in het Engelse Menwith Hill werkte, een van de
belangrijkste afluisterstations in het Echelon-netwerk, was Newsham er getuige
van dat de telefoongesprekken van de Amerikaanse senator S. Thurmond werden
afgeluisterd. In een onlangs gepubliceerd interview met de Deense krant Ekstra
Bladet zei Newsham, die in 1988 haar verhaal in een besloten zitting aan het
Amerikaanse Congres vertelde, dat ze veel van de spionageactiviteiten van de NSA
ongrondwettelijk vond. Ze zijn in strijd met het recht op privacy, zoals dat is
vastgelegd in het vierde Amendement van de Amerikaanse grondwet. Newsham heeft
er spijt van dat ze was betrokken bij het bespioneren van gewone burgers en
politici.

De beste aanwijzing voor het bestaan van Echelon is trouwens de website van de
NSA zelf. Daar prijst de inlichtingendienst, in 1952 opgericht om informatie te
verzamelen over buitenlandse naties, een zelf ontwikkeld zoeksysteem voor talen
en woorden aan. Het kan in een mum van tijd miljoenen documenten verwerken. De
software kan in alle talen van de wereld thematisch verwante documenten
clusteren en doorzoeken.

Mensenrechten

De wereldwijde spionage-activiteiten van de NSA staan sinds 1998 in de
belangstelling. In dat jaar publiceerde de wetenschappelijke commissie STOA
(Scientific and Technological Options Assessment) van het Europees Parlement het
spraakmakende rapport An appraisal of the technologies of political control over
de reikwijdte van Echelon. Aanleiding voor het onderzoek waren geruchten dat de
NSA met behulp van Echelon de voorbesprekingen voor de GATT, de voorloper van de
Wereldhandelsorganisatie, zou afluisteren.

In dat rapport schrijft de Britse onderzoeker Steve Wright dat de Verenigde
Staten sinds het einde van de Koude Oorlog Echelon inzetten om met name burgers
en bedrijven in Europa af te luisteren. Wright beschrijft hoe alle onderschepte
communicatie uit Europese landen via een afluistercentrum in het Engelse Menwith
Hill naar het hoofdkwartier van de NSA in Fort Meade wordt gestuurd.

De NSA schendt de mensenrechten door een ongeoorloofde inbreuk te maken op de
privacy van burgers, vindt het Europees Parlement. Uit een juridisch onderzoek
van het Scientific and Technological Options Assessment blijkt dat het aftappen
van de NSA in strijd is met onder meer de Universele Verklaring van de Rechten
van de Mens en de Europese Conventie voor de Rechten van de Mens. In beide
verdragen wordt privacy als fundamenteel mensenrecht beschouwd, waarop alleen
inbreuk mag worden gemaakt als er juridisch omklede redenen toe zijn.

De EU kan 'geen afluistersysteem aanvaarden als dat niet voldoet aan de
juridische normen van de lidstaten en als het de fundamentele principes in
verband met de waarde van de mens schendt', zei de minister van Binnenlands
Bestuur Fernando Gomes van EU-voorzitter Portugal eind februari bij de
presentatie van het tweede STOA-rapport over Echelon.

Volgens de schrijver van dit rapport, de onderzoeksjournalist Duncan Campbell,
zou de Amerikaanse overheid Echelon gebruiken voor economische spionage. Het
Europese bedrijfsleven zou miljarden euro's aan orders zijn misgelopen doordat
de NSA concurrentiegevoelige informatie heeft doorgespeeld aan het Amerikaanse
bedrijfsleven. De Franse minister van justitie Elisabeth Guigou beschuldigt de
VS ervan dat het Franse elektronicabedrijf Thomson een order in Brazilie is
misgelopen. Het Europese bedrijf Airbus zou dankzij de NSA een opdracht van zes
miljard euro hebben verloren aan het Amerikaanse Boeing. Guigou heeft niet
bekend gemaakt of ze behalve het rapport van Campbell nog andere bronnen heeft
voor haar beschuldiging.

Happy jamming

De NSA 'luistert' ook internetgebruikers 'af', onthult Campbell in het rapport.
Om haar doel te bereiken heeft de inlichtingendienst afluisterapparatuur
geplaatst in de netwerken van een aantal grote providers. Ook zou de NSA
afspraken gemaakt hebben met softwaremakers als Netscape en Lotus Notes om
achterdeurtjes in te bouwen waardoor internetgebruikers worden afgeluisterd.

Campbell baseert zich op uitspraken van de als betrouwbaar bekend staande,
voormalige NSA-spion Wayne Madsen, die zegt dat de inlichtingendienst al in 1995
bij negen internet exchanges (knooppunten in het internet-netwerk waar dagelijks
miljoenen e-mails langskomen) kon afluisteren.

Uit protest tegen Echelon organiseerden netactivisten in oktober 1999 een Jam
Echelon Day. Als alle internetgebruikers een e-mail met ten minste vijftig
verdachte trefwoorden zouden sturen, zou Echelon verstopt raken, was de
gedachte. Enkele suggesties van de initiatiefnemers van het digitale protest:
Oklahoma City, militia, FBI, terrorist, handgun, rifle, delta force,
constitution, Mossad, bomb, Waco, Davidian, George Bush, Bill Clinton, Hillary.
De dagen voor het protest wenste men elkaar op internet happy jamming toe.
Technici als de gerenommeerde versleutelingsexpert Bruce Schneier denken dat
Echelon te slim is om vast te lopen door e-mails met trefwoorden. Duncan
Campbell denkt dat het protest niets heeft uitgehaald omdat de NSA gewend is aan
ruis in het systeem.

Zullen alle onderzoeken ervoor zorgen dat burgers die gehecht zijn aan hun
privacy weer rustig kunnen slapen? Is het voor onderzoekers en politici in
Europa mogelijk om Echelon volledig te doorgronden? 'Nee', zegt Jelle van Buuren
van het Amsterdamse Buro Jansen & Jansen, dat opkomt voor de privacy van
burgers. 'Dat kan alleen als de brandkasten van de inlichtingendiensten
opengaan. Dat kan natuurlijk niet.' De enige mogelijke oplossing die hij ziet,
is het sluiten van internationale verdragen. 'Zo kun je denken aan het
afschaffen van bepaalde internationale spionage of grenzen aan de spionage
stellen.'

Is dat mogelijk? Van Buuren: 'De inlichtingenwereld is per definitie een
moeilijk terrein. Het zal lastig zijn, maar er zijn ook internationale afspraken
over het klimaat gemaakt. Het lijkt me dat hier dan ook afspraken over gemaakt
kunnen worden. Het gaat om een groot belang: privacy.'

Europarlementarier Wiersma hoopt dat het onderzoek waaraan hij meewerkt, zal
leiden tot voorstellen voor internationale afspraken. 'Al vraag ik me af of de
Amerikanen daar op zullen reageren.'

Met medewerking van Henriette Smit

Dossier Echelon: www.nrc.nl

Illustratie Ron van Roon

Spionage ; Politiek en staat ; Politiek en Staat ; Buitenlandse Betrekkingen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               28 of 87 DOCUMENTS

                                NRC Handelsblad

                               September 7, 2000

Vertrouwelijkheid is niet absoluut

BYLINE: HENDRIK KAPTEIN

SECTION: Profiel; Pg. 29

LENGTH: 997 words


De geheimhoudingsplicht van advocaten is niet onvoorwaardelijk, maar een zaak
van afweging. De hoogste vertegenwoordiger van de advocaten bezigt op dit punt
slechts ongeloofwaardige, rechtsstatelijke retoriek, vindt Hendrik Kaptein.

Algemeen deken P.J.M. von Schmidt auf Altenstadt van de Nederlandse Orde van
Advocaten pleit tegen Europese plannen om advocaten te verplichten melding te
maken van misdaadgeld. Eigenlijk pleit hij tegen een meldingsplicht inzake welke
leven en welzijn bedreigende misstanden dan ook. Want geheimhoudingsplicht en
verschoningsrecht voor advocaten zijn onvoorwaardelijk en verankerd in de
grondslagen van de rechtsstaat, zo schrijft hij op de opiniepagina van 30
augustus.

Maar anders dan Von Schmidt auf Altenstadt stelt, hebben advocaten geen
wettelijk geheimhoudingsrecht en geen wettelijke verschoningsplicht. De wet
heeft het alleen over standen, ambten en beroepen. Niet de wetgever, maar de
rechter heeft besloten dat wettelijke geheimhouding en verschoning ook gelden
voor het beroep van advocaten. Diezelfde rechter heeft herhaaldelijk gesteld dat
vertrouwelijkheid niet onvoorwaardelijk geldt.

In de wet is dan ook niet te vinden dat geheimhouders moeten zwijgen over alles
wat hun ter ore komt. In de centrale bepaling (art. 272 van het Wetboek van
Strafrecht) gaat het om zaken waarvan geheimhouders weten of redelijkerwijs
moeten vermoeden dat zij die voor zich moeten houden. Tot hen kunnen dus ook
(bijvoorbeeld levensbedreigende) zaken komen waarvan zij weten of redelijkerwijs
moeten vermoeden dat zij die wel ter kennis van justitie moeten brengen. Voor
het verschoningsrecht geldt hetzelfde. In de wet staat dat gerechtigden zich
kunnen verschonen, niet dat zij dat altijd moeten doen.

In wet en rechtspraak is nog minder te vinden dat advocaten mogen en moeten
zwijgen als zij clienten anders dan in rechtszaken bijstaan. Als advocaten
alleen adviezen geven, geldt voor hen in beginsel hetzelfde als voor gewone
juridische adviseurs. Die hebben op het gebied van geheimhouding en verschoning
geen andere rechten en plichten dan gewone burgers. Von Schmidt auf Altenstadts
opvatting is dus in ieder geval in strijd met wet en rechtspraak.

Niet toevallig is zijn absolute vertrouwelijkheid al evenmin verenigbaar met
beroepsethiek. Er zijn geen absolute (beroeps)ethische beginselen. Zelfs het
wettelijk en schijnbaar volstrekt onvoorwaardelijk verbod om te doden kent
uitzonderingen, als in omstandigheden van noodweer. Dat geldt eens te meer voor
vertrouwelijkheid. Advocaten die levensbedreigende zaken zonder meer voor zich
houden, deugen niet als mens en zelfs niet als advocaat.

Zinvolle afweging vooronderstelt goede redenen voor en tegen. Die kunnen niet
opgaan in Von Schmidt auf Altenstadts vertrouwelijkheid als onvoorwaardelijke
vooronderstelling van vrije toegang tot de advocatuur. Dat is retoriek. Al zit
er een zweem van waarheid in: als advocaten alle vertrouwelijke verhalen van
clienten naar buiten zouden brengen, dan zouden die clienten met advocaten (nog)
slechter af zijn dan zonder. Maar dat is nog geen antwoord op de vraag tot hoe
ver die clienten hun advocaten mogen en moeten vertrouwen. Er zijn grenzen,
tenminste in leven en wezenlijk welzijn bedreigende omstandigheden.

Von Schmidt auf Altenstadt maakt al evenmin enig onderscheid tussen afwenden van
gevaar vooraf en medewerking aan bestraffing achteraf, als het (onherstelbare)
leed is geschied. Afwenden van gevaar rechtvaardigt eerder doorbreking van
vertrouwelijkheid dan de wens om mogelijk schuldige daders hun gerechte straf te
laten ondergaan. Inderdaad zijn advocaten geen officieren van justitie en
rechters, belast met vervolging, berechting en bestraffing. Maar Von Schmidt auf
Altenstadt kan niet volhouden dat advocaten evenmin enige plicht hebben om
ernstige schade te voorkomen als dat hun vertrouwelijkheid zou doorbreken. Ook
dat is uitsluitend de taak van politie en justitie, stelt hij. Zijn geestverwant
die iemand ziet verdrinken zegt: tja, ik zou kunnen helpen, maar daar ben ik
niet voor, de officiele hulpdiensten blijven niet scherp als ik hun werk ga
doen.

Misdaadgeld is maar geld, maar ook dan geldt het onderscheid tussen voorkomen
vooraf (kan goed zijn) en (verboden) medewerking aan bestraffing achteraf. Zij
het dat schade door misdaadgeld achteraf kan worden hersteld, door
strafrechtelijke voordeelsontneming, fiscale ingrepen en civiele acties. Dat
moet advocaten in dergelijke zaken extra voorzichtig maken. Natuurlijk gaat het
bij misdaadgeld niet zonder meer om zaken van leven en dood. Als het alleen om
geld gaat, zal vertrouwelijkheid vaak voorgaan. Maar niet altijd en niet
absoluut. Von Schmidt auf Altenstadt rept met geen woord over menselijke en
maatschappelijke schade door misdaadgeld en wat daarmee samenhangt. Zorg
daarover heeft Europese regelgevers aan het denken gezet, en terecht.

Een advocatuur die daartegen niet verder komt dan rechtsstatelijke retoriek is
niet geloofwaardig. Wezenlijk voor vertrouwensberoepen als de advocatuur is niet
dat over alles wordt gezwegen, maar dat vertrouwensberoepsbeoefenaren zonder
meer kunnen worden vertrouwd in alles wat voor de buitenwacht verborgen blijft,
zoals in moeilijke afwegingen van geheimhouding tegen andere grote belangen.
Nadere en natuurlijk ook niet onvoorwaardelijke regels voor meldingsplichten
zouden dergelijke afwegingen juist kunnen vergemakkelijken.

Advocaten die er (dan nog) niet uitkomen worden geacht zich voor (vertrouwelijk)
advies te wenden tot hun plaatselijke dekens. Aan een algemeen deken die elke
afweging afwijst hebben zij op dit punt niet zoveel. Europese regelgevers al
evenmin.

Dr. H.J.R. Kaptein is verbonden aan de juridische faculteit van de

Universiteit van Amsterdam.

Er zijn grenzen aan tot hoever clienten hun advocaten mogen en moeten
vertrouwen. (Foto Freddy Rikken)

Rechterlijke macht ; Privacy en geheimhouding ; Recht ; Burgerlijk Recht ;
Justitie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               29 of 87 DOCUMENTS

                                NRC Handelsblad

                                August 31, 2000

Confrontaties en revoluties in Palestina ; TIJDGENOTEN

BYLINE: HERMAN AMELINK

SECTION: agenda; Pg. 19

LENGTH: 1524 words


De tijd waarin Jezus leefde was woelig, zowel politiek als religieus. Onder het
strakke Romeinse bewind laaide de hoop op verlossing fel op.

'EN HET GESCHIEDDE in die dagen, dat er een bevel uitging vanwege keizer
Augustus, dat het gehele rijk moest worden ingeschreven. Deze inschrijving had
voor het eerst plaats, toen Quirinius het bewind over Syrie voerde. En zij
gingen allen op reis om zich te laten inschrijven, ieder naar zijn eigen stad.'
(Luc.2:1)

Met deze datering begint Lucas, een van de vier bijbelse auteurs die het verhaal
van Jezus' leven hebben genoteerd, het verslag van diens geboorte. Zijn collega
Mattheus is hierin summierder: 'Toen nu Jezus geboren was te Bethlehem, in de
dagen van koning Herodes, drie wijzen uit het oosten kwamen te Jeruzalem en
vroegen: Waar is de Koning der Joden, die geboren is?' (Mat.2:1)

Naar alle waarschijnlijkheid moet Jezus' geboorte circa 5 voor Christus
geplaatst worden, het gevolg van een rekenfout van Dionysius Exiguus, een
geleerde die paus Johannes I in 526 van advies diende bij de vaststelling van de
christelijke jaartelling.

Aan de hoofdrolspelers van de politieke geschiedenis van Jezus' tijd, zoals
keizer Augustus, diverse koningen Herodes, de Romeinse landvoogd Quirinius,
stadhouder Pontius Pilatus, wordt in de vier evangelien slechts een
figurantenrol toebedeeld. De bijbelverhalen zijn geen objectieve, historisch
verantwoorde Jezus-biografie. Zo waren ze ook niet bedoeld. Ze werden,
waarschijnlijk tussen het jaar 70 en 100 na Chr., geschreven om duidelijk te
maken hoe de auteurs, die bekend staan onder de namen Marcus, Mattheus, Lukas en
Johannes, tegen Jezus aankeken. Elk van de vier ordende daartoe zijn informatie
op zijn eigen wijze. De evangelien corresponderen ook niet altijd met elkaar of
met andere bronnen. Hoewel Jezus waarschijnlijk Aramees en Grieks heeft
gesproken, zijn de evangelien alleen geschreven in het koine-Grieks, de lingua
franca van die dagen, vergelijkbaar met het Engels nu.

Uit de profane geschiedschrijving is bekend dat Palestina in Jezus' dagen
politiek buitengewoon chaotische tijden beleefde. Na de dood van Alexander de
Grote in 323 voor Christus was diens rijk, dat zich uitstrekte van Griekenland
tot Egypte en India, in verschillende delen uiteengevallen. Palestina kwam rond
het jaar 320 onder bestuur van de Egyptische Ptolemeeen. Na een eeuw van steeds
terugkerende strijd werden de Ptolemeeen in 198 verslagen door de de
hellenistische dynastie van de Seleuciden. Zij verboden de joden om hun feesten
te vieren, de sabbat te houden en de besnijdenis uit te voeren. Ze wilden hun
'de gewoonten van de Grieken bijbrengen', schreef de Romeinse historicus Tacitus
ruim tweeeneenhalve eeuw later.

De hogere sociale klassen in Palestina lieten zich deze zogeheten hellenisering
aanleunen, maar het orthodoxe deel van de joden kwam ertegen in opstand. In de
apocriefe bijbelboeken over de strijd van de Macabeeen wordt hiervan verslag
gedaan. Judas de Macabeeer, die scherp inzicht had in de internationale
verhoudingen, sloot, om zich de Seleuciden en Egypte van het lijf te houden, in
161 voor Christus een verdrag met de nieuwe grootmacht in opkomst: Rome. Deze
politiek had succes en leidde tot een herstel van de joodse onafhankelijkheid
onder de dynastie van de Hasmoneeen, zoals de opvolgers van Judas de Macabeeer
werden genoemd. Geleidelijk aan breidde de macht van de nieuwe staat zich uit
over heel Palestina en Jordanie.

De onderlinge verdeeldheid van de joden en de groeiende macht van het Romeinse
rijk leidden echter na tachtig jaar Hasmonees bewind tot de bezetting van het
land door de Romeinen. In 40 voor Christus liet Herodes zich in Rome uitroepen
tot koning van Juda. Jeruzalem was toen in handen gekomen van de uit het oosten
binnengevallen Parthen. Herodes trok daarom na zijn benoeming met Romeinse
legioenen op naar Judea en wist in 37 Jeruzalem te heroveren. Hij zou er tot
zijn dood, in het jaar 4 voor Christus, dus waarschijnlijk kort na Jezus'
geboorte, koning blijven.

Herodes, die als bijnaam 'de Grote' heeft gekregen, is van grote betekenis
geweest voor de economische opbloei van Palestina. Hij stimuleerde landbouw,
handel en industrie. Hij liet de havenstad Caesarea aanleggen en gaf opdracht
tot de herbouw en vergroting van de tempel in Jeruzalem - een prestigeproject
waaraan decennia gewerkt is. Maar geliefd maakte hij zich daarmee niet bij de
joden. Hij was een meedogenloze man die zelfs familieleden die hij als
bedreiging zag uit de weg ruimde. Je kunt beter Herodes' varken (in het Grieks:
hus) dan Herodes' zoon (huios) zijn, moet keizer Augustus ooit gezegd hebben.
Bovendien had hij zijn afkomst tegen, want zijn voorgeslacht stamde uit Edom,
van oudsher een aartsvijand van Israel. In dat beeld past ook het legendarische
verhaal over de massale kindermoord in Bethlehem, waartoe Herodes opdracht zou
hebben gegeven na de vraag van de wijzen uit het oosten naar de nieuwe koning
der joden. Hij was zo paranoide dat hij zelfs in een kind al een potentiele
dreiging zag (Mat.2:13-23).

Herodes werd opgevolgd door zijn zoon Archelaus, die regeerde van 4 voor tot 6
na Christus. Daarna werd Judea een onderdeel van de Romeinse provincie Syrie,
met aan het hoofd een prefect. Een van hen, Pontius Pilatus, die regeerde van 26
tot 36, speelde contrecoeur een rol bij de executie van Jezus door kruisiging
(Mc.15:1-15). In 66 deed zich opnieuw een joodse opstand voor, die door de
Romeinen bloedig werd neergeslagen en in 70 leidde tot de verwoesting van
Jeruzalem door de latere keizer Titus, zoals beschreven door de joodse
historicus Flavius Josephus (37-100 na Chr.) in 'De Joodse Oorlog'.

Ook religieus was het een woelige periode in Palestina. In Jeruzalem werd het
leeuwendeel van de priesterlijke aristocratie gevormd door de Sadduceeen, die
een aantal vertegenwoordigers in het Sanhedrin hadden, het hoogste bestuurlijke
college in Jeruzalem. Zij waren religieus conservatief, beschouwden alleen de
boeken van Mozes, de eerste vijf bijbelboeken, als gezaghebbend en geloofden
niet in engelen en in een opstanding der doden. Hun voornaamste opponenten waren
de Farizeeen, een religieuze stroming die, parallel aan de opmars van het joods
nationalisme onder de Hasmoneeen, aan betekenis won. Zij hechtten niet alleen
aan de vijf boeken van Mozes, maar ook aan de geschriften van profeten, dichters
en wijsheidsleraren zoals deze zijn opgenomen in het huidige Oude Testament. Aan
de boeken van de profeten ontleenden ze de verwachting van een 'Koninkrijk van
God' dat in de nabije toekomst zou aanbreken. Met deze opvattingen stonden de
Farizeeen veel dichter bij het gewone volk.

Een groot deel van de vier evangelien gaat over de confrontaties tussen Jezus en
de Farizeeen. Jezus verweet hun dat zij de mensen een veelheid van regels en
geboden oplegden, bijvoorbeeld met betrekking tot het houden van de sabbat en
spijswetten, die ze onmogelijk konden houden. Op hun beurt verweten de Farizeeen
Jezus dat hij de bijbelse wetgeving aan zijn laars lapte.

Een extreme, pietistische stroming vormden de Essenen die zich, waarschijnlijk
uit reactie op de verwording van het joodse levenspatroon in Jeruzalem, in het
woestijngebied bij de Dode Zee vestigden en zich daar in kleine gemeenschappen
toelegden op een zuiver leven. Ze hielden zich strikt aan de sabbatswetten,
weigerden de eed en praktiseerden de doop als reinigingsritueel. Daarnaast
bestond nog de beweging van de Zeloten, die zich met geweld tegen de Romeinen
verzetten. Onder de leerlingen van Jezus bevond zich een zekere Simon, die de
bijnaam Zeloot had. Hij had kennelijk, voor hij leerling van Jezus werd, deel
uitgemaakt van de guerrillastrijd tegen de Romeinen.

Jezus zelf heeft zich volgens de evangelien nooit tegen de Romeinse bezetters
gekeerd. Ten eerste had hij daarvoor weinig aanleiding. Hij was werkzaam in
Galilea, dat toen geen Romeins grondgebied was en ook niet door de Romeinen werd
bestuurd, maar een eigen landvoogd had, Herodes Antipas, zoon van de al genoemde
Herodes. Ten tweede predikte Jezus dat Gods regering op aarde aanbrak en de
gehoorzaamheid van mensen eiste. Het nabije einde van aardse machten, Romeins of
joods, maakte dat Jezus weinig interesse had in politiek: alle machten waren
immers hun ondergang nabij.

Dat Jezus toch als opstandeling is gekruisigd, komt doordat zijn beweging door
haar omvang de openbare orde bedreigde. Joodse autoriteiten hebben uit vrees
voor Romeinse represailles in Jeruzalem Jezus gevangen genomen en hem aan de
Romeinse prefect van Judea, Pilatus uitgeleverd.

In het Duitse Trier drommen mensen samen rond de tunica van Jezus. Volgens de
apostel Johannes droeg Jezus het gewaad op weg naar de kruisiging Foto Chris
Keulen

Jezusbeeld op een Afrikaanse graftombe Foto Chris Keulen

Een seniorenorkest in de gangen van de St. Servaasbasiliek in Maastricht Foto
Chris Keulen

Een priester kust in de Onze Lieve Vrouwe-basiliek te Maastricht het kruis ter
herdenking van de dood van Jezus Foto Chris Keulen

Geschiedenis ; Christendom ; Levensbeschouwing ; Religie ; Kunst en Cultuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               30 of 87 DOCUMENTS

                                NRC Handelsblad

                                August 31, 2000

Luxe uit de sloop

BYLINE: MICHIEL HEGENER

SECTION: Agenda; Pg. 21

LENGTH: 1716 words


Heel Nederland lijkt ten prooi gevallen aan verbouwingsdrift. De huizenprijzen
zijn zo exorbitant dat velen er de voorkeur aan geven hun eigen huis te
verfraaien. Een strakke designkeuken is zo gevonden, maar moeilijker wordt het
als je op zoek bent naar originele bouwmaterialen. Waar vind je een authentiek
granito-aanrecht, een gerestaureerd Aga-fornuis of originele plavuizen? Een
kijkje op de markt voor oude bouwmaterialen, die bloeit als nooit tevoren.

In een loods bij Eemnes staat een oude houten paneeldeur op zijn kant. Tussen de
vier panelen zijn lijnen getrokken: 'Als je 'm daar doorzaagt heb je deurtjes
voor een aanrechtkast', zegt Jan van IJken, eigenaar van nog vele honderden
andere oude deuren en ontelbare, hoog opgetaste oude planken.

Voor 75 gulden per vierkante meter wil hij wel afstand doen van het dakbeschot
dat hij onlangs verwijderde uit een slooppand in Vianen: 25 centimeter breed
zijn de planken en drie dik. Even opschuren en je hebt een vloer voor het leven.

Voor tien gulden per meter extra voorziet Van IJken de planken van mes en groef.
'Maar dat gebeurde vroeger ook niet, vloerplanken werden gewoon naast elkaar
gelegd.' Dat is een sterk argument, want 'vroeger' komt sterk terug in het
bouwen, het verbouwen in het bijzonder. Behalve de enorme oud-houtloods heeft
Van IJken in Eemnes net een nieuw terrein met niets dan oude dakpannen en
afgebikte bakstenen, en een lap grond waar gewoon alles ligt, hangt, staat of
bijna omvalt, van smeedijzeren tuinhek via ouderwetse wc-stortbak tot art
deco-tegel. Allemaal gegarandeerd niet nieuw. En Van IJken is bepaald niet de
enige aanbieder in Nederland, om van Belgie nog maar te zwijgen.

De aanjagers van deze trend komen niet uit de marges van de hoogconjunctuur:
bijstandsmoeders, randgroepjongeren en vluchtelingen die voor bijna niks hun
woonplek willen opwaarderen gaan voor nieuw. Een roestvrijstalen aanrecht koop
je voor een paar honderd gulden bij de Gamma - een keramische jaren zestiger
gootsteenbak van pakweg 60 bij 1.20 doet vier a vijfhonderd gulden, plus duizend
voor het opnieuw glazuren. Reken vijftig gulden per uur voor je eigen
inspanningen om het ding uberhaupt te vinden, en vervolgens nog een
glazuurbedrijf, vergeet al het heen en weer rijden niet, en je nostalgische
nieuwe afwasplek kost ver over de tweeduizend gulden. En de maat wijkt af, dus
moet het onderstel van het aanrecht speciaal door een timmerman worden gemaakt.
Daarna beginnen de problemen pas, want bij zo'n oude bak past geen nieuwe kraan.
En geen nieuwe vloer. En geen nieuw fornuis. Dat is de ellende met retro: er is
geen terug.

Voor enige opluchting zorgt Bas Jonker van het oude-bouwmaterialenbedrijf Piet
Jonker in Baambrugge. Door subtiel combineren van oud en nieuw en oud en minder
oud blijft het probleem beheersbaar. 'Je ziet in oude panden bijna altijd dat
opeenvolgende bewoners allemaal hun eigen sporen hebben nagelaten, uit
verschillende perioden', aldus Jonker. Een gootsteen uit de tijd van de Beatles
kan dus ongestraft samengaan met een Napoleontische plavuizenvloer. Maar
voorzichtig: sommige dingen kunnen weer nauwelijks tot helemaal niet. Een oude
eiken vloer in een boerderij bijvoorbeeld, zoals sommige van Jonkers klanten
wilden. 'In Nederlandse boerderijen hoort grenen', zegt hij. Ernstig geval: ooit
verkocht hij een eeuwenoude plavuizen vloer voor ergens hoog in een flatgebouw.
Plavuizen kunnen wel in nieuwbouw, maar dan denkt Jonker eerder aan 'een onder
architectuur gebouwde villa'.

Nu we het toch over nieuwbouw hebben, weet hij nog iets spannenders. Hij gaat
voor langs een antieke zandstenen schouw van een gulden of twintigduizend en
groot genoeg voor een overmaats everzwijn aan het spit, nog veel meer
schoorsteenmantels, een partij zware gietijzeren cv-radiatoren, en houdt ergens
in de catacomben van het hoofdgebouw stil op een vloer die je verwacht in een
middeleeuwse franse abdij: enorme grijze kalkstenen tegels in alle soorten
rechthoekige formaten en afgesleten door ijsberende vertegenwoordigers van
vervlogen generaties. 'Dit zijn dallen. Bijna eng, zo oud', zegt Jonker op
gedempte toon. 'Minstens vierhonderd jaar. Dit kun je niet in een monumentje
leggen, het is niet landseigen. Maar in een modern ding dat de neiging heeft kil
te zijn, is het geweldig.' Wie voor dallen gaat, gaat meestal ook voor minstens
een meter of honderd, is de ervaring van Jonker. Exclusief leggen komt dat dan
op 70.000 gulden of meer.

Oud is soms goedkoper en mooier dan nieuw. Een voorbeeld is het nec plus ultra
onder de fornuizen, de eeuwig hete Aga die nog meer sfeer uitstraalt dan warmte;
dat zegt wat, want iedere eigenaar kent de neiging zwemkledij aan te trekken
alvorens te gaan koken. Voor [f]17.000 heb je een nieuwe op gas, voor [f]6.000
minder een voor steenkool en omgebouwd voor gas, en dus met een paar nutteloze,
maar wel hypernostalgische kleppen en deuren. Classic Cookers in Anna Paulowna
levert ze helemaal opnieuw geemailleerd en met een fabrieksnieuwe brander. Als
bonus krijg je het oude Aga-logo, in krulletters en in relief centraal op het
front, dat de Engelse fabrikant enkele decennia geleden verving door een kleine
messing-of-wat-het-ook-is sticker van het type dat je ook op een sinaasappelpers
kunt verwachten.

Retro is leed. Rond een Aga is het vaak te warm, in een ouderwetse gietijzeren
badkuip op pootjes is het vaak te koud. Anders dan de moderne hebben ze geen
isolatielaag rondom, en na een kwartier lig je te klappertanden in het water dat
eerst te heet was om sneller dan met een centimeter per seconde in af te dalen.
Geen wonder dat zo'n bad haast niet meer te betalen is: duizend gulden voor een
matige tot tweeduizend voor een mooie (plus [f]1.500 extra als je 'm opnieuw
wilt laten emailleren). Leed is namelijk de trend.

Terwijl de grote aan-televisie-verslaafde-
naar-de-Seychellen-op-vakantie-gaande- en inmiddels ook golfende-massa
klakkeloos kiest voor comfort, speuren min of meer bemiddelde academici en
beursspeculanten, die door hebben dat een tweede of derde Porsche hun
identiteitsprobleem niet zal oplossen, naar oude keukenkranen van ettelijke
honderden guldens met afwijkende aansluitingen, die alleen met enige inspanning
volledig zijn dicht te draaien. 'Die daar is wel een stuk duurder dan die', zegt
Hans Brokx van Antieke Bouwmaterialen in Sprang-Capelle bij een rek oude kranen.
De reden blijft onduidelijk, tot Brokx wijst op de vier uitsteeksels aan de
draaiknop die naar buiten wat breder worden. 'Dat is toch net even charmanter.'

De vraag is vooral: begrijpen de buren dit? Roepen ze bij hun eerste bezoek na
het ingewikkelde installeren van de kraan: 'Oh wat leuk! Breed uitlopende
uitsteeksels aan de draaiknop! Waar heb je die vandaan?' Of wordt het: 'Je kraan
lekt.' Hijgen ze bij het betreden van de woonkamer: 'Oh, my god - jullie hebben
van die prachtige oude gietijzeren cv radiatoren!' Of denken ze: 'Wist niet dat
ze zo weinig verdienden.' Uitleggen dat die oude radiatoren meer kosten dan
nieuwe is geen optie, dus oplossing een is: vestig je te midden van
gelijkgestemden en breek met vrienden die het waarom van oude bakelieten
deurklinken niet doorgronden. Brokx heeft er sinds kort altijd een doos van
staan. 'Die komen nu', signaleert hij. De trend van de jaren-twintig radiatoren
moest nog beginnen, toen Brokx hem voorzag en met inkopen begon: drie jaar
stonden de eerste te wachten, nu trekt de vraag ineens aan. 'Voordien was het
alleen bloemetjes, bloemetjes, bloemetjes', zegt hij over de radiatoren met
bloemprofiel die sinds 1840 door de Amerikaanse fabrikant Ideal Standard werden
gemaakt en die het allang goed doen. Van IJken koopt twintigste-eeuwse
radiatoren uitsluitend als ze op pootjes staan - 'anders wil niemand ze'. Maar
Brokx voorziet dat ook de pootloze versie binnenkort gewild zal zijn. Voor alle
duidelijkheid: we hebben het over een artikel dat tot voor kort massaal op de
schroothoop verdween, net als de klassieke wc-stortbakken die Van IJken nu voor
[f]75 per stuk verkoopt. Bas Jonker, naast een rij oude wastafels: 'Mensen zien
hier soms dingen staan die ze een paar jaar geleden thuis nog stuk hebben
geslagen. En dan zeg ik: bedankt! Hoe zeldzamer, hoe hoger de prijs.'

Niet weggegooide, oude troep zou de basis kunnen zijn van een royaal pensioen
als nu al duidelijk was wat over een tijdje veel geld waard zal zijn. 'Niet
wegdoen!', zegt Marc van Heijenoort van Terrazzo and Art bij de aanblik van een
versleten granito aanrecht dat rijp leek voor de sloop. Hij is geen handelaar,
maar kan zo'n aanrecht wel weer spiegelglad polijsten en weet zeker dat er vraag
naar is. En inderdaad: her en der blijken handelaren ze nu in te kopen - terwijl
ze elders nog gewoon in afvalcontainers verdwijnen. Irrationeel blijft het.

Jonker bleef jaren zitten met een gegoten zinken aanrecht, bij Van IJken moesten
spullen wel eens vijftien jaar op een koper wachten. Of neem de
oude-zandstenen-schouwen-hausse, die volgens Van IJken geheel en al door de
damesbladen teweeg is gebracht. 'Schrijf dat maar eens op. Maar het hoort hier
helemaal niet. In vijfentwintig jaar slopen heb ik een keer een zandstenen
schouw aangetroffen.' De hausse lijkt overigens alweer passe, en volgens Bas
Jonker komt de marmeren schouw keihard terug. Tip voor wie de allerlaatste trend
wil volgen: op de vraag wat dezer dagen nou echt goed loopt, antwoordt Jonker
stellig: 'Duur. Een schouw van [f]50.000 verkoop ik makkelijker dan een van
[f]5.000.'

Op een iets andere manier is dat ook de ervaring bij De Oude Plank in Best, een
niet al te duur adres voor oude vloeren. Mede-eigenaar Ingrid Muller: 'Toen we
acht jaar geleden begonnen kregen we hier mensen met mr en dr op hun kaartjes.
Nu is het Jan Modaal. En Jan Modaal wil eiken in zijn flatje, geen grenen.' En
dus ook geen nieuwe, maar een gelikte oude vloer. Wie zich echt wil
onderscheiden, ziet het gevaar al aankomen: nog even en exclusief wordt
ordinair.

Schouwen bij Piet Jonker in BaambruggeAfgedankt sanitair en bouwmaterialen in
Eemnes Foto's J&osol;rgen KrielenTientallen wasbakken bij Van IJkenTrappen en
hekwerken bij de Firma Van IJken in EemnesAntieke plavuizen bij Piet Jonker

Recreatie en Vrijetijdsbesteding ; Huis en tuin ; Algemeen ; Producten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               31 of 87 DOCUMENTS

                                NRC Handelsblad

                                August 18, 2000

Gore wil bredere spreiding welvaart ; Democraten uitgelaten over toespraak

BYLINE: DOOR ONZE REDACTEUR FRANK VERMEULEN

SECTION: Binnenland; Pg. 3

LENGTH: 1034 words

DATELINE: LOS ANGELES, 18 AUG.


Presidentskandidaat Al Gore heeft gisteravond de Democratische nominatie
aanvaard met een toespraak die goed is ontvangen. Gore presenteerde zich als een
visionair leider, die trots is op wat in acht jaar is bereikt, maar meer
Amerikanen wil laten delen in de welvaart.

De huidige Amerikaanse vice-president presenteerde zich gisteravond als een
volkstribuun, familiemens, gelovige en patriot. In zijn rede, waarin hij formeel
de kandidatuur voor het presidentschap aanvaardde, beloofde Gore dat hij alle
Amerikanen wil laten delen in de huidige en vooral toekomstige welvaart. De
35.000 Democraten in het Staples Center in Los Angeles reageerden uitgelaten op
zijn speech. Als de acceptatietoespraak het toelatingsexamen is tot het
Amerikaanse presidentschap, lijkt Al Gore geslaagd.

Net als de vertrekkende president Clinton afgelopen maandag, presenteerde Gore
een aantal statistische gegevens om te bewijzen hoe goed het gaat met Amerika.
Maar hij voegde daar aan toe: 'Ik ben nog niet tevreden', en hij beloofde
'werkende families' dat hij voor hen zal opkomen. 'Ik heb tegenover machtige
tegenstanders gestaan. En als president zal ik hen bestrijden, en zal ik voor
jullie belangen opkomen.' Het publiek reageerde met een letterlijk donderend
applaus en hief, overigens door grote lichtkranten gesuggereerde, slogans aan
als Go! Al! Go! en More Gore!

De morele kwestie en het karakter van de toekomstige president zijn door de
Republikeinse Partij als belangrijkste wapen in de verkiezingsstrijd geworden.
Verwijzend naar Clintons escapade met Witte Huis-stagiaire Monica Lewinsky en
vervolgens diens impeachment, hebben de Republikeinse kandidaat George W. Bush
en zijn 'running mate' Dick Cheney voortdurend betoogd dat zij 'eer en fatsoen'
zullen terugbrengen naar het Witte Huis.

Ook in Gore's toespraak kwamen de woorden normen, waarden en fatsoen veelvuldig
voor. Hij noemde Clintons naam maar een keer, als de grondlegger van de huidige
welvaart. Gore hield een pleidooi voor herstel van oude waarden en zegde toe te
zullen strijden tegen 'amusement dat geweld en obsceniteit verheerlijkt'. Net
als zijn echtgenote Tipper al deed in de jaren tachtig, beloofde Gore een
kruistocht tegen de zogenoemde 'trash culture': 'Ik geloof dat we moeten
strijden tegen een cultuur met te veel vuiligheid en te weinig inhoud.'

Een van de zaken die Gore beloofde was dat hij als president regelmatig het land
zal ingaan om met gewone burgers te praten en zodoende de muur tussen hem en de
Amerikaanse burger te slechten. Wat algemeen gezien wordt als zijn grote
probleem - Gore's imago van afstandelijkheid terwijl de Amerikanen verlangen
naar een president die aardig overkomt - hoopt hij hiermee teniet te doen.

Groot enthousiasme in de arena veroorzaakte ook Gore's erkenning dat hij
misschien 'te serieus' is. 'Maar het presidentschap is meer dan een
populariteitstest.' En een verdekt opgestelde verwijzing naar Clinton zat in
zijn opmerking: 'Als jullie mij het presidentschap toevertrouwen, weet ik dat ik
niet altijd de meest opwindende politicus zal zijn. Maar ik beloof jullie
hierbij: ik zal elke dag keihard voor jullie werken en jullie nooit
teleurstellen.' Waarna de onuitgesproken gedachte in de lucht bleef hangen:
'zoals Clinton heeft gedaan.'

Gore ging in detail in op zijn voorgenomen beleid. Hij beloofde grondige
hervorming van de manier waarop partijen gefinancierd worden, zodat niet louter
het bedrijfsleven en belangengroepen de agenda bepalen op Capitol Hill. Ook
zegde hij een reeks doelgerichte belastingverlagingen toe 'voor werkende
families'. Net als de Republikeinen beloofde Gore afschaffing van de zogenoemde
huwelijksheffing (marriage penalty) waardoor getrouwde stellen meer belasting
moeten betalen dan ongetrouwde. Maar in een aanval op de Republikeinen zei Gore
tegenstander te zijn van 'een enorme belastingverlaging voor de welvarenden ten
koste van alle andere terwijl ondertussen onze sterke economie ten gronde gaat.'

In een krachtdadige, met applaus beloonde, poging zich los te maken van Clinton
ontkende hij een verlengstuk te zijn van de huidige president: 'I am my own
man.' Om dat te illustreren knoopte hij aan bij de in 1963 doodgeschoten John F.
Kennedy. Verwijzend naar diens New Frontier-programma, zei Gore: 'Laten wij
vanuit deze stad, die het einde markeert van de Amerikaans trek naar het westen
en het begin was van de New Frontier, een nieuwe reis beginnen naar het beste
Amerika.' Gore presenteerde zich ook als iemand die ervaring heeft in het Witte
Huis. Dit in tegenstelling tot zijn opponent, George W. Bush, wiens enige
ervaring in het openbaar bestuur bestaat uit vijf jaar als gouverneur van Texas.

Gore is door zijn functie als vice-president wel bekend, maar zijn
campagnemedewerkers vrezen dat zijn persoon nog onvoldoende bekend is. Onbekend
maakt ook in Amerika onbemind, daarom werd gisteren veel tijd gestoken in het
leven van Gore, met getuigenissen van vrienden, collega's en familieleden,
culminerend in een presentatie van het familie-fotoalbum door Gore's vrouw
Tipper. Ook dit was een scherp contrast met de Republikeinse presentatie van
kandidaat Bush, die nauwelijks informatie over zijn leven gaf. Volgens Gore's
medewerkers is dat omdat er over het leven van Bush weinig te vertellen valt,
volgens het Bush-kamp valt hun kandidaat ook zo wel in de smaak.

Om de kiezers te laten kennismaken met 'de echte Al', de normale Amerikaan, werd
woensdag al een film vertoond waarin Gore te zien is op de familieranch met zijn
vrouw en dochters, zwemmend in zee of vliegend in een helikopter. Om Gore's
normaalheid te onderstrepen is de film vormgegeven als een homevideo, met
onvaste camera. Wel werd daarvoor de coolste regisseur van Hollywood ingehuurd,
de 29-jarige Spike Jonze, maker van de bizarre, intellectuele film Being John
Malkovich, waarvan Gore een groot fan is. De favoriete film van George W. Bush
is Forrest Gump.

De Democratische presidentskandidaat Al Gore blaast aan het begin van zijn
acceptatietoespraak een handkus de zaal in. (Foto AP)

Binnenlandse politiek ; Verkiezingen ; Politieke partijen ; Politiek en Staat ;
Binnenlandse Politiek ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               32 of 87 DOCUMENTS

                                NRC Handelsblad

                                August 17, 2000

'Campagne van karakters' in race om Witte Huis

BYLINE: DOOR ONZE REDACTEUR FRANK VERMEULEN

SECTION: Voorpagina; Pg. 1

LENGTH: 856 words

DATELINE: LOS ANGELES, 17 AUG.


Beoogd vice-president Joseph I. Lieberman heeft gisteren duidelijk gemaakt dat
de campagne voor de Amerikaanse presidentsverkiezingen een karaktercampagne
wordt. Maar de Democraten zullen ook specifiek ingaan op hun politieke plannen,
in contrast met de fraaie, maar algemene retoriek van de Republikeinen.

Dat bleek uit de toespraak waarmee Lieberman gisteravond de kandidatuur voor het
vice-presidentschap aanvaardde tijdens de Democratische Conventie in Los
Angeles. Volgens Lieberman moet vice-president Al Gore president worden vanwege
diens 'eerlijkheid, kracht, integriteit en karakter'. Het element karakter is
van groot belang nu de Republikeinen Gore in verband brengen met de morele
implicaties van het Lewinsky-schandaal. Over Al Gore getuigde de senator: 'Ik
kan u zeggen dat Al Gore een familieman is en een geloofsmens. Een vader en nu
een grootvader. Al Gore is een man van moed en overtuiging.'

Lieberman presenteerde zich als belichaming van de Amerikaanse Droom, als loyaal
bondgenoot van Al Gore, als vriend van de tradionele en zwarte vleugel van de
partij, maar als een pitbull als het gaat om de Grand Old Party, de
Republikeinen. Hij vermeldde dat hij begin jaren zestig, als student, met Martin
Luther King betoogde voor burgerrechten. Lieberman greep daarmee terug op de
oude joods-zwarte alliantie. De afgelopen decennia is de relatie tussen de
bevolkingsgroepen danig verzuurd, met name door een soms opspelend zwart
antisemitisme.

De gematigde Lieberman erkende dat hij vrienden heeft in Republikeinse kring.
'Maar Amerika moet een ding goed begrijpen: er zijn veel verschillen tussen
ons.' Vervolgens schilderde Lieberman een gitzwart beeld van de staat Texas,
waar George W. Bush gouverneur is, en liep de verschillen langs op het gebied
van milieu, gezondheidszorg, onderwijs en belastingen. 'In hun plan krijgt de
middenklasse een beetje en de rijken een beetje veel.' Maar het belangrijkste
punt was Amerika's ongekende welvaart. 'Wij zullen die welvaart uitbreiden, zij
zullen hem verkwanselen.'

Vanavond is het podium voor Al Gore, die houterig is als spreker. 'Volgens een
van Gore's adviseurs zal zijn toespraak vergezeld gaan van verschillende bijna
menselijke gebaren', schreef een columnist gisteren. Ook bij Gore zijn de
trefwoorden 'persoonlijk' en 'specifiek'. Reacties op de eerdere speech van zijn
Republikeinse rivaal George W. Bush wijzen namelijk uit dat het publiek
geimponeerd is door de retoriek, maar wil weten waar Bush nu precies voor staat.

Gore probeert ook de indruk te wekken dat hij, in tegenstelling tot Bush, zijn
toespraak zelf schrijft. Hij laat zich voortdurend fotograferen achter zijn
laptop.

Liebermans grootste taak was de linkse vleugel van de partij gerust te stellen.
Zo werd de senator op het matje geroepen bij de Black Caucus, de zwarte factie
van Democratische Congresleden, die onrustig waren over Liebermans conservatief
geachte standpunten. Zo heeft hij zich ooit uitgesproken tegen positieve
discriminatie en tegen openbaar onderwijs. Ten overstaan van zijn zwarte
partijgenoten verklaarde Lieberman: 'Ik was voor positieve actie, ik ben voor
positieve actie en ik zal voor positieve actie zijn.' Ook op het gebied van het
onderwijs was hij verkeerd begrepen. Lieberman is voor openbaar onderwijs, maar
steunt experimenten om te kort schietende kinderen met overheidssteun te
plaatsen op duurdere prive-scholen (via zogeheten vouchers).

De grote voorman van links in de Democratische Partij en belangrijk voor de
'zwarte stem', dominee Jesse Jackson, sprak dinsdag tijdens het avondprogramma,
een parade van liberals, klassieke linkse Democraten. Ook op het programma
stonden de iconen senator Edward Kennedy, broer van de in 1963 vermoorde John F.
Kennedy, en diens dochter, Caroline Kennedy. De Kennedy's worden ook wel 'de
koninklijke familie van de Democraten' genoemd. Maar, zoals de Washington Post
schreef, de toespraken van beide Kennedy's waren vlak en passieloos. Zeker
vergeleken met Jackson, die het publiek aanvuurde tot spreeksalvo's ('Stay out
of the Bushes!') en het aandurfde van mening te verschillen met president
Clinton. Waar die gewag had gemaakt van 'ongekende welvaart, vrede en
vooruitgang', sprak Jackson over het gevaar van een 'prosperity deficit
disorder'. Dit alles ontging de meeste Amerikanen, omdat Jacksons toespraak
buiten prime-time was geagendeerd, wanneer de Oostkust televisie kijkt.

Weinig aandacht was er dinsdag voor de kleine ceremonie, waarbij Gore 'de toorts
overnam' van Clinton. Dat gebeurde ver weg, in Monroe, Michigan. De toespraken
waren kort en voorspelbaar (Gore: 'Ik wil je bedanken voor de kans die je me
gegeven hebt ons land te dienen.'). Waarna Bill en Hillary Clinton vertrokken en
het handenschudden overlieten aan Al en Tipper Gore, het nieuwe team. Even later
liet Clinton zijn gevolg halt houden bij een MacDonalds, waar hij een
kipsandwich en cola bestelde. Tegen journalisten zei hij: 'Als ik dan toch weer
een gewone burger moet worden, kan ik er beter meteen aan wennen.'

Verkiezingen ; Binnenlandse politiek ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               33 of 87 DOCUMENTS

                                NRC Handelsblad

                                August 16, 2000

Optieplan FNV is alleszins redelijk

SECTION: Opinie; Pg. 7

LENGTH: 909 words


Het plan van de FNV om alle werknemers van opties te voorzien is goed voor de
arbeidsvrede en ook voor de resultaten van ondernemingen. Werkgevers moeten dit
signaal serieus nemen, vinden Mirjam van Praag en Bernard van Praag.

In NRC Handelsblad van 9 augustus beoordeelden Hartmann, Van Rinsum en
Uytdehaage het voorstel van de FNV om de optieregelingen, die gelden voor de
hogere echelons in het bedrijfsleven, uit te breiden tot de 'gewone' man en
vrouw op de werkvloer. Hartmann en de zijnen zijn daar niet voor. Ze verwijten
de FNV dat de bond zich met dit voorstel laat leiden door afgunst. Daarnaast
vinden de auteurs zo'n van de beurskoers afhankelijke beloning niet doelmatig.
Bij de 'lagere' werknemers zou geen direct verband bestaan tussen het
inspanningsniveau van de werknemer en de beloning in de vorm van opties,
gebaseerd op de beurskoers. In de tweede plaats zouden de werknemers moeten
worden gecompenseerd voor de toegenomen variabiliteit in de beloning, wat zou
leiden tot gemiddeld hogere loonkosten voor de onderneming.

Maar naar signalen van afgunst moet men wel luisteren. Bij het hogere management
is tegenwoordig een gedeeltelijk variabele beloning normaal. Boven een alleszins
redelijk vast 'basissalaris' worden emolumenten gegeven, die deels afhankelijk
zijn van de individuele prestaties (bonussen), deels van de beurskoers (opties),
deels van de winst (tantiemes). Deze beloningen kunnen oplopen tot een veelvoud
van het basissalaris. Je moet dan denken - om de aandacht te bepalen - aan een
miljoen en een miljoen erbij.

Uiteraard loopt bij een dergelijke 'exhibitionistische zelfverrijking', de
woorden van premier Kok, de arbeidsvrede gevaar. Het is eigenlijk een godswonder
dat de FNV haar leden en zichzelf nog steeds in de hand heeft. Alleen al om
psychologische redenen kon dit voorstel van de FNV niet uitblijven.

In de ontwikkeling van het beloningsstelsel in ondernemingen ziet men steeds dat
de baas zich zelf privileges toekent, die later ook door het lagere personeel
worden afgedwongen. Zo is het gegaan met de dertiende maand, met tantiemes, de
bedrijfskantine, en zo zal het nu gaan met opties. Wil men dit tegenhouden, dan
brengt men nodeloos de arbeidsvrede in gevaar. De tegenzin van Hartmann en de
zijnen is een achterhoedegevecht.

Het voorstel van de FNV is dus positief voor de arbeidsvrede en goed voor de
sfeer in onderneming, alsmede voor de prestaties van het bedrijf. Bij de lagere
rangen zullen de gevoelens van loyaliteit en identificatie met de onderneming
versterkt worden door het bezit van opties en aandelen in de onderneming.
Daarvoor dienen die opties dan wel een lange looptijd te hebben, van tussen drie
en vijf jaar. Bij kortlopende opties is het vaak 'cashen en wegwezen'.

De ontwikkeling van de beurskoers kan voor een deel worden toegeschreven aan de
kwaliteiten van bepaalde individuen op het hoogste niveau. Voor een belangrijk
deel zijn de koersbewegingen echter ook te verklaren uit de algemene
conjunctuur. De optiebeloning is aantrekkelijk voor de onderneming, omdat deze
meestal gerealiseerd wordt door de uitgifte van nieuwe aandelen. Dit komt dus
ten laste van de oude aandeelhouders. Voor de werknemer zijn opties
aantrekkelijk vanwege de milde belasting op dit type inkomen. Tevens leiden deze
regelingen tot 'variabilisering' van de loonkosten, zodat in slechte tijden de
loonkosten 'meeademen' met de conjunctuur. Het is ook een aantrekkelijk methode
om nieuwe werknemers in huis te halen, met name als sterke groei verwacht mag
worden. Om dezelfde redenen zijn langlopende opties een goed instrument om
werknemers voor langere tijd aan de onderneming te binden.

Het argument dat een gedeeltelijk variabele beloning, die meeademt met de
fluctuaties van het bedrijfsresultaat, meer risico betekent voor de werknemer,
is juist. Niemand ontkent dat het hoge management soms van de ene op de andere
dag op straat wordt gezet met een gouden handdruk. Dit gebeurt vooral wanneer
het slecht gaat met de onderneming en als de beurskoers daalt. De hoge manager
loopt dus risico.

Maar tegenwoordig geldt dit net zo hard voor de lagere werknemer. Ook de lagere
echelons hebben geen garantie meer voor een vast inkomen en een vaste baan van
de wieg tot het graf. Als de hogere werknemer dus voor dit risico in slechte
tijden moet worden beloond met een extra douceur, dan geldt dat ook voor de
lagere werknemer. Het is echter helemaal niet gezegd dat dit automatisch leidt
tot hogere loonkosten. Dit kan namelijk ook bereikt worden door een herverdeling
waarbij het hogere echelon wat minder opties en andere bonussen, incasseert.

Het argument dat het hogere echelon dan vertrekt naar het buitenland is nog niet
overtuigend bewezen. Bij een realistische internationale vergelijking moet ook
worden gekeken naar het prima en gratis onderwijs voor kinderen in Nederland, de
relatief goedkope zorg, de hoge mate van veiligheid, het prettige en nog
relatief goedkope woonklimaat, de goede culturele en sociale infrastructuur en
het gevoel van 'thuis zijn'. In New York, Washington, Denver of Detroit, om nog
maar niet te spreken van Moskou of Tokyo, is het op al deze punten aanzienlijk
minder prettig wonen en werken.

Dr. Mirjam van Praag is universitair hoofddocent aan de Universiteit van
Amsterdam. Prof.dr. Bernard van Praag is universiteitshoogleraar aldaar.

Bedrijfsleven ; Effectenhandel ; Economie ; Financien ; Financiele Markten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               34 of 87 DOCUMENTS

                                NRC Handelsblad

                                 August 9, 2000

Bomaanslagen

SECTION: Media; Pg. 20

LENGTH: 617 words


OP HET POESJKINPLEIN in Moskou zijn gisteren door een kofferbom acht mensen om
het leven gekomen. In Madrid raakten tegelijkertijd elf mensen gewond door een
autobom. De bomexplosie in Madrid is het werk van de Baskische
afscheidingsbeweging ETA. Volgens de burgemeester van Moskou en de minister van
Binnenlandse Zaken is de aanslag gepleegd door Tsjetsjeense separatisten.

In Moskou begon de ellende een jaar geleden. President Poetin was toen net door
zijn voorganger Jeltsin benoemd tot premier, zodat hij vanuit die zetel een gooi
kon doen naar het hoogste ambt. Een reeks aanslagen was indertijd aanleiding in
de Kaukasus een grootscheepse 'antiterroristische operatie' te ontketenen. De
daders van de aanslagen in 1999 zijn nooit gevonden. De geheime dienst waarin
Poetin tot zijn eigen trots is opgegroeid, had kennelijk andere prioriteiten.
Misschien is dat een reden voor Poetin om vandaag, anders dan een jaar geleden,
alleen gewag te maken van terreur en te waarschuwen voor overhaaste
beschuldigingen aan het adres van de Tsjetsjenen.

De politiele campagne is inmiddels namelijk uitgemond in een oorlog waarin
dagelijks bijna circa tien Russische soldaten sneuvelen. Het einde is niet in
zicht. De rebellen hebben een 'partizanenoorlog' in het vooruitzicht gesteld en
maken die prognose waar. Moskou op zijn beurt probeert de pacificatie van de
republiek vorm te geven via een verdeel-en-heerspolitiek, die in de vorige
oorlog tussen 1994 en 1996 ook is mislukt. Met president Maschadov, vier jaar
geleden door de Tsjetsjenen gekozen, wenst de Russische regering pas te praten
als hij achter de tralies zit. Als tegenwicht schuift ze intussen steeds nieuwe
Tsjetsjenen naar voren aan wie de Kaukasische republiek wordt toevertrouwd. Het
laatste konijn uit de hoge hoed is ex-rebel en moefti Kadyrov. Sinds hij
'bestuurshoofd' is van Tsjetsjenie is het er allerminst rustiger geworden.
Iedereen vecht er nu met iedereen: rebellen tegen rebellen, Moskou-getrouwen
tegen Moskou-getrouwen en separatisten tegen loyalisten.

Dat lijkt aantrekkelijk. President Poetin kan toekijken hoe de strijdende
partijen elkaar onderling afmaken. Dat is schijn. Naarmate de chaos in
Tsjetsjenie toeneemt, neemt de kans op een oplossing af. De vrienden van
gisteren kunnen immers de vijanden van morgen zijn.

IN DIT VERWARRENDE klimaat gedijt het terrorisme. Dat is de overeenkomst tussen
de aanslagen in Madrid en Moskou. De omstandigheden in Spanje en Rusland
verschillen natuurlijk enorm. Spanje is een redelijk gewortelde democratie, waar
juist het Baskenland over een vergaande autonomie beschikt en steeds meer Basken
dus hun buik vol hebben van de ETA. Rusland daarentegen is een democratische
maatschappij in wording, die nog kan omvallen. De meeste Russen steunen de
oorlog maar houden hun dienstplichtige zonen liever thuis. In beide landen leven
de terroristen niettemin in een andere samenleving dan de gewone burgers en
beschouwen dat als normaal. De ETA heeft sinds Franco een eigen wereldje
opgebouwd, dat door afpersing en terreur wordt bijeengehouden. De Tsjetsjeense
rebellen hebben zich, dankzij hun clanstructuur, eveneens geisoleerd. In beide
bewegingen gaan vage ideeen (culturele of islamitische superioriteit) hand in
hand met materiele belangen.

Geen staat mag het hoofd buigen voor geweld. Maar het is een illusie te denken
dat louter het zwaard uitkomst biedt. Alleen als strikte handhaving van de
rechtsorde gepaard gaat met politieke intenties kan voorkomen worden dat er
nieuwe generaties opgroeien voor wie alle macht nog steeds uit de loop van een
geweer komt.

Terrorisme ; Binnenlandse politiek ; Politiek en Staat ; Binnenlandse Politieke
Onrust

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               35 of 87 DOCUMENTS

                                NRC Handelsblad

                                 July 28, 2000

Een Europese route

BYLINE: DOOR H.J.A. HOFLAND

SECTION: Economie; Pg. 9

LENGTH: 787 words


Culturele reizen, naar tempels, oude slagvelden, romaanse kerken, streken van
beroemde Franse kazen, worden die nog georganiseerd, vroeg ik me de vorige week
af. Dit nadat ik in Belgie vanuit de trein een paar oude, verlaten fabrieken had
gezien, indrukwekkende gebouwen, die het waarschijnlijk niet lang meer zouden
maken. Ik veroorloofde me een mijmering over de verdwijnende monumenten uit het
industriele tijdperk en opperde dat het de moeite waard zou zijn, zo'n reis door
de zwarte streken van weleer te maken: Noord-Frankrijk, Belgie en het
Roergebied.

Die reis bestaat, althans in Duitsland. In het julinummer van het Historisch
Nieuwsblad staat een artikel van Judith Stalpers, In het Ruhrgebied is de lucht
weer blauw, waarin ze beschrijft hoe daar de Route der Industriekultur is
opgezet, een traject langs zeshonderd industrieel-historische locaties. De
grondslag is gelegd in de jaren zeventig. 'Het economisch hart van Duitsland
verloederde. Liefst wilde men meteen alles platgooien en opnieuw beginnen.
'Normaal worden' noemden de politici dat. Geengageerde burgers en historici uit
de regio dachten daar echter anders over.  ...  Het Ruhrgebied was immers de
bakermat van industrieel Europa. Risicovolle ondernemers hadden elkaar daar
overtroefd in de bouw van de grootste, modernste en mooiste gebouwen en
installaties. Die industriele geschiedenis moest behouden blijven om als kapstok
te dienen voor de drastische Strukturwandel die de regio ondergaat.'

Het Duitse initiatief is een succes. Britse, Belgische, Nederlandse en Duitse
industrie-archeologen willen een Europese route, de European Route of Industrial
Hertitage. Ik citeer het Historisch Nieuwsblad: 'Het project valt onder het
aandachtspunt Europa, gemeenschappelijk erfgoed en kan daarom rekenen op 162
duizend euro aan subsidie om het komend jaar een masterplan voor de route op te
zetten.' De route moet in 2006 klaar zijn. De vice-voorzitter van de Stichting
Industrie Cultuur Nederland, de heer Hildebrand de Boer, zegt: 'Industriecultuur
gaat om de cultuur van de gewone man en vrouw. Het spreekt daarom een heel breed
publiek aan.' (Ik kan het niet laten, een opmerking te maken. Dit is
hemeltergend Nederlands).

Deze omvangrijke restauratie en conservering, verklaart de Duitse
kunsthistoricus Wolfgang Eber, heeft alleen voordelen. Het verleden wordt op
wetenschappelijke wijze bewaard, de vervuilde bodem wordt gezuiverd, en de
economie gediend, want hier ontstaat 'een toeristische trekpleister.' Het klinkt
goed. Alleen bij het woord trekpleister krijg ik achterdocht. Onze voorouders
kunnen geen monumentaal bouwwerk hebben neergezet, of tweeduizend of honderd
jaar later is het een toeristische trekpleister geworden. De Acropolis, de
piramiden, de toren van Pisa, de loopgraaf van Verdun, Montmartre, de Dam in
Amsterdam, allemaal trekpleisters.

Op een trekpleister wil de toerist niet alleen iets moois zien of zich
verzadigen aan het verleden met zijn drama's. Hij wil er iets kunnen eten en
drinken, liefst met een muziekje erbij, en hij wil een aandenken kopen en als
dat maar enigszins met het bewaard verleden in overeenstemming is, ook een
beetje lol hebben. Vandaar dat de geslaagde trekpleisters al vlug een
randbebouwing krijgen. Eerst komt de relevante nering, met modelletjes van de
bezienswaardigheid (er zijn Laatste Avondmalen met de Heer en Zijn twaalf
apostelen in de handel), fotorolletjes, petjes en T-shirts met opschrift. Geen
trekpleister zonder deze snuisterijen. En vergeten we de bierpomp niet. De
trekpleister nadert zijn voltooiing als zich het eerste kraampje met de leuke
ansichten heeft gevestigd. Zo schiet de beschaving van het heden wortel in de
historische grond. Noem het een symbiose.

Judith Stalpers laat zich poetisch uit over 'de unieke sfeer'. In mijn stukje
van vorige week noemde ik de foto's van Dolf Toussaint, een jaar of twintig
geleden gemaakt. Die hebben de grauwheid van het laatste stadium. Zij ziet 'het
lichtcontrast en het groen-roestbruin kleurenspel van natuur en vervallen
industrie.' En dan vervolgt ze: 'Die unieke sfeer is dan ook een verkooptroef
geworden. Veel industriemonumenten worden verhuurd voor popconcerten,
bedrijfsfeesten.  ...  Soms wordt een ruimte omgetoverd tot megadisco.'

Op warme dagen overkomt het je dat er een auto voorbij rijdt, ramen open, en
daaruit komt lawaai dat doet denken aan een oude fabriek, met stoom aangedreven
klinkhamers, ponsmachines in vol bedrijf. Housemuziek. Dit geluid klinkt nu in
het gerestaureerde industriegebied. Over honderd jaar staat er weer een groepje
toeristen. Kijk, zegt de gids, dit was toen een tot megadisco omgetoverde
fabriekshal.

Reizen ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               36 of 87 DOCUMENTS

                                NRC Handelsblad

                                 July 28, 2000

Bekende Nederlanders

BYLINE: H.J.A. HOFLAND

SECTION: media; Pg. 17

LENGTH: 661 words


Er is een tijd geweest dat je alleen de beroemde Nederlander en de gewone
Nederlander had. De bekende Nederlander bestond nog niet. Als u mij zou vragen:
noem eens drie beroemde Nederlanders, dan zou ik zeggen: Albert Plesman, Willem
Mengelberg en Han Hollander. Ze waren beroemd voor de televisie kwam. Daarna is
de bekende Nederlander geboren, liever gezegd, geleidelijk ontstaan. De eerste
echte bekende Nederlanders zijn Mies Bouwman en Willem Duys. Zo ver kan een mens
het alleen op en door de televisie brengen, het verst als gastvrouw/heer van een
talkshow, dan als regelmatige gast, dan als nieuwslezer, als brenger van het
weerbericht en tenslotte als deskundige voor de boekenkast.

Ik was, zoals ik aan het begin van deze week heb geschreven, de televisie
ontwend. In 1972 keek ik beroepshalve, daartoe uitgenodigd door de
hoofdredactie. Het was interessant werk maar geen levensvervulling. Ik ging
andere dingen doen. En nu, deze week, was ik even terug in mijn oude vak, lang
genoeg om een kleine stoet bekende Nederlanders voorbij te zien trekken. Waren
ze anders geworden, vroeg ik me af.

Het was donderdagmiddag, vijf uur, RTL4. Catherine Keyl ontving hondjes van
bekende Nederlanders met hun baasjes. Mevrouw Keyl was niet veranderd, even
goedlachs en nog steeds van plan, geen vlieg kwaad te doen. En wat de hondjes
aangaat: ze doen het altijd goed op de televisie. Hetzelfde met kleine kinderen.
Hun eerlijkheid ontwapent en vertedert. Vandaar dat honden en peuters zo vaak in
commercials worden gebruikt. Willem Duys is ook onvergetelijk doordat hij een
koe in de studio bracht die daar tegen de bedoelingen in haar behoefte deed.

De hondjes van deze bekende Nederlanders gedroegen zich niet anders dan andere
hondjes. Maar wie waren hun bazen? Opeens merkte ik hoe lang ik geen televisie
had gekeken. Er was een generatie bekende Nederlanders aangetreden die ik niet
kende. En meer dan toen, is nu te zien dat deze hoedanigheid een mens niet komt
aangewaaid. Het is een beroep waarvan degenen die het beoefenen een aantal
uiterlijke kenmerken delen.

Ten eerste, wat ze in een talkshow of een kwis allemaal hebben: de
overvrolijkheid (zoals de Volkskrant-columniste Saartje Burgerhart het eens
heeft genoemd). De lach plant zich in scheuten over het gezicht voort, het is
alsof ze bij iedere aanzet tot humor onderhuids door een reeks aardbevinkjes
worden getroffen. Ieder mens geeft wel eens een knipoog. De knipoog van de
bekende Nederlander is - hoe zal ik het zeggen - in zijn eigen woorden: de heel
ultieme knipoog. Het grote ogen opzetten, een ironisch trek om de mond krijgen,
het fronsen, wat heb je verder, alle mimiek is heel ultiem. Motoriek, idem.
Alles is heel. Iedere kwalificatie wordt door dit woord vooraf gegaan. Je denkt:
moet daar niet eens iemand met een potje valium rond gaan zodat er in ieder
geval wat minder om niets wordt afgelachen?

Dan vergis je je. Degenen die het tot het bekende Nederlanderschap hebben
gebracht, hebben in de loop der jaren hun eigen communicatie ontwikkeld, zoals
alle beroepsgroepen. Vaktaal van dokters, kraandrijvers, piloten is voor
buitenstaanders moeilijk toegankelijk. Bekende Nederlanders hebben meer een
algemene vak-communicatie. Superlatieven, lang aanhoudende reeksen lachscheuten,
gezichtsbevingen. Je zou er eens een socioloog op moeten zetten.

Waarom waren deze bekende Nederlanders met hun hondjes bij Catherine Keyl
verschenen? Moeilijk te zeggen. Vorige week heeft de Volkskrant de salarissen
van de topmanagers gepubliceerd. Je vraagt je af waarom iemand die een miljoen
verdient, er nog een miljoen bij wil verdienen. Ik denk dat het iets is als het
passeren van de geluidsgrens, of een geval waarin kwantiteit in kwaliteit
verandert. Wie rijk is wil rijker worden, wie bekend is, bekender. Wij
onbekenden weten dat niet. We willen niet met ons hondje op de televisie, en
daarom zullen we altijd onbekend blijven.

Media ; Omroep ; Televisie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               37 of 87 DOCUMENTS

                                NRC Handelsblad

                                 July 18, 2000

Obstakels bij moordzaak-Bouterse

BYLINE: DOOR ONZE REDACTEUR F. KUITENBROUWER

SECTION: Achterpagina; Pg. 20

LENGTH: 1063 words

DATELINE: AMSTERDAM, 17 JULI.


Het Amsterdamse hof kreeg het groene licht voor vervolging van Desi Bouterse
wegens misdrijven tegen de menselijkheid en foltering. Maar zeker is nog niets:
Het gaat om tijd en planmatigheid.

De ene zaak tegen Bouterse is nog niet (half) over of de andere komt er aan. Na
de drugsdelicten de decembermoorden. Het openbaar ministerie heeft aangekondigd
niet in cassatie te gaan tegen de uitspraak van het gerechtshof Den Haag waarin
het de voormalige Surinaamse legerleider bij verstek vrijsprak van zes van de
zeven tenlastegelegde drugsdelicten. Tegen de overblijvende veroordeling gaat de
verdediging overigens wel in cassatie bij de hoge raad.

Na de aftelsom van het Haagse hof dient zich nu bij het gerechtshof Amsterdam
een optelsom aan. Daar zijn nabestaanden in beklag gegaan tegen de beslissing
van het openbaar ministerie dat Bouterse hier niet valt te vervolgen voor zijn
aandeel in de beruchte decembermoorden van 1982 op Fort Zeelandia. De juridische
obstakels leken ook formidabel. Het gaat per slot van rekening om delicten in
het buitenland die nu bovendien bijna verjaard zijn.

In maart maakte het Amsterdamse hof een opmerkelijke opening voor een nieuw
Nederlands proces, een strafvervolging wegens misdrijven tegen de menselijkheid
en foltering. Dit zijn internationale delicten die ook buiten de staat waar ze
zijn begaan kunnen worden berecht (de zogeheten universele rechtsmacht) en ze
zijn bovendien niet onderhevig aan verjaring. Voor een beslissing te nemen
wilden de raadsheren wel eerst advies inwinnen over de volkenrechtelijke kanten
van de zaak. Dat advies is nu binnen. De Leidse hoogleraar C.J.R. Dugard, tevens
cassatie-advocaat in Zuid-Afrika, geeft het groene licht. Het advies is een
teken van een fascinerende en bemoedigende ontwikkeling in het internationale
recht, in lijn met de zaak-Pinochet. De kleine lettertjes van de tekst maken
echter duidelijk dat de uitkomst allesbehalve zeker is.

De ruimte voor twijfel heeft voor een belangrijk deel te maken met het tijdstip
van de decembermoorden, het jaar 1982. De moorden moeten internationaal worden
beoordeeld naar de stand van het recht op dat moment. Dat was twee jaar voordat
het internationale verdrag tegen foltering tot stand kwam en zes jaar voor de
Nederlandse goedkeuringswet. Tijdsverschil maakt wat uit in het internationale
recht. Zo is het nu eigenlijk geen vraag meer of men niet alleen van misdrijven
tegen de menselijkheid mag spreken in een staat van oorlog maar ook bij
burgeroorlog of zelfs los van een gewapend conflict. Het Joegoslavie-tribunaal
heeft dat uitdrukkelijk bevestigd in de zaak-Tadic.

Maar in 1982 was dit nog niet zo duidelijk, geeft Dugard toe. En het behoort tot
de internationale grondbeginselen dat daders alleen aansprakelijk kunnen worden
gehouden voor delictsomschrijvingen die zij hadden kunnen kennen. Dat is ook het
probleem met een aanklacht wegens foltering. 'Het zou tegen de hele opzet en
bedoeling van het verdrag zijn om het zo uit te leggen dat beulen van voor 1984
vrij kunnen rondreizen', betoogt Dugard. Toch heeft de tijdsdiscrepantie tussen
wandaden, anti-folterverdrag en nationale goedkeuringswetten in het oordeel van
de Britse Law Lords in de zaak-Pinochet uiteindelijk de aanklacht drastisch
teruggeschroefd.

In een recente beschouwing in het juridisch studentenblad Ars Aequi over deze
zaak betoogt de Tilburgse hoogleraar en oud-minister van justitie E.M.H. Hirsch
Ballin dat Bouterse daar weinig aan heeft. Hirsch Ballin brengt een ingenieus
onderscheid aan tussen de terugwerkende kracht van een strafbaarstelling en de
terugwerkende kracht van de bevoegdheid van een rechter om zo'n delict te
berechten. Het eerste is inderdaad niet toegestaan maar is hier niet aan de
orde. Sinds de processen van Neurenberg na de Tweede Wereldoorlog - dus
ruimschoots voor de decembermoorden - gold martelen als een internationaal
vergrijp.

De universele bevoegdheid van de rechter die het verdrag tegen foltering in het
leven riep, kan volgens Hirsch Ballin daarentegen wel degelijk worden toegepast
op oude zaken. De vraag of men voor de rechter kan worden gebracht, is echter
niet van bijkomend belang. Hij behoort tot de essentialia van de rechtstaat.
Daarop kan een eventuele zaak-Bouterse in Nederland wel degelijk stuklopen.

De vraag is bovendien of de decembermoorden zich voldoende onderscheiden om
internationale delicten op te leveren die zich onttrekken aan berechting ter
plaatse en de verjaringsregels. Dugard zoekt het bevestigend antwoord op dit
extra vereiste in het 'systematisch karakter' van de decembermoorden. Ze zijn
begaan door gewapende machthebbers tegen gewone burgers en hadden duidelijk een
intimiderend karakter.

Dat is allemaal waar, maar beantwoordt niet de vraag of het niet vooral een
paniekreactie van een stelletje avonturiers was. In Neurenberg is duidelijk
gesteld dat 'geisoleerde wreedheden' - hoe afschuwelijk op zichzelf ook - niet
gelijk mogen worden gesteld met misdrijven tegen de mensheid. Ook voor het
internationale delict van foltering is er verschil tussen wrede vormen van
mishandeling en planmatige tortuuur.

Dat is precies het punt in de zaak-Bouterse. In de zaak tegen 'Servische Adolf',
een beruchte kampbeul, liet het Joegoslavie-tribunaal ondanks sterke
aanwijzingen van genocide de veroordeling voor dit ultieme delict toch
afspringen. Zijn wreedheden voldeden niet aan de toets van een planmatige
vernietiging.

Suriname blijft zowel juridisch als praktisch het eerstaangewezen land om de
decembermoorden alsnog voor het gerecht te brengen. Of anders voor een
waarheidscommissie, een formule waaraan uitgerekend Dugard aandacht besteedt in
een recente publicatie. De toenmalige president Venetiaan stond in 1992 een
omstreden herdenking van de decembermoorden toe, een erkenning dat het trauma
niet was uitgewist. Een berechting heeft Venetiaan echter niet kunnen
bewerkstelligen. Inmiddels staat hij weer op de stoep van het presidentiele
paleis in Paramaribo en is er een nieuwe kans. Al is het vijf voor twaalf.

DOSSIER BOUTERSEwww.nrc.nl

December 1982: Na protesten tegen de moorden op Fort Zeelandia vluchten bewoners
van Paramaribo voor de oproerpolitie.(Foto EPA)

Recht ; Criminaliteit ; Delicten ; Oorlogsmisdaden ; Recht ; Politiek en Staat ;
Staatsrecht ; Mensenrechten ; Politiek en Staat ; Binnenlandse politiek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               38 of 87 DOCUMENTS

                                NRC Handelsblad

                                 July 11, 2000

Schrijvers, Srebrenica en de nationale schande

BYLINE: DOOR ONZE REDACTEUREN

SECTION: Opinie; Pg. 7

LENGTH: 942 words

DATELINE: ROTTERDAM, 11 JULI.


Veertig Nederlandse schrijvers ondertekenden een open brief aan de regering.
Zelfs notoire niet-ondertekenaars deden mee. Vijf jaar na dato moet Srebrenica
meer zijn dan 'die pijnlijke vraag die niemand onder ogen wil zien.'

De Nederlandse regering wentelt zich in vluchtgedrag. Lijsten zijn zoek, foto's
verprutst en verklaringen onvolledig weergegeven. De cruciale vraag wordt
vermeden: Had Dutchbat in Srebrenica niet meer kunnen en moeten doen om
mensenlevens te redden?

Het is een retorische vraag, van veertig Nederlandse schrijvers in een open
brief aan de regering. Zij roepen op om excuses aan te bieden aan de
overlevenden en de nabestaanden van Srebrenica - omdat Dutchbat niet de
bescherming kon of wilde leveren die was beloofd. Verder willen de schrijvers
een serieuze dialoog met de overlevenden, een parlementaire enquete en een
poging de vermisten te achterhalen.

De brief is opgesteld door Ronald Giphart en het Interkerkelijk Vredesberaad
(IKV) en verstuurd aan prominente en minder prominente schrijvers. De meesten
ondertekenden spontaan: Adriaan van Dis, Maarten 't Hart, Renate Dorrestein,
Joost Zwagerman en anderen. Of zij ontvingen de brief, hadden willen
ondertekenen, maar reageerden te laat. Onder hen prominente auteurs als Rudy
Kousbroek, Harry Mulisch, Gerrit Komrij en Dirk van Weelden.

Kennelijk 'leeft' Srebrenica nog altijd, vijf jaar na dato. En kennelijk zijn er
zoveel vragen en frustraties dat een tamelijk zeldzaam initiatief tot bundeling
van maatschappelijk engagement onder schrijvers - volledig mislukt bij de
NAVO-bombardementen op Servie en Kosovo - gemakkelijk van de grond kwam.

Zelfs notoire niet-ondertekenaars zetten zich over hun schroom heen. 'Ik heb
lang geaarzeld voordat ik die oproep heb ondertekend', zegt Volkskrant-columnist
Jan Blokker. 'Maar in Den Haag en Srebrenica is het een grote knoeiboel geweest.
Daarom heb ik een uitzondering op mijn eigen regel gemaakt. Het gaat om de
inhoud van die brief. Giphart heeft het probleem helder weergegeven.'

Ook Hella S. Haasse moest even nadenken voor ze ondertekende. 'Ik doe nooit aan
dit soort zaken mee. Maar het is als burger je morele plicht om je stem te laten
horen als er onrecht geschiedt. Ik vind dat wat er in Srebrenica is gebeurd,
niet kan.'

De teneur van de brief is: Alle onderzoeken die zijn gedaan en worden gedaan
lijken bedoeld om de ogen te sluiten. Het gaat niet om de vraag welke

commandant op welk moment om luchtsteun vroeg. Essentieel is de angst voor de
waarheid - geimpliceerd wordt: de erkenning van schuld - en de behandeling van
de slachtoffers en de nabestaanden. Want door het politieke gekonkel en het
afschuiven van schuld is deze kern van de zaak in feite ondergeschoven kind
geworden. 'Terwijl het obvious is dat er iets niet klopt', zegt schrijver Dirk
van Weelden.

De schrijvers zijn te beschouwen als 'verontruste burgers met een bekende naam',
zegt Chris Keulemans. Zelf publiceerde hij veel over de Balkan, hij vindt het
desondanks begrijpelijk dat schrijvers die nooit hun mond opendeden, nu wel
tekenen. 'Srebrenica speelt in het onderbewustzijn. Het is die pijnlijke vraag
die niemand onder ogen wil zien, terwijl dat wel moet. Vandaar dat het weinig
moeite kostte schrijvers bereid te vinden de brief te ondertekenen. Ze geven
uiting aan een gevoel dat de discussie terug moet naar waar het werkelijk om
gaat: de moorden, de slachtoffers, de onzekerheid over vermisten.'

'In Nederland doen we het in onze broek als we moeten erkennen dat we fouten
hebben gemaakt', zegt Blokker. De onderzoeken van de commissie-Bakker en het
NIOD worden noemt hij 'schaamlappen voor die schijtebroeken in Den Haag.' Ook
Rudy Kousbroek vindt dat er een parlementaire enquete moet komen. 'De onderste
steen is nog lang niet boven, zo heb ik het gevoel, over deze geschiedenis.
Eigenlijk de ergste geschiedenis waar Nederlanders in verwikkeld zijn geweest
sinds de oorlog, of sinds de politionele acties.' Er dus eens rond voor
uitkomen, lijkt de boodschap van de schrijvers.

Ambivalentie over het ondertekenen van dit soort pamfletten voorkwam in het
verleden nogal eens een geengageerd optreden van de intelligentsia. 'Ik ben het
volkomen met de inhoud eens', zegt 'Dichter des Vaderlands' Gerrit Komrij. 'Wel
sta ik dubbel tegenover ondertekenen: Een schrijver zou moeten schrijven.' Ook
Harry Mulisch had zijn reserves, om dezelfde reden: 'Het is niet echt belangrijk
dat schrijvers dit doen, ze doen het meer voor zichzelf en hun schuldgevoel.
Schrijvers zouden zelf in de pen moeten klimmen, dit soort collectieven zijn
eigenlijk slap.'

Maar toch, beiden wilden ondertekenen. Het is tenslotte toch iets anders als
veertig schrijvers een open brief ondertekenen dan als veertig 'gewone burgers'
dat doen. Van Weelden: 'Als beroepsretorici kunnen ze nuttig werk doen. Ze
hebben tenslotte een connectie met getob en eeuwig gezemel.'

Kousbroek: 'De gedachte dat intellectuelen politieke kwesties beter kunnen
beoordelen dan gewone mensen is natuurlijk gevaarlijk, maar het is wel vaak
waar. En schrijvers zijn in beginsel intellectuelen. Ze hebben in principe
geleerd om na te denken en hun gedachten onder woorden te brengen. Dat is iets
waar voetballers niet altijd in slagen. Laten we dus maar zeggen dat schrijvers
ook spreken uit naam van de voetballers.'

Het nationale schuldgevoel over Srebrenica is zeker een onderwerp voor een
Dichter des Vaderlands, zegt Gerrit Komrij. 'Ik ga vandaag nog proberen een
gedicht te schrijven.'

Oorlogsmisdaden ; Vredesmachten ; Slachtoffers ; Algemeen ; Politiek en Staat ;
Recht ; Volkenrecht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               39 of 87 DOCUMENTS

                                NRC Handelsblad

                                  July 6, 2000

Japanse regeringspartij werkt als mafia-organisatie

BYLINE: HANS VAN DER LUGT

SECTION: Opinie; Pg. 7

LENGTH: 1130 words


Anders dan Zuid-Korea en Taiwan heeft Japan zich nog niet ontdaan van zijn
'Koude-Oorlogspartij'. Opnieuw wordt de regering gevormd door de LDP, die Japan
als haar prive-bezit beschouwt, stelt Hans van der Lugt vast.

In een golf van defaitisme is deze week in Japan weer een nieuwe regering
bejaarden aangetreden namens de Liberaal Democratische Partij (LDP). 'Minister
zijn kan iedereen', is de teneur van het commentaar in het land. Naar
verwachting zullen de bewindslieden vijf maanden in functie zijn. Daarna kunnen
ze zich tooien met de titel 'ex-minister van X', het enige dat telt. Leiding aan
deze ploeg geeft Yoshiro Mori, die later deze maand gastheer is van de club van
grootste industrielanden, de G7 plus Rusland, G8.

Mori's LDP is Japans nationale schande. Een paar dagen voor het aantreden van de
nieuwe regering arresteerde justitie ex-minister van Bouwzaken Eiichi Nakao.
'Betreurenswaardig', riepen de LDP-leiders in koor. De vraag is wat ze nu
eigenlijk betreurenswaardig vinden: het aannemen van steekpenningen waar Nakao
zich schuldig aan zou hebben gemaakt of het feit dat hij toevallig tegen de lamp
is gelopen. Ontelbaar is inmiddels het aantal LDP-politici dat wegens corruptie
is aangeklaagd.

De beste methode om de interne dynamiek van de LDP te begrijpen is niet het
lezen van boeken over Japanse politiek, maar het bestuderen van een Amerikaanse
mafia-film als The Godfather. Net als in een organisatie als de mafia spelen
binnen de LDP alleen winstbejag, persoonlijke loyaliteit en groepsbelang een
rol; algemeen geldende wetten zijn een obstakel. Het resultaat is op microniveau
dat elke verkeersovertreding te annuleren is voor het bevoorrechte
bevolkingsdeel dat goede connecties met een politicus heeft. Op macroniveau
lappen politici elke wetgeving aan hun laars in de jacht op geld en stemmen. Als
per ongeluk een van hen tegen de lamp loopt, roepen ze in koor dat het
'betreurenswaardig' is maar maatregelen om de politiek werkelijk op te schonen
blijven uit.

Banden met de yakuza - Japans versie van de mafia - zijn er ook concreet. De
onlangs overleden ex-premier Noboru Takeshita heeft gebruikgemaakt van de
diensten van yakuza om eind jaren tachtig het premierschap te bereiken. Een
corruptieschandaal maakte daar vervolgens na 19 maanden alweer een einde aan.
Het leiderschap van dezelfde yakuza-groep die destijds Takeshita hielp was
volgens een recent artikel in het weekblad Shukan Bunshun enkele jaren terug te
gast op een bruiloft van twee medewerkers van de nu gearresteerde Nakao. Behalve
Nakao waren nog vijf LDP-politici op dit huwelijksfeest aanwezig waaronder de
huidige premier Mori. Centraal in het nieuwe schandaal rondom Nakao staat
vervolgens de schimmige figuur van Ho Yong-jong, die bekend staat als een
uitermate machtige 'fixer' in de onderwereld maar over wiens werkelijke
activiteiten en invloed tot dusver weinig bekend is. De krant Asahi schreef
afgelopen zaterdag: 'Onder de bazen in de criminele economie die invloed hebben
in de politiek wordt Ho genoemd als de grootste der groten.' Ho, goed bevriend
met verscheidene LDP-politici, staat momenteel terecht wegens het oplichten van
twee bedrijven, de handelshuizen Itoman en Ishibashi, voor honderden miljoenen
guldens.

De LDP beschouwt Japan als prive-bezit. Het 'beleid' van de LDP is sinds de
economische terugval begin jaren negentig gedegenereerd tot eindeloos spenderen
om de economie weer op te krikken. Deze uitgaven voor publieke werken zijn de
fiches in het pokerspel om de macht. De uitbetaling van de winst heeft plaats in
donaties en steekpenningen van het bedrijfsleven dat hiervan profiteert en
stemmen van het stemvee dat zich met name op het platteland door lokale bazen
naar de verkiezingsbus laat dirigeren.

Succesvolle pokerspelers gebruiken de verkregen fondsen om hun eigen 'facties'
binnen de partij te onderhouden. Deze zijn te vergelijken met de familietakken
binnen de mafia. De loyale clientele krijgt financiele steun tijdens
verkiezingen. Bij het verdelen van de posten in zijn regering houdt de premier
immer goed rekening met de sterkte van elke factie om de rivaliserende
'families' te vriend te houden. Doet hij dat niet, dan zijn de poten onder zijn
stoel zo doorgezaagd.

Het resultaat is overheidsschulden van krap 14.500 miljard gulden, ofwel 130
procent van het bruto binnenlands product. Op de vraag of hij zich hier geen
zorgen over maakte antwoordde Shizuka Kamei, verantwoordelijk voor het
partijbeleid, onlangs tegen een buitenlandse correspondent ontkennend want 'het
spaargeld van de Japanse bevolking is het dubbele'.

De logische vervolgvraag wat zijn aanspraak is op het geld van de gewone burger
begreep Kamei niet. Kamei is ex-politieofficier en volgens het Tokiose
geruchtencircuit tevens een vroegere boodschappenjongen van de genoemde 'fixer'
Ho. Kamei is ook een van de machtige factie-leiders binnen de partij.

De 'familiepolitiek' was duidelijk zichtbaar toen premier Keizo Obuchi in april
plotsklaps met een beroerte in het ziekenhuis verdween. Staatsrechtelijk gezien
had Obuchi al bij zijn aantreden een plaatsvervangend-premier moeten aanwijzen
voor het geval hem iets zou overkomen maar dit had hij verzaakt. Te verwachten
zou zijn dat de regering in een noodzitting bijeenkomt en dit tekort corrigeert
door alsnog een plaatsvervanger aan te wijzen. Dit gebeurde echter niet. Een
groep die inmiddels bekend staat als de 'Bende van Vijf' - simpel gezegd de
belangrijkste 'familie-oudsten' - besloot Mori aan te wijzen als opvolger, nog
voordat de bevolking uberhaupt wist dat Obuchi op sterven lag.

De LDP is een dinosaurus stammend uit de Koude Oorlog. Aanvankelijk opererend
met financiele steun van de CIA, bestond de partij onder meer uit personen die
eerder door de Amerikanen waren aangeklaagd voor oorlogsmisdaden; totdat de
Amerikanen begrepen dat ze deze conservatieve kliek konden gebruiken in de
strijd tegen links. In Taiwan en Zuid-Korea heeft de bevolking zich de afgelopen
jaren ontdaan van gelijkvormige 'Koude-Oorlogpartijen'. De Kwomintang is in
Taiwan tegen een verkiezingsnederlaag aangelopen en in Zuid-Korea heerst een
president met een verleden als politieke gevangene onder militaire dictatuur. In
Japan bestaat het idee dat het land als leider van Azie zou kunnen figureren,
inmiddels schetsen Japanse media echter de Zuid-Koreanse president Kim Dae-jung
- wiens persoonlijke leiderschap vorige maand tot een doorbraak in de
patstelling tussen Noord- en Zuid-Korea heeft geleid - als voorbeeld voor Japan.
Japans 'leiderschap in Azie' begint met de huidige generatie leiders steeds meer
een lachwekkende suggestie te worden.

Hans van der Lugt is correspondent van NRC Handelsblad te Tokio.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               40 of 87 DOCUMENTS

                                NRC Handelsblad

                                  July 6, 2000

Regenteske anti-regent ; Han Lammers (1931-2000)

BYLINE: DOOR ONZE REDACTEUR HUBERT SMEETS

SECTION: Binnenland; Pg. 6

LENGTH: 917 words

DATELINE: AMSTERDAM, 6 JULI.


Hij is misschien wel de meest uitgesproken regenteske anti-regent in het
openbaar bestuur van de afgelopen decennia geweest. Han Lammers: journalist,
Nieuw-Linkser, wethouder, burgemeester, commissaris van de koningin en organist.
Meer nog dan zijn kompanen in de jaren zestig was Lammers het symbool van een
generatie, de vooroorlogse generatie die eind jaren zestig met de wind van de
geboortegolf in de rug een einde maakte aan de macht van hun verzuilde patroons
om vervolgens in een vergelijkbare positie te belanden. Hij had een ongeschokt
zelfvertrouwen met hen gemeen. Maar anders dan veel van zijn politieke
leeftijdgenoten conformeerde hij zich bij voorkeur niet aan de 'nieuwlichterij'
die nadien zou volgen. Tot het bittere einde stond hij graag haaks op de trend.
Gisteren is hij op 68-jarige leeftijd aan een hersentumor overleden.

Johannes Christiaan Jan Lammers werd op 10 september 1931 in Amsterdam geboren.
Hij groeide op in een gereformeerd milieu. Zijn vader was parlementair redacteur
van de antirevolutionaire partijkrant De Standaard en later directeur bij de
RVD. Mede onder invloed van de oorlog en de theoloog Karl Barth trok de jonge
Lammers politiek naar links, zonder zijn protestantse rechtzinnigheid te
verliezen. Na een blauwe maandag theologie gestudeerd te hebben, volgde Lammers
zijn vaders voetsporen. Op 24-jarige leeftijd werd hij leerling-journalist bij
het ANP. Vervolgens stapte hij over naar het Algemeen Dagblad, voor welke krant
hij de 'zaak-Eichmann' en daarna de embryonale jaren zestig in Amsterdam
versloeg. Toen de 'culturele revolutie' in zijn geboortestad haar climax
bereikte, was hij inmiddels hoofdredacteur van De Groene Amsterdammer. Het was
een periode waarin er werd geschamperd om hen die de arbeidsdeling tussen
journalistiek en politiek serieus wilden nemen. Ook de journalist Lammers zag er
geen been in tegelijkertijd actief te zijn in de PvdA. Hij was een drijvende
kracht achter Nieuw Links, een der auteurs van het manifest Tien over Rood
waarmee Nieuw Links zijn aanspraken op de macht formuleerde, de eerste
partijbestuurder uit die kring en auctor intellectualis van de beruchte
'anti-KVP-resolutie' uit 1969, die hij later zelf weer naar de prullenbak zou
verwijzen. Als hoofdredacteur van De Groene bezocht hij ondertussen de DDR. Voor
Lammers was de erkenning van de tweede Duitse staat een lakmoesproef voor de
machtsstrijd binnen de PvdA. De autoriteiten in Oost-Berlijn zagen hem vooral
als de welwillende partijfunctionaris van de PvdA die ze voor hun eigen karretje
konden spannen. In deze dubbelrol schreef Lammers in 1967 een artikel voor zijn
krant, waarvan hij nog last zou krijgen. 'Wij vergissen ons schromelijk als wij
aannemen dat er in de DDR geen sprake zou zijn van een democratie', concludeerde
hij na de reis waarin hij een politiek onderonsje had gehad met partijchef
Ulbricht van de 'arbeiders- en boerenstaat'.

Pas eind jaren zestig begon de redactie van De Groene te morren over de twee
petten die haar hoofdredacteur op had: niet eens zozeer om zijn activiteiten in
de PvdA, die inmiddels door Nieuw Links was bezet, als wel wegens zijn
kandidatuur voor deze partij bij de raadsverkiezingen van 1970 in Amsterdam.
Lammers vertrok bij het weekblad, werd in de gemeenteraad gekozen en was een
paar maanden later wethouder in een college van PvdA, CPN, ARP en KVP.

Zes jaar zou Lammers de belangrijkste wethouder van Amsterdam blijven. Het zou
de stad nog langer heugen.

Onder zijn leiding werd het roer omgegooid. Hij redde de Jordaan van het verval
en op de oostelijke eilanden brak hij Kattenburg af en liet er een compleet
nieuwe buurt neerzetten. Tegelijkertijd ontpopte hij zich als een hardnekkig
voorstander van de 'overloop' naar de randgemeenten waar het gewone volk
tenminste een huis met een tuin kon bewonen. In deze aanpak, waarbij oude en
nieuwe stedenbouwkundige inzichten werden gecombineerd, lag zijn betekenis voor
Amsterdam. Landelijke bekendheid verwierf Lammers echter door zijn vastberaden
houding jegens de tegenstanders van de zogeheten 'oostlijn' van de metro. De
Bijlmermeer moest ontsloten worden.

De actiegroepen dachten daar anders over. In die woelige strijd, met hevige
rellen in de Nieuwmarktbuurt, was zelfs het woonhuis van Lammers bedreigd. Maar
hij won het conflict. De verhoudingen in het college en zijn eigen partij waren
echter dermate verziekt dat ook aan zijn wethouderschap een einde kwam. Op
koninklijke en machtspolitieke wijze verloste hij Amsterdam in 1976 uit deze
doodlopende straat. Lammers toonde zich bereid te vertrekken mits PPR-wethouder
Roel van Duijn hem zou volgen.

Maar als landdrost van de Zuidelijke IJsselmeerpolders kreeg hij een nieuwe
opdracht waarbij elke socialist zijn vingers zou aflikken. Met ongekende macht
bekleed wendde hij die aan op een manier die menig ambtenaar, net als in
Amsterdam, voor hem innam. Hij was autoritair maar niet bureaucratisch. Hij
zette de koers uit, hij moest dus de verantwoordelijkheid voor zijn apparaat
nemen.

Han Lammers was zijn hele leven een man die van zijn hart geen moordkuil maakte.
Als journalist, als politicus, als bestuurder en als cafebezoeker: altijd voer
hij scherp aan de wind. Eigenlijk was er maar een plek waar zijn
vriendelijk-ironische mildheid zich ten volle manifesteerde: achter het
kerkorgel, een passie die door de politiek steeds weer werd weggedrukt.

Han Lammers (Foto NRC Handelsblad, Vincent Mentzel)

Openbaar bestuur ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               41 of 87 DOCUMENTS

                                NRC Handelsblad

                                 June 10, 2000

Alle dagen feest

SECTION: Voorpagina; Pg. 1

LENGTH: 692 words


IEDEREEN IS KLAAR voor het sportieve feest dat vandaag in Brussel begint en drie
weken later in Rotterdam wordt beeindigd. Iedereen? Ja en nee. De spelers
verlangen naar de wedstrijden. De supporters hunkeren naar de overwinningen. De
sponsors zien uit naar de boekhouding van de kosten en baten. De bestuurders
smachten naar de erkenning van hun organisatorische gaven. En in de huiskamers
of kantoren worden eindeloos opstellingen gemaakt, die in Nederland grotendeels
draaien om de vraag of de spelers x en y al dan niet een plaatsje mogen krijgen
in de ruit van het 'systeem' dat nu eens '4-3-4' of '4-4-2' en dan weer
'kerstboom' heet.

Ieder het zijne. Maar er zijn meer variabelen tijdens het EK, het grootste
Europese kampioenschap voetbal in de veertigjarige geschiedenis van dit
toernooi. Zoals: de onvermijdelijke vandalen, die uit zijn op een
existentialistische kloppartij met de concurrentie of de politie; de wel
goedwillende maar dolgedraaide supporters, die soms van voren niet weten dat ze
van achteren leven; en de gewone burgers, die stad en land komende weken zien
veranderen in een groot lunapark.

Iedereen mag er dan klaar voor zijn, menigeen is ook nerveus. Want voetbal is
geen 'spelletje' meer. Het simpele feit dat het Nederlands elftal over een heuse
chef-bodyguard (een voormalige volleyballer) beschikt, bewijst dat op
microniveau. Dat bedrijven en buurten, die dichtbij de stadions en spelershotels
zijn gelegen, komende weken rekening moeten houden met een soort noodtoestand,
illustreert de metamorfose van het voetbal in de samenleving op hoger niveau.
Terwijl het verenigingsleven aan de basis wegkwijnt - talloze clubs kampen met
een tekort aan vrijwilligers en nieuwe leden of worden van de velden verdreven
ten gunste van bedrijfspanden en stadsplanologen - is de sport als bedrijfstak
juist toegetreden tot de top van het bestel.

DE AUTORITEITEN zijn zich daarvan bewust. Ze gaan het EK daarom te lijf vanuit
het idee dat optimale controle mogelijk is. Minister De Vries (Binnenlandse
Zaken) ziet in het evenement zelfs de voorbode voor een nieuwe maatschappelijke
moraal, waarin de diender niet meer je beste vriend is maar vooral weer gezag
kan afdwingen.

Rond dit streven naar controle dienen zich echter precies de vragen aan die de
komende weken hoe dan ook beantwoord zullen worden. Enkele kwesties zijn nu al
te formuleren. Zal de gemeente Amsterdam bijvoorbeeld in staat zijn het
stationsplein en al die andere bouwputten in de stad, waar op het eerste gezicht
alles klaar ligt voor ongelukken, te beschermen? Pakt de quasi-drooglegging van
de horeca, die rond de stadions alleen 'evenementenbier' van 2,5 procent mag
verkopen, goed uit of verplaatst het drank- en drugsgebruik zich simpelweg naar
elders? Zullen de bewoners het geduld opbrengen om zich drie weken lang te
gedragen naar de noodverordeningen die van kracht worden of krijgt irritatie de
overhand? Is de 'bestuurlijke ophouding' inderdaad een adequaat middel of wordt
deze wettelijke mogelijkheid straks door de rechter terzijde geschoven? Kan de
politie, via haar 'informatieposities' in de verschillende supportersgroepen,
voldoende oog houden op het niemandsland tussen de steden waar gespeeld wordt?
Werkt het 'waterdichte' kaartjessysteem-op-naam of zullen de stadions
uiteindelijk hun meerdere moeten erkennen in de realiteit dat ook fatsoenlijke
voetballiefhebbers hun toegangsbiljetten ruilen, verkopen of weggeven aan derden
omdat ze geen belangstelling hebben voor een wedstrijd waarop ze niet hebben
ingetekend maar die ze toch voor heel veel geld in de maag gesplitst hebben
gekregen?

Veel zal afhangen van het gezonde verstand van organisatoren en bezoekers. En
van het weer: lagere temperaturen en een regenbui op zijn tijd plegen verhitte
geesten immers tot bedaren te brengen.

NU ER GEEN WEG meer terug is, geeft het geen pas op voorhand een potje te
zeuren. Maar het EK zal hoe dan ook een muis worden met een lange staart. De
'randverschijnselen', zoals het in het trainersjargon heet, zijn net zo
belangrijk als het toernooi zelf.

Evenementen en manifestaties ; Voetbal ; Sport ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               42 of 87 DOCUMENTS

                                NRC Handelsblad

                                  May 19, 2000

'Dankzij Veenhoven sla ik een brug naar het geluk van mensen' ; HET BESLISSENDE
BOEK VAN: SASKIA STUIVELING

BYLINE: MARGOT DIJKGRAAF

SECTION: Boeken; Pg. 37

LENGTH: 1054 words


Saskia Stuiveling was voorzitter van de jury die afgelopen woensdag de Libris
Literatuurprijs toekende aan Thomas Rosenboom.

Saskia Stuiveling, sinds ruim een jaar President van de Algemene Rekenkamer en
dochter van de vermaarde literatuurhistoricus Garmt Stuiveling, heeft het
juryvoorzitterschap van de Librisprijs ''als een cadeautje' ervaren. ''Het is
heerlijk om even buiten je eigen werkelijkheid te stappen', zegt ze enthousiast
in haar zojuist opnieuw ingerichte, moderne kantoor aan het Haagse Lange
Voorhout. Haar 325 medewerkers nodigde ze uit om het afgelopen jaar de oogst aan
Nederlandse boeken met haar mee te lezen. Van 36 medewerkers ontving zij, per
e-mail, 204 recensies van 108 boeken. Een op de tien heeft dus meegedaan.

Toch is haar beslissende boek niet literair. ''In de literatuur zitten inzichten
die je eigen ideeen bevestigen of ze een kleine draai geven. Een
wetenschappelijke studie kan echter je een nieuw inzicht geven dat je daarvoor
niet had. Ik ben opgegroeid met literair gedachtegoed, maar er is in dat domein
niet een boek waarvan ik kan zeggen dat het me op poten heeft gezet.'

Stuiveling heeft drie verwante boeken uitgekozen, drie wetenschappelijke
onderzoeken over problemen en het zoeken naar hun oplossing. Haar toon wordt
plots serieuzer. ''Het gaat om studies naar de verhouding tussen het genereren
van oplossingen en de condities waar je dan naar moet kijken. Vaak zijn het heel
andere condities, dan je op het eerste gezicht zou denken.'

Eerst noemt Stuiveling, van oorsprong bedrijfskundige, het proefschrift van
Herman Philipsen, Afwezigheid wegens ziekte (1968). ''Dat is een boek dat ik
heel veel in mijn hoofd gebruik. Uit die studie blijkt dat lager opgeleide
mensen, mensen met een minder belangrijke functie in het bedrijf, een lagere
drempel hebben om ziek te worden, maar ook een lagere drempel om weer beter te
worden. Bovendien bestaat de drempel om ziek te worden uit andere factoren dan
de drempel om weer beter te worden. Daar zit de kern. Het is mij ontzettend
bijgebleven dat het niet zo is dat, als je de oorzaak van het probleem wegneemt,
daarmee het probleem is opgelost. Het was bijvoorbeeld eind jaren tachtig bon
ton om te zeggen dat degenen die geld kregen van de sociale dienst, er een
zootje van maakten, misbruik maakten van het systeem. Tot en met de ridicule
situatie van de controle op twee tandenborstels in een glas. Dat was het
verkeerde soort kijken. Het probleem was inderdaad dat er te veel mensen te veel
geld kregen. Maar het bleek dat de administratieve organisatie zelf beter in
elkaar gezet moest worden, waardoor er geen gaatjes meer waren waar de mensen
doorheen kropen. De oplossing bleek meer in de voorwaarden te liggen dan in de
mensen zelf. Dat was een heel ander soort oplossing dan men had gedacht.'

''Als het om maatschappelijke veranderingen gaat, of om het stagneren van
veranderingen, denk ik altijd aan Culture and commitment (1970), van Margaret
Mead.' Het boek van deze Amerikaanse antropologe heeft als ondertitel The new
relationships between the generations in the 1970s. ''Het was Mead opgevallen
dat immigranten uit Europa, zo'n tweehonderd jaar na aankomst in Amerika, een
veel verstardere levenshouding hadden, dan de groepen waaruit zij oorspronkelijk
afkomstig waren. Zij heeft onderzocht waardoor die stagnatie werd veroorzaakt.
Haar theorie is dat je drie generaties nodig hebt om veranderingen rond te
krijgen en opgang te houden. Is er geen derde generatie, dan ontbreekt er een
schakel in het instemmingstraject en weet de tweede generatie niet welke
initiatieven van de jongste generatie ze wel of niet moet goedkeuren. Dus houdt
ze elke verandering tegen. Die studie zou nog wel eens van pas kunnen komen als
het gaat om inburgering en migrantenproblematiek. Als het gaat om
cultuurverandering bij organisaties, kun je dezelfde patronen ontdekken. Die heb
ik in mijn hoofd als ik merk dat er ergens wat stagneert. Waarom stagneert het,
vraag ik me dan af. Wie moet nu dat knikje geven dat zegt: doe het maar anders?'

''Van hetzelfde type is het geluksonderzoek van Ruut Veenhoven', zegt
Stuiveling, refererend aan Veenhovens studie Happy life-expectancy, A
comprehensive measure of quality-of-life in nations.

''Het is een heel zakelijke redenering die laat zien aan welke eisen de
maatschappij moet voldoen om het geluk van de mensen te bevorderen. Het is een
langlopend, wereldwijd project, waarbij alle factoren die voor hem de verklaring
vormen van het menselijk geluk, in een database worden opgenomen en op internet
te raadplegen zijn (www.eur.nl/fsw/research/happiness). Dit soort studies
bevestigt mij altijd in het gevoel dat beleid met een wat langere adem
uiteindelijk meer betekenis heeft voor het welzijn van de mensen en het floreren
van de maatschappij dan losse flodders. Voor mij was het belangrijk om te zien
dat de kernwaarde en het functioneren van de democratie, wezenlijke variabelen
blijken bij het feit dat mensen zich gelukkig voelen. Afwezigheid van corruptie
en willekeur blijkt een heel belangrijke factor te zijn voor de mate waarin
mensen zich gelukkig voelen. Dat heeft alles te maken met integriteit, waar we
een paar jaar geleden juist zo mee bezig waren - het feit dat je van de openbare
dienst verwacht dat er volgens de regels, voorspelbaar, wordt gefunctioneerd.
Dat er eerlijk en fair gewerkt wordt, dat jan-met-de-pet niet anders wordt
behandeld dan iemand die het wat verder heeft geschopt. Gelijke monniken,
gelijke kappen. Die eerlijkheid bleek een bouwsteen van het geluk van de mensen
in de samenleving. Dankzij Veenhoven kon ik een brug slaan van mijn eigen werk
naar het geluk van mensen. Het verband lag niet erg voor de hand en ik was dan
ook aangenaam verrast. Een voorspelbaar openbaar leven - daar zit ik voor. Het
lijkt misschien een beetje saai, maar het is wel wezenlijk. Niemand zou denken
dat een Rekenkamer te maken heeft met het geluk van de burgers. En toch is het
zo. Veenhoven toont dat aan en dat is buitengewoon aardig.'

Ruut Veenhoven: Happy Life-expectancy.

A comprehensive measure of quality-of-life in nations. Kluwer Academic
Publishers, 1996.

Uitverkocht.

Saskia Stuiveling Foto Vincent Mentzel

Non fictie ; Wetenschap en techniek ; Kunst en Cultuur ; Kunst ; Taal- en
Letterkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               43 of 87 DOCUMENTS

                                NRC Handelsblad

                                  May 19, 2000

Burgerlijke boeven

BYLINE: F. KUITENBROUWER

SECTION: boeken; Pg. 38

LENGTH: 943 words


Een kleine crimineel heeft vaak dezelfde huis-tuin-en-keuken-ambities als de
gewone burgerman maar neemt alleen een andere weg om ze te verwezenlijken,
merkte de criminologe C.I. Dessauer eens op. Andere misdaadonderzoekers hebben
gewezen op de overeenkomsten in het profiel van de hedendaagse
witteboordencriminelen en dat van de 'captains of industry' aan het begin van de
vorige eeuw. In de VS werden deze laatsten niet voor niets betiteld als de
'robber barons'.

Het onderscheid tussen onderwereld en 'bovenwereld' valt steeds moeilijker te
maken, is ook de conclusie van P.P.H.M. Klerks in zijn proefschrift over een
kongsi in de illegale drugshandel, waarop hij vorige week promoveerde aan de
Erasmus Universteit. De auteur is als criminoloog verbonden aan een onderzoeks-
en adviesbureau in Den Haag en houdt zich daar bezig met het analyseren van
misdaadfenomenen. Voor zijn proefschrift kreeg hij toegang tot veertigduizend
bladzijden justitiele dossiers.

Ruzies

De onderzoeker lette vooral op doorgaans onderbelichte aspecten zoals
vriendschappen en ruzies, levensstijl en persoonlijke motivatie. Om
begrijpelijke redenen kan hij in zijn boek niet man en paard noemen. Hij
presenteert zijn materiaal aan de hand van de casus-Verhagen, genoemd naar
Berend Verhagen, 'een ondernemende wetsovertreder uit Vinkenburg', diens
compagnons Frank Jongman en Robbie Ferwerda, hun cafe Het Everzwijn, hun kliek
en hun subnetwerken.

Een aantal 'te zeer opvallende elementen' zijn uit het verhaal weggelaten, maar
de onderzoeker verzekert dat er geen nieuwe, niet-bestaande zaken of personen
zijn ingevoegd. Controleerbaar is de casus niet, maar tot nadenken stemt hij
zeker. Verhagen en consorten komen naar voren als een nogal impulsief en
opportunistisch stelletje, vooral gedreven door handelsgeest. Model: autohandel.
Ruilen en sjacheren is voor hen een manier van leven. En een fikse dosis
achterdocht. Veel allure heeft dit leven niet. Met name op hoogtijdagen
(bruiloft, verjaardag) wordt er flink uitgepakt, maar Verhagen voelt zich
eigenlijk vooral thuis op de camping.

Bestaat er een Hollandse maffia? In vergelijking met het Amerikaanse voorbeeld
vallen macht en bestendigheid van de Nederlandse misdaadondernemers in het niet.
Klerks vond met name geen aanwijzingen van structurele vormen van corruptie en
evenmin van de aanwezigheid van een soort 'regering van de onderwereld' zoals
die bekend is van menige Amerikaanse B-film. Plus de bijbehorende harde
werkelijkheid van Cosa Nostra.

Erg troostrijk is deze gedachte niet. Het Verhagen-consortium loopt tenslotte
stuk op een gewelddadige afrekening met een concurrende bende van een zekere
Stefan Schuit, die tot langdurige gevangenisstraffen leidt. In de tussentijd
hebben Verhagen en de zijnen echter een serieuze bijdrage kunnen leveren aan de
gedachte dat misdaad loont. Dat geldt niet alleen in financiele termen maar
zeker ook in termen van opwinding, lef en macht.

Wat leert dit ons over de verhouding met de bovenwereld? Het illegale en het
legale zakenleven zijn soms alleen te onderscheiden door het gebruik van geweld,
zegt Klerks. Er is volgens hem alle aanleiding het veelbesproken verschijnsel
van 'infiltratie in de bovenwereld' door de onderwereld met andere ogen te
bezien. Met name in het bedrijfsleven blijkt het initiatief vaak niet van de
stereotype wetsovertreder te komen maar van de 'legale partij'. Daar is men
echter in het algemeen meer beducht voor de eigen reputatie, zodat het voor de
opsporingsautoriteiten lonend is 'beter in te steken aan die legale kant'.

Voor wat betreft de eigenlijke misdaadondernemers bepleit de auteur de aanpak
van 'close-up rechercheren'. Geen hoogdravende pretenties, maar een op maat
gesneden aanpak van de Hollandse netwerken die ook nog eens 'de ademnood van de
traditionele rechercheteams' vermijdt. 'Kort op de boef gaan zitten' is het
motto. Krachtige figuren moeten weloverwogen worden geisoleerd, andere leden van
de doelgroep moeten zoveel mogelijk voor de voeten worden gelopen door dadelijk
in te grijpen bij kleine vergrijpen als verkeersovertredingen.

Zand

De grens met de in Amsterdamse recherchekringen wel bepleite methode van 'zand
in de machine gooien' is dun, maar van belang. Het gaat Klerks net een stap te
ver wanneer de politie, als ze denkt te weten wie ze hebben moet, bij gebrek aan
bewijs de boeven dan maar opvallend gaat volgen en op de zenuwen werken in de
hoop dat ze fouten maken. Op deze aanpak valt vanuit het oogpunt van
rechtsbescherming volgens de auteur te veel aan te merken. De parlementaire
enquete bijzondere opsporingsmethoden onder leiding van Maarten van Traa heeft
laten zien hoe zwaar dit argument telt.

'Een oorlog van rechercheurs en een of meer criminelen moet tot elke prijs
worden vermeden', waarschuwt Klerks. Deze boodschap blijft niet beperkt tot de
speurders. Deze zijn, zoals de parlementaire enquete duidelijk maakte, mede
opgejut door de wens van de Haagse politici om te 'scoren' tot elke prijs.
Daartoe werd een zwaar overtrokken vijandbeeld van de georganiseerde
criminaliteit opgedist.

De groep van Verhagen verdient ook onder pseudoniem niet de minste coulance.
Maar Klerks laat duidelijk zien dat dit geen reden is om bij de bestrijding van
de misdaad de proporties uit het oog te verliezen. De grote vraag is waarom Den
Haag het daar toch steeds zo moeilijk mee heeft.

P.P.H.M. Klerks: Groot in de hasj. Theorie en praktijk van de georganiseerde
criminaliteit. Samsom, 493 blz. [f]99,-

Geeks en misdaad

Kunst en Cultuur ; Kunst ; Taal- en Letterkunde ; Non fictie ; Recht ;
Criminaliteit ; Georganiseerde misdaad

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               44 of 87 DOCUMENTS

                                NRC Handelsblad

                                  May 19, 2000

Pionnen in een historisch drama ; Aantrekkelijke roman van Conny Braam

BYLINE: ELSBETH ETTY

SECTION: boeken; Pg. 39

LENGTH: 1458 words


Toen op 1 november 1876 het Noordzeekanaal feestelijk in gebruik werd genomen in
aanwezigheid van Koning Willem III en andere hoogwaardigheidsbekleders, zijn er
ongetwijfeld prachtige lofredes gehouden op de technische vooruitgang die de
'doorgraving van Holland op zijn smalst' mogelijk had gemaakt. Amsterdam had
zijn felbegeerde verbinding met de Noordzee te danken aan de duizenden paupers
die van heinde en verre naar het Noord-Hollandse duingebied waren getrokken om
daar met schop en spade het eigenlijke handwerk te verrichten, maar voor die
noeste arbeid had noch de koning, noch iemand anders oog. Dat is althans het
vermoeden van Conny Braam (1948), die over de aanleg van het Noordzeekanaal de
historische roman De woede van Abraham schreef.

Typerend voor het perspectief van waaruit zij deze episode uit de Nederlandse
geschiedenis benadert, is het commentaar dat ze de journalist Ezekiel Boerhaave,
redacteur van de Opregte Haarlemsche Courant, in de mond legt tijdens de opening
van het kanaal. Als de gemeentesecretaris van Velsen, die in het geheim de kant
van het lompenproletariaat heeft gekozen, hem vraagt of hij zich heeft geergerd
aan het feit dat er in de toespraken geen aandacht was voor de kanaalwerkers,
antwoordt Boerhaave bitter dat hij niet anders had verwacht. 'Onder de elite',
zegt hij, 'is het geen usance om het werkvolk enige erkenning te geven, niet in
geld en niet in eer. Nergens ter wereld trouwens. Meer dan twintigduizend
dwangarbeiders hebben dwars door de woestijn het Suezkanaal gegraven. Duizenden
hebben er het leven gelaten. Was dat van enig belang? Welnee, men herinnert zich
alleen dat bij de opening de Franse keizerin Eugenie de premiere van Verdi's
opera Aida heeft opgeluisterd.'

Met dergelijke uitspraken, in wezen nogal stijfjes geformuleerde politieke
commentaren, al dan niet ontleend aan Multatuli, de held van de journalist
Boerhaave, is de roman doorspekt. In deze aanpak komt het sociale engagement tot
uiting van de voormalige activiste Conny Braam, gedurende 25 jaar voorzitster
van de Anti Apartheidsbeweging Nederland. Ook in haar romans wil ze laten zien
aan welke kant ze staat. Weliswaar is De woede van Abraham het eerste van de
vijf boeken die Braam inmiddels op haar naam heeft staan dat niet over
Zuid-Afrika gaat, maar ook in dit Hollandse verhaal spreekt haar persoonlijke
betrokkenheid uit vrijwel iedere alinea.

Voorvader

De figuur van de titelheld, de uit uit het tsaristische Rusland gevluchte
lijfeigene Nicolas Abraham, lijkt zoals de auteur in een interview vertelde in
de verte op een van haar eigen voorvaderen, die anderhalve eeuw geleden op een
boerderijtje in het duingebied bij Velsen, de Breesaap, woonde. Op de verhalen
van die voorvader, wiens bedrijf moest worden opgeofferd aan het Noordzeekanaal
en - zo neem ik aan - op eigen historisch onderzoek, heeft Braam haar
dramatische verslag van de knechting van de kanaalgravers geent.

Ze begint haar verhaal op 1 november 1864, twee jaar nadat de Staten-Generaal op
voorstel van Thorbecke besloten tot de aanleg van een kanaal tussen Amsterdam en
het huidige IJmuiden, waarvoor tot die tijd de technische mogelijkheden hadden
ontbroken. Abraham is pachtboer in de Breesaap waar hij schapen en koeien houdt
en tevens jachtopziener en strandjutter is. Hij leeft er met zijn Russische
vrouw Julia en zijn zeventienjarige dochter Lena als god in Frankrijk. Totdat,
op die eerste november 1864, een indringer in de persoon van Ezekiel Boerhaave
'zijn' gebied betreedt.

Na een enigszins moeizame kennismaking neemt Abraham de twintigjarige, zich als
revolutionair presenterende, journalist mee naar huis om daar van hem te
vernemen dat er op zeer korte termijn met het graven van het kanaal zal worden
begonnen. Nicolas Abraham gelooft hem niet, wil hem niet geloven, maar bij
dochter Lena vindt de opstandige Multatuliaan een willig oor. Van Ezekiel
Boerlaage - en diens subversieve lectuur - leert zij dat het kanaal slechts de
belangen van de hoge heren zal dienen, terwijl de 'gewone man' die het werk moet
doen er geen donder mee zal opschieten. Die mening lijkt al snel te worden
bevestigd als vanaf het voorjaar van 1865 duizenden paupers het duingebied
binnenstromen, gelokt door werk, maar zonder dat er ook maar de geringste
voorziening voor de kanaalarbeiders en hun gezinnen is getroffen.

Of de erbarmelijke omstandigheden waaronder de uit alle windstreken in de
Breesaap neergestreken gravers moesten leven door Connie Braam historisch juist
zijn weergegeven, kan ik niet zeggen. Haar precieze beschrijvingen van de hutten
en holen waarin het gros van de niets-bezittende sloebers zich huisvestte, van
de cholera-epidemie, de relletjes, werkonderbrekingen en opstanden, doen
vermoeden dat ze behalve de door haar familie overgeleverde verhalen ook andere
bronnen heeft geraadpleegd, maar helaas vermeldt ze die niet.

Samen met Lena doet Ezekiel Boerhaave onderzoek onder het graversvolk om -
alweer in navolging van Multatuli - inzicht te krijgen in de leef- en
arbeidssituatie van deze mensen, maar ik betwijfel of zo'n 'enquete, al dan niet
in opdracht van de krant, ook in werkelijkheid heeft plaatsgehad. Niet voor
niets suggereert Braam dat de Opregte Haarlemsche Courant onder leiding van de
bekende drukkersfamilie Enschede niet zo oprecht was als de titel suggereert.
Hoewel de kritische essayist Conrad Busken Huet, die van 1862 tot 1868 redacteur
was van deze krant, in het boek Boerhaave's directe chef is, wordt uit de
verslagen over de leef- en werkomstandigheden van de kanaalarbeiders ieder woord
ten nadele van machthebbers en notabelen geschrapt. De jonge journalist komt
hierdoor in gewetensnood, buigt ten slotte voor het gezag omwille van zijn baan,
maar sluit zich uiteindelijk toch aan bij Nicolas en Julia Abraham en hun mooie,
felle dochter Lena. Zij hebben zich, na te zijn verdreven uit hun boerderij,
tussen de kanaalwerkers gevestigd, waar ze de rechteloze stakkers leiding geven
door zo goed en zo kwaad als het gaat een geestelijke voortrekkersrol te
vervullen.

Rosenboom

Het is vrijwel onvermijdelijk De woede van Abraham te vergelijken met Publieke
werken, de imposante historische roman van Thomas Rosenboom, die chronologisch
gezien aansluit op het door Conny Braam beschreven tijdvak. De aanleg van het
Noordzeekanaal genereerde Amsterdams nieuwe welvaart, waarvan de bouw van het
Centraal Station en het daartegenover gelegen Victoriahotel (onderwerp van
Rosenbooms boek) het gevolg waren. Bovendien schildert Rosenboom in schrille,
realistische tinten de veengraverskolonie van Hoogeveen, vergelijkbaar met die
van de gravers in de Noord-Hollandse duinen, waarmee zijn hoofdpersonen op hun
manier compassie hebben.

Evenals Conny Braam maakt Rosenboom gebruik van historische gebeurtenissen aan
de hand waarvan hij een fictief verhaal vertelt. Maar het zou onrechtvaardig
zijn de vergelijking verder te voeren. Rosenboom is een al volleerde
romankunstenaar die puur door stijl, taal en beschrijvingskunst de tijdsbarriere
weet te slechten en een volkomen authentieke sfeer schept waar levensechte
mensen uit opduiken. Ook Braam geeft bij vlagen sfeervolle en aansprekende
beschrijvingen, bijvoorbeeld van het woeste duinlandschap en zijn tijdelijke
bewoners, maar zij heeft nog niet het beeldende vermogen om onvergetelijke
sferen en karakters op te roepen. Ondanks een oprecht en indringend realisme
slaagt zij er niet in het verleden door aansprekende details of (historisch)
inlevingsvermogen overtuigend te evoceren.

Misschien is het kwalitatieve verschil tussen De woede van Abraham en Publieke
werken ook wel te verklaren uit een genreverschil. Conny Braam heeft
uitdrukkelijk geen psychologische roman geschreven, geen verhaal waarin kennis
van het verleden gepaard gaat aan een diep inzicht in de menselijke ziel. Ze
gebruikt haar personages naar mijn smaak nog te veel als pionnen in een door
haar geregisseerd historisch drama, dat om die reden de beklemming van Publieke
werken mist.

Daarmee is De woede van Abraham allerminst een mislukt boek. Het is voor
liefhebbers van historische fictie een aantrekkelijke roman, die een sociaal
tijdsbeeld oproept, met hier en daar trekken van wat in de tijd waarin het
speelt een 'tendensroman' heette. Mij zou het niet verbazen als dit ook Braams
opzet is geweest: de werkelijkheid, om met Zola te spreken, beschrijven als een
aanklacht. Wat haar Haarlemse journalist niet voor elkaar kreeg, het prediken
van ontevredenheid, heeft zij alsnog in zijn plaats gedaan.

Conny Braam: De woede van Abraham. Meulenhoff, 303 blz. [f]42,95

Nederlandse literatuur

Conny Braam Foto Vincent Mentzel

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               45 of 87 DOCUMENTS

                                NRC Handelsblad

                                  May 13, 2000

Zinloos rijk

BYLINE: S. MONTAG

SECTION: Zaterdags Bijvoegsel; Pg. 34

LENGTH: 822 words


Een Amerikaans internetbedrijf, een clubje van ultrawhizkids, had alle
personeelsleden een Porsche beloofd als de koers boven de duizend zou stijgen.
Dat gebeurde. Een paar dagen later stond het parkeerterrein vol Porsches.
Eergisteren heeft een schilderij van Picasso op een veiling zeventig miljoen
gulden opgebracht. Een paar jaar geleden zag en hoorde ik - ook op een veiling -
hoe een wandelstok uit de nalatenschap van de Hertog van Windsor voor elfduizend
dollar werd verkocht.

Laten we de zaken niet door elkaar halen. Deze Picasso is naar een anonieme
bieder gegaan, een liefhebber, hoop ik, die in zijn eentje van bezit en aanblik
wil genieten. Geld speelde geen rol; hij wilde het monopolie, hij heeft het, hij
zit te genieten zonder te worden beloerd of gehinderd door meegenieters. De man
van de wandelstok droeg een tweedjasje en geruite plusfours. Hij zag eruit alsof
hij niet zou rusten voor hij alle wandelstokken van de Hertog had. (Een
plusfours is een in onbruik geraakte broek voor jongens en heren, een soort
pofbroek met riempjes waaraan de pijpen boven de kuiten werden vastgebonden;
door het gewone volk drollenvanger genoemd). Ten slotte: de meeste jongens van
25 vinden het leuk om in een eigen Porsche te rijden en te rauzen. Ik spreek er
geen kwaad van. Hier gaat het om de gemeenschappelijke noemer: veel geld.

In de Volkskrant las ik een kop waarin sprake was van 'zinloos rijken'. Niet
eerder had ik deze twee woorden achter elkaar gezien. Ik maak de maker erop
attent: leg het copyright vast opdat het u straks niet kan worden betwist.
Vergelijk bromfiets en nozem (geclaimd door resp. Henri Knap en Jan Vrijman,
maar te laat). Zinloos rijk is een analogie van zinloos geweld, dat is het
plegen met geen ander doel dan de geweldpleging zelf, geweld kortweg, ongeacht
de gevolgen. Zinloos rijk zijn is het rijk zijn om het rijk zijn, en niets
anders. Er is nog een overeenkomst. De pleger van zinloos geweld moedigt zich,
al plegend tot meer geweld aan. Hij wordt meegesleept in zijn eigen razernij. De
zinloos rijke wordt op overeenkomstige manier het object van zijn eigen heblust.
Hij wil, zou Celine hebben gezegd, tien armen hebben om meer zakken vol goud te
kunnen omvatten, en aan iedere hand drie wijsvingers en drie duimen om de
goudstukken te kunnen tellen. In mijn geheugen doemt een oud plaatje op, van een
man die tot zijn borst in het geld staat, terwijl hij met beide handen de
goudstukken over zijn hoofd strooit - een mandien met geld.

Het gaat dus niet over veel geld verdienen, maar over het hebben van zo veel
geld dat de bezitter geen doel meer weet waaraan hij het menselijkerwijze kan
uitgeven. Een Porsche kan leuk zijn, voor iemand die 25 is; een reserve voor in
de garage: waarom niet als je behoedzaam bent uitgevallen. Een appartement in
Manhattan, een villa op Capri, een jachtterrein in Tanganjika en een lear jet om
je te laten vervoeren? Het lijkt me langzamerhand zonde van de tijd. Maar waarom
niet, in deze vrije markt. Picasso boven de schoorsteen? Och! Maar als je dat
allemaal bezit, je hoofd loopt om van het genieten, de teugen kunnen niet
voller, alle belastingen zijn betaald, en je hebt nog geen kwart van je kapitaal
uitgegeven, terwijl er toch steeds meer bij komt, en je kunt van dit meer niet
genoeg krijgen, dan ben je gemuteerd tot een nieuw soort mens. Je hoort tot de
zinloos rijken. Ik noem geen namen - ze staan al genoeg in de krant - maar ik
zeg alleen dat er van dit soort mensen steeds meer komen. De rijkste vijftig ter
wereld hebben evenveel geld als het nationaal inkomen van ik weet niet hoeveel
landen. Het gaat mijn voorstellingsvermogen te boven.

Het is geen politiek vraagstuk. In het Westen zijn geen revolutionairen meer.
Het is esthetisch en psychisch. Alles wat te veel wordt, is lelijk; hoe meer te
veel, hoe lelijker. Het psychisch interessante zit in het brein der zinloos
rijken, dat wij als oververzadigd beschouwen, maar waarvan zij klaarblijkelijk
vinden dat het een oneindig absorbtievermogen heeft. Dat is de mutatie, en voor
ons het raadsel. Zo zou ik ook wel eens in de kop van een hond willen kijken.
Ook een ontoegankelijke ruimte.

Iets anders, ook van actueel belang. Na de overstroming wordt Nicaragua gekweld
door een muggenplaag. De hemel wordt verduisterd, zo zag het er op de televisie
uit. Hier hebben we na een zachte, regenachtige winter een zomers voorjaar. 2000
kan een record muggenjaar worden. Gelukkig is het ook voor de spinnen een goede
winter geweest. De mug is de vijand van de mens, en het voedsel van de spin. Dit
betekent dat, als het over muggen gaat, de spinnen onze beste natuurlijke
vrienden zijn. En bovendien op het gebied van bouwkunde, oplettendheid en snelle
vastberadenheid, leerzame dieren. Bedenk dus deze zomer dat de spin een vriend
is, en niet 'griezelig'.

Loon en inkomen ; Life style ; Maatschappij ; Sociaal Cultureel ; Economie ;
Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               46 of 87 DOCUMENTS

                                NRC Handelsblad

                                  May 13, 2000

Eco-kapitalisten komen zich zelf tegen

BYLINE: BRUCE J. SCHULMAN

SECTION: Opinie; Pg. 7

LENGTH: 1535 words


Ze zijn er in groten getale: de yippies die yuppies werden. De laatsten zullen
een krachtiger bron van sociale dynamiek blijken te zijn dan de eersten. Maar
een gedegen tegenwicht is nodig, meent Bruce J. Schulman.

In de afgelopen twee decennia heeft het ondernemerschap het maatschappelijk en
politiek activisme verdrongen als de bron van dynamische culturele en politieke
verandering in de VS. Steeds meer jonge Amerikanen zien het opzetten van een
eigen bedrijf als de manier bij uitstek om zichzelf te bevrijden en de wereld te
verbeteren.

Het grote geld trekt, maar de twintigers van vandaag wijzen niet de tegencultuur
van de jaren '60 af, terwijl ze evenmin het conservatisme van Ronald Reagan
omarmen. Ze voelen er niets voor een bureaucratische onderneming te leiden of
een hierarchische ladder te beklimmen, maar hangen een herziene, gespierde
versie van de bevrijdingsgedachte aan, waarin niet de straat maar de markt de
motor van de maatschappijhervorming is.

Zo werpen zij zich op als de fakkeldragers van een oude Amerikaanse traditie -
zij het in een gemoderniseerde vorm. In tijden van welvaart loven Amerika's
economische elites van oudsher het vrije ondernemerschap als niet alleen de
motor van de economische groei, maar ook een zegen voor het land, een middel
tegen sociale misstanden en zelfs een weldaad voor de mensheid. Industrielen als
John D. Rochefeller en Andrew Carnegie geloofden destijds dat in de maalstroom
van de markt begaafde, visionaire leiders kwamen bovendrijven, mannen die 'het
overschot aan rijkdom tot nut van het volk bestieren.' De miljonair, betoogde
Carnegie, treedt op als 'louter rentmeester voor zijn armere broeders, wie hij
zijn grotere wijsheid, ervaring en kundigheid ten dienste stelt, om namens hen
meer tot stand te brengen dan zij zelf zouden kunnen of willen.'

In de jaren 1920, verklaarden industrie en overheid dat innovatieve nieuwe
ondernemingen de massa ontwikkelingskansen, zekerheid en cultuur zouden brengen.
President Coolidge omschreef de 'nieuwe tijd' in religieuze bewoordingen. ' Hij
die een fabriek bouwt, bouwt een tempel', galmde Coolidge, 'Hij die er werkt,
dient de Schepper.'

De naoorlogse hausse bracht andermaal visioenen van een ondernemers-gemenebest.
Minister van Defensie Charles E. Wilson meende ieder woord van zijn vermaarde
uitspraak: 'Wat goed was voor ons land was goed voor General Motors, en
omgekeerd.' Hij bracht hierin het wijdverbreide geloof van zijn tijd tot uiting
dat het vrije ondernemerschap niet alleen zorgde voor goedkope handelswaar maar
ook voor meer rechtvaardigheid, openheid en vroomheid in de samenleving.

In de jaren 1980 en '90, kwamen hervormingsgezinde Amerikanen opnieuw tot de
slotsom dat kapitalistische verrijking niet op gespannen voet stond met het doen
van goede werken maar dit juist mogelijk maakte. Zij verwierpen niet het
gedachtengoed van de tegencultuur uit de jaren '60 en '70, maar gaven het nieuwe
inhoud en incorporeerden het in het oude evangelie van de rijkdom. Door het
leveren van natuurlijke, zorgzame, ecologisch verantwoorde goederen en diensten,
zo meenden zij, konden ondernemers de wereld veel effectiever veranderen dan
hervormingsgezinden en radicalen. Het ijs van Ben en Jerry's benadrukt de
'spirituele aspecten' van het zakenleven en de politieke slagkracht van
producten als Chocolate Fudge Brownie Yoghurtijs, met door daklozen gebakken
brownie-brokken, en Rainforest Crunch, waarvan de ingredienten worden betrokken
bij kleine Braziliaanse notentelers. 'Business is 's werelds sterkste kracht',
predikte Ben Cohen medio jaren '80.

De carriere van Robert B. Shapiro, topman van Monsanto Company, is een frappant
voorbeeld: begonnen als folk-zanger en anti-oorlogsactivist, stond Shapiro jaren
voor de klas. Ook marcheerde hij nog als klein bureaucraatje mee in de Oorlog
Tegen de Armoe van president Johnson. Maar de teleurstellingen van de jaren '60
knakten zijn geloof in politieke hervorming en maatschappelijk protest.

Zo raakte Shapiro verzeild in het bedrijfsleven, vooral omdat dat hem voor
complexe en uitdagende vraagstukken plaatste. Als directeur van NutraSweet begon
hij brieven van kinderen te krijgen, meest suikerziektepatientjes, die voor het
eerst van hun leven Kool-Aid of Jell-O hadden geproefd. 'We deden dingen waar
mensen iets aan hadden,' zei Shapiro in een interview met de New Yorker. Nieuwe
producten en en technologieen konden niet alleen dienen om rijk te worden,
ontdekte hij, ze gaven je ook de kans om 'iets voor de wereld te betekenen'. De
digitale revolutie van de jaren '90 versterkte alleen maar de overtuiging dat
technologie en ondernemerschap de gewone man meer zeggenschap bezorgden en
culturele en politieke vernieuwing stimuleerden. Ralph Nader en de tegenstanders
van de mondialisering doen ouderwets aan, leken vervuld van nostalgie naar een
denkbeeldig verleden in plaats van te streven naar progressieve sociale
hervorming. De dot.coms hadden de toekomst. Niet overheidsprogramma's of sociale
bewegingen zouden de macht aan het volk geven, maar websites.

Het is verleidelijk de hedendaagse visionaire ondernemer uit te maken voor
'overloper' of moderne roofridder. En natuurlijk is de nationale verbeelding
maar al te vatbaar voor schampere sprookjes over het thema 'van yippie tot
yuppie'. Veel Amerikanen hebben geen goed woord over voor bleeding ponytails
(kapitalistische ex-hippies met een nostalgische paardenstaart).

Voorbeelden zijn niet moeilijk te vinden: yippie Jerry Rubin, die in de jaren
'60 Wall Street op zijn kop zette en twintig jaar later effectenmakelaar was. De
radicaal-linkse Jane Fonda, die naar Hanoi toog en trouwde met de held van
new-left, Tom Hayden, vervolgens fitness-video's verkocht en in de jaren '90
trouwde met activist-ondernemer Ted Turner. Cohen en Jerry Greenfield,
uitvinders van de Cherry Garcia, die zich letterlijk hebben verkocht aan een
multinationale moloch.

Maar noch deze symbolen van het tegencultuur-kapitalisme noch hun kinderen
hebben het centrale gedachtengoed van het maatschappelijk activisme en het
culturele experiment overboord gezet. Wat ze hebben behouden is de nadruk op
echtheid en vrijheid, op politieke omwenteling door middel van zelfbevrijding.
En de markt - en met name het opzetten van een nieuw bedrijf - werd het middel
tot zelfbevrijding en culturele revolutie. Activisten van nu omhelzen het
ondernemerschap maar 'werken voor de baas' is er niet bij. Zij accepteren geen
hierarchie en dragen geen bedrijfskleding. Ze huldigen het centrale credo van
het radicalisme uit de jaren '60 - geloof in de vrije expressie van bevrijde
individuen als de weg tot een vrijer en rechtvaardiger samenleving - en tegelijk
het ronkend enthousiasme van de klassieke Amerikaanse grootindustrieel.

Toch is in de metamorfose iets teloorgegaan. Ondernemerschap, hoe visionair ook,
heeft het politiek activisme nooit geheel kunnen vervangen. Maatschappelijk
protest is altijd een collectief verschijnsel geweest. Ongeacht het feitelijke
nut voor de bevordering van een streven, is de ervaring van het georganiseerd
optreden en van burgerlijke ongehoorzaamheid nu eenmaal intrinsiek verheffend en
vormend. Ze doet een geheel eigen 'bewegingscultuur' ontstaan die vaak meer
algemene veranderingen teweegbrengt dan die welke de beweging expliciet beoogt.

Zo is het feminisme voortgekomen uit de barre ervaringen van jonge activistes in
de burgerrechtenbeweging in de zuidelijke Verenigde Staten. De feministische
instellingen uit de jaren '70 - crisiscentra voor verkrachte vrouwen,
abortusklinieken, blijf-van-mijn-lijfhuizen - kwamen voort uit de dagelijkse
behoeften van activistes in de emancipatiebeweging. Het waren niet zozeer
resultaten van een gericht streven als wel onvoorziene nevenproducten van een
activistencultuur.

Bovendien kan een ondernemer nooit de grondslagen van het kapitalisme aan de
kaak stellen. Zeker, nieuwe technologieen kunnen bevrijding en kans op
zelfontplooiing brengen; ze kunnen zelfs de scherpste kantjes van de
markteconomie afslijpen. Maar de markt kan geen waarden nastreven die zich
openlijk tegen het profijtbeginsel keren. En generaties lang hebben Amerikaanse
activisten nu juist dat gedaan: gesteld dat andere, nobeler waarden de strijd
met efficientie, innovatie en het streven naar rijkdom moesten aangaan. Een eeuw
geleden poneerde president Theodore Roosevelt dat de democratie zich niet
slechts moest voegen naar voor de belangen van het bedrijfsleven, maar dat het
bedrijfsleven zich had te voegen naar de democratie. Die les geldt niet alleen
voor het tijdperk van Rockefeller maar ook voor dat van Gates.

Recente ontwikkelingen geven aan dat de klok niet zal worden teruggedraaid.
Nieuwe ondernemers zullen een krachtiger bron van sociale dynamiek blijven en
meer jonge idealisten aantrekken dan het politiek activisme. Maar zonder een
gedegen tegenwicht voor de krachten van het kapitalisme betreden de Amerikanen
de 21ste eeuw zonder houvast aan hun oude hervormingstradities.

Bruce J. Schulman doceert geschiedenis en Amerikaanse studies aan de
Universiteit van Boston.

ILLUSTRATIE: FRITS MULLER

Bedrijfsleven ; Milieu ; Natuur en Milieu ; Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               47 of 87 DOCUMENTS

                                NRC Handelsblad

                                  May 5, 2000

Alleen broccoli als de bloemkool op is ; Het onverbiddelijke snobappeal van The
New Yorker

BYLINE: ANDRE SPOOR

SECTION: boeken; Pg. 34

LENGTH: 2306 words


Het legendarische tijdschrift The New Yorker viert dezer dagen zijn 75-jarig
bestaan. Hoe een humoristisch blaadje dankzij goede smaak, tomeloze inzet en
waanzinnige redigeerpraktijken uitgroeide tot een staalkaart van de grootsteedse
cultuur.

'Meer dan dertig jaar was The New Yorker niet alleen het beste tijdschrift van
zijn tijd, maar waarschijnlijk het beste tijdschrift in de Engelse taal aller
tijden', schrijft Renate Adler in haar bittere herinneringsboek Gone. The Last
Days of The New Yorker over het blad waarvoor zij zelf bijna 25 jaar werkte. Een
ietwat hysterische uitspraak die geheel in strijd is met de toon van het blad in
kwestie. Dat werd namelijk beroemd door het understatement, door de precisie van
zijn feiten en stijl, door zijn discretie en terughoudende humor, door zijn
afkeer van lawaai, sensatie, trends en overdrijving. Daardoor en door de unieke
manier waarop de twee eerste hoofdredacteuren Harold Ross en William Shawn het
tijdschrift leidden was The New Yorker zonder twijfel wel het merkwaardigste
weekblad dat in het eerste driekwart van de vorige eeuw in de Engelse taal
verscheen.

The New Yorker viert deze week zijn 75-ste verjaardag met meer fanfare en
publiciteit dan Ross en Shawn ooit behaaglijk zouden hebben gevonden. Dat komt
niet alleen omdat we in andere tijden leven, maar ook omdat sinds 1985 een
nieuwe eigenaar de dienst uitmaakt. Sinds dat jaar is het blad een onderdeel van
het dag- en weekbladenconcern van S.I. Newhouse en dat is aan The New Yorker en
zijn vaak in een intellectuele kaasstolp opererende redactie niet ongemerkt
voorbijgegaan. In 1987 werd de 79-jarige Shawn als hoofdredacteur ontslagen. De
boekenuitgever Robert Gottlieb volgde hem op, maar kon al na vijf jaar niet
langer genade vinden in de ogen van de nieuwe bazen. De Engelse jetset-ster Tina
Brown, die net Vanity Fair tegen veel kosten uit de dood had laten herrijzen,
kreeg tot taak van de New Yorker weer een succes te maken.

Maar ondanks nauwe samenwerking met de advertentie-afdeling (een absoluut taboe
in de tijd van Ross en Shawn, toen de redactie het recht had advertenties af te
wijzen), campagnes om lezers te winnen en veel modern journalistiek vakmanschap
liepen de verliezen op tot tientallen miljoenen. Tina Brown, die van succes
houdt, stapte in 1998 dan ook op om te worden opgevolgd door de voortreffelijke
journalist David Remnick, die over de ondergang van de Sovjet-Unie voor de
Washington Post van Moskou uit had gerapporteerd en daarmee een Pulitzerprijs
had gewonnen. Sinds hij is aangetreden gaan er geregeld stemmen op die vinden
dat het blad elke week beter wordt.

Waarom zoveel ophef over het 75-jarig bestaan van een tijdschrift, kan men zich
afvragen. Het antwoord is niet moeilijk te geven. Ondanks het rumoer rondom het
blad en de wisselende koers sinds 1987 is The New Yorker meer dan een halve eeuw
een instituut geweest, dat (met in zijn hoogtijdagen in de jaren zeventig een
oplage van driekwart miljoen) een unieke mix van maatschappelijk werkelijk
relevante thema's, literaire korte verhalen van hoge kwaliteit, geestige
cartoons en feitelijk onweerlegbare reportages en commentaren week in week uit
aan zijn lezers wist voor te schotelen. Steeds in een zorgvuldige, precieze en
sobere taal, waaraan de vulgariteit van de massacultuur van de twintigste eeuw
op miraculeuze wijze voorbij leek te zijn gegaan. Tot dit instituut behoorde men
als men de The New Yorker las. Er was veel voor nodig de vaste abonnees te
verjagen. Decennia lang had het blad het hoogste percentage
abonnementsvernieuwingen van alle Amerikaanse tijdschriften.

In 1925 begon Harold Ross zijn nieuwe weekblad met veel beperktere ambities. Hij
wilde een humoristisch tijdschrift lanceren, een Amerikaanse Punch. Ross was
geboren in Colorado, opgegroeid in de mormonenstad Salt Lake City en had de
middelbare school zonder diploma beeindigd. Hij had enige ervaring als
verslaggever en had in de Eerste Wereldoorlog een blaadje met soldatenmoppen
geredigeerd. In 1919 vestigde hij zich in New York, dat hij aanvankelijk een
verschrikkelijke stad vond. Maar als redacteur van een veteranenblad hield hij
het hoofd boven water en kon zelfs samen met vrienden een huis in Greenwich
Village kopen. Daar werd al gauw 'open huis' gehouden en de intellectuelen en
artiesten die in die tijd massaal naar New York stroomden waren er al gauw vaste
gasten.

Geroddel

In deze tijd ontstond ook de beroemde Round Table in het hotel Algonquin,
waarvan later vaak beweerd werd dat er discussies van hoog intellectueel gehalte
werden gevoerd. In feite werd er veel geroddeld en gelachen door de deelnemers
die vaak wel tot de smaakmakers van New York konden worden gerekend. In dit
milieu bedacht Ross, die van pokeren hield en niet warm liep voor literatuur en
kunst, een eigen tijdschrift dat volgens zijn prospectus het leven in New York
zou weergeven, grappig en satirisch wilde zijn, maar niet highbrow of radicaal,
noch uit op sensatie. Het wilde sophisticated zijn, waarheidsgetrouw en
volstrekt integer. Het wilde een staalkaart brengen van wat er in New York
cultureel te doen was, boeken van belang bespreken, origineel proza en gedichten
publiceren en veel karikaturen en cartoons. Het moest een grootsteeds blad
worden, aldus de provinciaal Ross, dat zich zou richten op de belangstelling van
lezers met de metropolis in hun bloed en niet op de interesses van 'de oude dame
in Dubuque' (een stadje in het noordoosten van Iowa).

Hoe met dit uitgangspunt The New Yorker werd tot een blad waarin een groot
aantal van de beste schrijvers van de vorige eeuw korte verhalen publiceerde en
dat meer dan eens het nationale debat over de grote problemen van onze tijd
stuurde, beschrijft Ben Yagoda in About Town uitputtend. Yagoda bewondert het
tijdschrift van Ross en Shawn (die in 1952 Ross opvolgde), maar kritiekloos is
hij niet. Hij somt de missers op tussen de vele voltreffers, beschrijft de saaie
periode in de jaren vijftig zonder erbarmen en maakt ook begrijpelijk dat The
New Yorker voor veel trouwe lezers aan zijn eind kwam en moest komen met het
ontslag van William Shawn door de nieuwe eigenaars in 1987. Zijn biografie is
fair en leesbaar, ondanks het feit dat Yagoda vaak te uitvoerig is, te veel
opsomt en citeert en meer dan eens vermoeit.

The New Yorker, later beroemd om zijn lange artikelen en verhalen, begon zijn
opmerkelijke loopbaan juist met korte stukjes. Ross hield van kort en grappig en
de twee schrijvers die in de rubrieken Notes and Comments en Talk of the Town
lange tijd het meest gezichtsbepalend voor het tijdschrift waren E.B.White en
James Thurber, die ook al gauw cartoons voor het blad begon te tekenen. Wie nu
leest welke korte grappigheden zij in de beginjaren aan het blad bijdroegen kan
nauwlijks begrijpen dat deze in de jaren twintig zo leuk gevonden werden. In
1926 schreef E.B. White bijvoorbeeld 'We zijn kort geleden ermee opgehouden de
groente broccoli over het hoofd te zien. Met succes deden we dat eerst met
Hearts of Palm (behalve dan soms als voertuig voor Hollandaise-saus), maar
broccoli is hardnekkiger. Wat wel betekent dat we alleen broccoli eten als we
alle bloemkool op hebben'.

Desondanks was het geheim van het blad (van een oplage van 14.000 in 1925 naar
ruim 171.000 in 1941) dat Ross smaak had. Zelf was hij vaak onbehouwen en
luidruchtig, maar hij schreef dan ook niet in zijn eigen blad. Hij wilde een
tijdschrift met stijl en nuance en daarvoor trok hij steeds de juiste mensen
aan. Dorothy Parker van de Algonquinset voor korte verhalen en boekkritieken,
Robert Benchley en Kenneth Tynan voor theater, Lewis Mumford voor architectuur,
Edmund Wilson voor literatuur, Harold Rosenberg voor beeldende kunst en Pauline
Kael voor filmkritieken. Een geniale greep was verder de benoeming van Janet
Flanner tot chroniqueur uit Parijs. Haar 'Letter from Paris' onder het
pseudoniem Genet kreeg een wereldwijde reputatie.

Na Ross' dood in 1952 volgde zijn rechterhand William Shawn hem op. Een
mysterieuze man die 35 jaar bleef tot zijn 79-ste en toen nog meewerkte aan een
actie om aan te kunnen blijven. 'Mister Shawn' combineerde volgens de schrijver
Brodkey de beste kwaliteiten van Napoleon met die van Franciscus van Assisi.
'Een eenmanssamenzwering' zei iemand anders over hem. In elk geval was Shawn een
merkwaardige hoofdredacteur, die zijn weekblad alleen wel tot een ongekend
succes wist te maken. Maar hij bedisselde alles alleen, was onhandig in het
sociale verkeer, werkte met voorschotten waarvan honoraria voor geplaatste
stukken werden afgetrokken, legde enorme voorraden van stukken aan die hij niet
van plan was ooit te publiceren, maar vond het onprettig om dit aan de auteurs
mee te delen, liet soms medewerkers jarenlang tikken zonder ooit naar een stuk
te vragen (Joseph Mitchell publiceerde geen letter in The New Yorker tussen 1964
en zijn dood in 1996, maar kreeg wel jaarlijks 20.000 dollar overgemaakt) en
dreef heel wat schrijvers tot wanhoop of schrijversblok met zijn, ten dele van
Ross geerfde redigeergewoontes.

Waanzin

Deze grensden aan waanzin. Yagoda geeft er saillante voorbeelden van. Elke
auteur kreeg na het inleveren van een stuk hele vragenlijsten op zich afgevuurd.
Soms totaal imbeciele, soms relevante. Bovendien beminde Shawn, die overal zelf
de hand in had, komma's boven alles. Heel wat goed lopende zinnen werden door
een stortbui van komma's verziekt tot hortend proza. Auteurs met groot talent
verzetten zich uiteraard tegen deze redigeercultuur, maar vaak moesten ze daar
gevechten voor leveren die evenveel tijd kostten als het schrijven van een stuk
van 50 bladzijden. Bovendien waren Ross en Shawn allebei extreme puriteinen.
Lichaamsfuncties mochten in het blad nauwelijks genoemd worden en exclamaties
als 'Shit' waren natuurlijk verboden. Een pissoir moest omschreven worden als
een 'ronde ceramische constructie'.

Deze redactionele stijl had veel te maken met de ambitie van het blad the upper
middle class aan zich te binden door haar waarden zowel weer te geven als
impliciet goed te keuren. De taal van het blad, de lay-out, de humor, de milieus
waarin de korte verhalen speelden moesten ver van het rauwe leven en de 'gewone
man' verwijderd blijven. Het blad mikte op snob-appeal en daar hoorden ordinaire
advertenties evenmin bij als platte taal of verwijzingen naar lichamelijke
viezigheden. Zo had Ross zijn blad opgezet en zo zette Shawn het de hele jaren
vijftig voort. Maar daarna volgde hij zijn eigen agenda en die zag er anders
uit. Helemaal verbazingwekkend was dat niet want Shawn had al in 1945 Ross ervan
weten te overtuigen dat The New Yorker het hele nummer moest uitruimen voor John
Herseys reportage over Hiroshima, waarmee het blad een thema van
wereldhistorisch belang lanceerde.

Dat deed Shawn daarna met Rachel Carsons Silent Spring, dat de ecologische
discussie aankaartte, met James Baldwins The Fire Next Time, dat discriminatie
van zwarten als nationaal probleem definieerde, en Hannah Arendts omstreden
'Eichmann in Jeruzalem'. Heel nadrukkelijk sloeg Shawn een nog radicalere weg in
met Jonathan Schells Village of Ben Suc, het gruwelijke verhaal over de
stelselmatige vernietiging van een 'bevrijd' Vietnamees dorp. Door Schell binnen
te halen (ook als commentator en protege) gaf Shawn zijn blad een politiek
gezicht, schrok hij niet langer terug voor het consequent innemen van
standpunten (tegen de oorlog in Vietnam in dit geval).

De combinatie van literatuur en politiek engagement op hoog niveau bracht The
New Yorker in de jaren zeventig zijn grootste bloeiperiode. Nabokov, Philip
Roth, Updike, Alice Munro, Grace Paley, Malamud, Singer, Woody Allen en later
Jamaica Kincaid en Ann Beattie publiceerden hun korte verhalen in het blad;
Freeman Dyson, Dick Barnett en Schell gaven het zijn politieke gezicht. Oplage
en winst bereikten ongekende hoogten. Shawn werd als een redactioneel genie
gezien. Met eigenaardigheden, dat wel (Tom Wolfe maakte hem belachelijk in een
stuk Tiny Mummies in de New York Herald Tribune dat wel ontsierd werd door veel
onjuistheden), maar ook met het vermogen van zijn redactie bijna een
liefdescommune te maken. De 'I love you's' waren niet van de lucht in de vaak
vreemd schutterige communicaties tussen Shawn en zijn mensen. 'The Love Boat'
noemde Russell Baker zijn artikel bij de verjaardag van The New Yorker dan ook
in The New York Review of Books van 23 maart jongstleden.

Renate Adler, prominente schrijfster uit de stal van het blad beschrijft de
vreemde wereld ter redactie in Gone. Haar korte boek is goed geschreven (een
verademing wie zich door Yagoda heeft heengeworsteld), maar een voorbeeld van
het venijn dat in intellectuele en literaire coterieen zo vaak opbloeit. Haar
anekdotes zijn vaak amusant, vooral als men New Yorks Upper West Side een beetje
kent. Maar zij rekent wel erg ongeremd af met wie haar niet bevielen en ook over
haar 'vrienden' en de door haar beminde Shawn is ze vaak malicieus. Haar
afscheid van Shawn is begoten met tranen en 'I love you's'. Maar een paar
bladzijden eerder hebben we net over een paar gemene en onbetrouwbare streken
van de aanbeden hoofdredacteur kunnen lezen.

Renate Adlers boek maakt dan ook zeker de ondertitel van haar boek waar: 'The
Last Days of The New Yorker'. Het blad zoals het onder Shawn was is niet meer.
Maar wellicht bereikt het blad onder Remnick een wederopstanding, wat alle
minnaars van het gedrukte woord zou verheugen. Alleen zal de nieuwe Lazarus maar
ten dele kunnen lijken op de oude.

Ben Yagoda: About Town. The New Yorker and the World It Made. Scribner, 479
blz.[f]74,95

Renata Adler: Gone. The Last Days of The New Yorker. Simon & Schuster, 252 blz.
[f]63,75

New York

Omslag van The New Yorker 25 september 1926

Media ; Pers ; Tijdschriften

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               48 of 87 DOCUMENTS

                                NRC Handelsblad

                                  May 2, 2000

Geertsema waarschuwde Kok

BYLINE: HARRY VAN WIJNEN

SECTION: Opinie; Pg. 8

LENGTH: 1009 words


n de zitting 1970-'71 hebben de regering en de Kamers eindeloos gedebatteerd
over de omvang van het koninklijk huis - zonder eruit te komen. De Grondwet van
1972 droeg de regeling aan de wetgever op, maar de wet waarin de materie
uiteindelijk geregeld zou worden, liet door tegenstellingen tussen koningin
Juliana en de ministers van tenminste drie kabinetten meer dan twaalf jaar op
zich wachten. Het geschil ging kort samengevat over de vraag hoeveel leden van
de koninklijke familie tot het koninklijk huis met staatsrechtelijke status
zouden worden gerekend, en hoeveel er buiten zouden vallen. De ministers
voorzagen een extra belasting van de ministeriele verantwoordelijkheid en wilden
in verband daarmee het aantal leden met officiele status zo klein mogelijk
houden.

De fractievoorzitter van de VVD in de Tweede Kamer mr. W.J. Geertsema zette in
de parlementaire discussie de toon met een krachtig pleidooi voor de emancipatie
van die erfopvolgers die slechts een theoretische kans op de troon hadden. Hoe
meer de wat verder van de troon af staande leden van de koninklijke familie de
gelegenheid zouden krijgen zich maatschappelijk als gewone burgers te
ontplooien, hoe minder last zij van de ministeriele verantwoordelijkheid zouden
ondervinden - en de ministers van hen. De prinsen moesten volgens hem werk
kunnen kiezen dat bij hun talenten paste, maar de regering hoefde daarvoor geen
verantwoordelijkheid te dragen. Hoe meer prinsen met gewone betrekkingen men
echter tot het koninklijk huis zou rekenen, des te meer politieke problemen de
regering zich op de hals zou halen.

In het licht van die waarschuwing ligt het in de rede de vraag te stellen waarom
de regering de wettelijke goedkeuring aanhangig heeft gemaakt voor het huwelijk
van prins Bernhard junior met Annette Sekreve. De eerste kennen we als de zoon
van prinses Margriet en mr. Pieter van Vollenhoven, zijn aanstaande vrouw kennen
we niet, maar als het parlement zijn zegen geeft aan dat goedkeuringsontwerp,
dan is ook zij van dat moment af lid van het koninklijk huis, dat wil zeggen
iemand bekleed met een officiele, zij het onomschreven, staatsrechtelijke
status. Dan is de kring van leden van het koninklijk huis niet verder verkleind,
maar weer met een lid uitgebreid.

Die vraag klemt temeer, omdat Bernhard jr volgens menselijke berekeningen niet
meer dan een tijdelijk erfopvolgingsrecht heeft. Zijn kansen hangen geheel van
de huwelijksvooruitzichten van zijn neef Willem-Alexander af. Volgens de
grondwettelijke erfopvolgingsregeling (art. 25 Grondwet) komt Bernard jr niet
meer voor erfopvolging in de zijlinie in aanmerking zodra Willem-Alexander en
zijn vrouw kinderen krijgen (ook vandaag nog een van de hoofddoelstellingen van
koninklijke huwelijken) en de kroon in rechte lijn overgaat. Op dat moment raken
alle Van Vollenhovens van de nieuwe generatie hun plaats op de opvolgingsladder
kwijt.

De regering heeft zich bij deze uitbreiding van de kring door een wat al te
simpele logica laten leiden. Omdat het huwelijk van zijn broer Maurits met
Marilene van den Broek vorig jaar ook onder parlementaire goedkeuring is
gesloten, kon zij Bernhard jr die procedure niet weigeren. Alle volgende
verzoeken zullen op die grond dan eveneens moeten worden toegestaan. Dat naar
mijn mening niet erg verstandige beroep op een precedent kan de regering
politiek duur komen te staan. Hoe groter de regering de kring van het koninklijk
huis maakt, des te meer last zij ervan zal ondervinden. Prins Bernhard jr is
mededirecteur van een bedrijf dat internetdiensten ontwikkelt. In die sfeer zijn
bedrijfsongelukken, van welke soort ook, aan de orde van de dag. Het bedrijf van
de prins (niet eens hijzelf) hoeft maar een keer betrokken te raken bij een
beursschandaal en Leiden is in last. Als de ministeriele verantwoordelijkheid op
zo'n moment wordt geactiveerd (of dat gebeurt hangt geheel van de Kamer af), kan
premier Kok zich er niet met het excuus van af maken dat de in opspraak geraakte
prins te ver van de troon staat om daar verantwoordelijkheid voor te nemen. In
plaats van de prins aan te moedigen parlementaire goedkeuring voor zijn huwelijk
aan te vragen, had hij er verstandiger aan gedaan hem die wens uit het hoofd te
praten.

Dat brengt mij op een minder bekende bepaling van de Grondwet, die gewoonlijk
geen aandacht krijgt, maar die in de lopende discussie over de positie van het
koningschap tenminste een voetnoot waard is. Dat is de bepaling die toeziet op
de omstandigheid dat de koning overlijdt en een opvolger ontbreekt. Volgens een
oude Engelse zegswijze gaat de koning nooit dood. Of de koning sterft of
aftreedt, volgens de regels van de erfopvolging is er altijd een koning. Voor de
regering betekent dat een kopzorg minder. Als het grondwettelijke
erfopvolgingssysteem zijn werk doet, hoeft ze zich nooit met het probleem van
een koningskeuze in te laten.

Toch sluit de Grondwet een koningskeuze niet uit. Art. 30, 2e lid, houdt met die
eventualiteit rekening. 'Indien bij overlijden van de koning of bij afstand van
het koningschap een opvolger ontbreekt', worden de kamers ontbonden en komen de
nieuwe kamers in verenigde vergadering bijeen 'ten einde te besluiten omtrent de
benoeming van een koning'.

De Grondwet schrijft een koningskeuze niet dwingend voor. De Kamers kunnen ook
besluiten geen koning te kiezen. Dat grondwetsartikel maakt dus een
democratische koningskeuze mogelijk. Als de erfelijke machinerie geen opvolgers
meer beschikbaar heeft wordt de keuze door het parlement beslist. Een dergelijke
mogelijkheid moet gepaard gaan met een verkiezingscampagne, waarin het
koningschap wordt uitgemaakt tussen, zeg, Wim Kok, prof.mr. I.A. Diepenhorst,
Max van der Stoel en minister Jorritsma. Het ligt voor de hand dat bekende
politieke figuren zich daarvoor kandidaat zullen stellen, maar in principe kan
elke lezer van deze krant zich voor het koningsambt kandidaat stellen - en ook
gekozen worden.

Koningshuizen ; Politiek en staat ; Politiek en Staat ; Recht ; Staatsrecht ;
Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               49 of 87 DOCUMENTS

                                NRC Handelsblad

                                 April 29, 2000

Syrie maakt economie iets vrijer

BYLINE: DOOR ONZE CORRESPONDENT JORIS LUYENDIJK

SECTION: economie / geld telt; Pg. 17

LENGTH: 999 words

DATELINE: CAIRO, 29 APRIL.


Syrie kondigde deze week aan de economie te liberaliseren. Dat is vooral van
'symbolisch en psychologisch belang'.

Toen westerse journalisten in november vorig jaar de Syrische minister van
Economische Zaken, Mohammed al-Imadi vroegen naar de stijgende werkloosheid in
zijn land, antwoordde hij met een wegwerpgebaar: 'Dankzij het wijze beleid van
onze geliefde president Hafez al-Assad hebben wij in Syrie geen werkloosheid.
Het zijn maar een paar mensen, die te lui zijn om te werken.'

Dit is het oude Syrie. Een politiestaat die al 30 jaar met ijzeren hand wordt
geregeerd door een minderheidsregime van Alawitische moslims, met sinds 1973
Assad aan het hoofd. Het regime heeft maar een prioriteit, aan de macht blijven,
en heeft de hele samenleving hieraan ondergeschikt gemaakt. Problemen worden
ontkend, gebagatteliseerd of toegeschreven aan 'buitenlandse vijanden' en
'zionistische krachten'. Bestuurders worden geselecteerd op loyaliteit en
patronage in plaats van op competentie, en de werkelijke beslissingen worden elk
genomen door de president zelf, die ondanks z'n fragiele gezondheid dan ook
bijna alleen maar werkt. Veel van zijn ministers heeft Assad maar twee keer
gezien; bij hun beediging en bij hun ontslag.

Het resultaat is een slecht geleide en ondoorzichtige economie, waarin
bijvoorbeeld eind 1999 nog steeds de staatsbegroting over dat jaar niet bekend
was. Syrie heeft een van de laagste inkomens per hoofd van de bevolking in de
Arabische wereld terwijl bijna een kwart van de overheidsbegroting opgaat aan
'nationale veiligheid'. Meer dan tien veiligheidsdiensten bespieden de bevolking
en elkaar. Pas in 1993 werd bijvoorbeeld het verbod op faxapparaten opgeheven,
en dan nog alleen omdat het regime eindelijk de technologie had geinstalleerd om
faxverkeer af te luisteren. Sociale vrede wordt gekocht, onder meer met massale
voedselsubsidies. Het regime besefte goed dat buitenlandse investeringen en
toenemende welvaart de greep van de staat op zijn onderdanen losser maakt, en
voerde een investeringsvijandig beleid.

In maart werd een nieuwe premier Mohammed Mero aangesteld met de expliciete
opdracht de economie te hervormen en om de corruptie aan te pakken. Mero had als
gouverneur van de tweede stad van Syrie Aleppo al naam gemaakt als technocraat
en door zijn gewoonte vermomd als gewone burger haperende overheidsdiensten te
bezoeken. Ook de beoogd opvolger van Assad, zijn zoon Bashar, benadrukte in het
openbaar de noodzaak van liberalisering.

Deze week zette Mero de eerste concrete stappen: voortaan mogen buitenlandse
investeerders het land bezitten waarop ze hun projecten ontwikkelen, en ze mogen
hun netto winsten volledig repatrieren. Voorheen moesten zakenlieden een kwart
van hun buitenlandse deviezen verplicht omwisselen bij de centrale bank tegen
een koers die bijna tien procent lag onder de werkelijke koers. Verder mogen
particulieren in Syrie voortaan buitenlandse deviezen en edelmetalen in bezit
hebben, een 'vergrijp' waarop tot vorige week 15 tot 20 jaar gevangenisstraf
stond. Straffen voor valutasmokkel zijn teruggebracht van maximaal 25 jaar tot
maximaal vijf en de in Londen verschijnende pan-Arabische kwaliteitskrant
al-Hayat meldde woensdag dat Syrie vier politieke gevangenen heeft vrijgelaten,
in het kader van het nieuwe beleid 'van politieke tolerantie, liberalisering en
vergroting van de vrijheden in het land'. De krant haalde verder hoge Syrische
functionarissen aan die 'op zeer korte termijn' verdere economische hervormingen
en de stichting van een aandelenbeurs voorspellen.

De zakenwereld in Damascus verwelkomde de maatregelen maar omschreef ze als
vooral van 'symbolisch en psychologisch belang'. De echte hervormingen moeten
nog komen, waarbij sanering van de bankensector, het meervoudige
wisselkoersmechanisme en de verre van onafhankelijke rechterlijke macht bovenaan
het verlanglijstje staan.

De vraag is nu hoever het regime bereid is te gaan in de hervormingen, en of het
regime impopulaire bezuinigingsmaatregelen zal durven nemen, op het moment dat
hij zijn omstreden zoon steeds duidelijker naar voren schuift, en wellicht een
bij zijn bevolking hoogst controversieel vredesverdrag met Israel sluit. 'Assad
heeft relatief weinig manoeuvreerruimte, daarom houdt hij zijn poot ook zo stijf
met de Israeli's. Hij moet thuiskomen met een aantrekkelijke vrede,' zegt een
analist in Beiroet.

Economisch en demografisch kan Syrie, dat geen lid is van de WTO, goed beschouwd
niet anders dan toenadering zoeken tot de wereldeconomie en vrede sluiten met
Israel. Op basis van de huidige bevolkingsgroei heeft het land over een kwart
eeuw 25 miljoen inwoners. Daarbij komt dat nog dit decennium de Syrische
olievoorraden zijn uitgeput, terwijl Rusland, de voormalige militaire en
economische bondgenoot van Syrie, het land alleen nog benadert voor de
terugbetaling van schulden.

Vrede met Israel zou de deur openzetten naar militaire, economische en
technologische hulp uit de Verenigde Staten en Europa en het associatieverdrag
met de EU, waarover Syrie al jaren vruchteloos onderhandelt, dichterbij kunnen
brengen. Het zou een opleving veroorzaken in het economisch veel vrijere
buurland Libanon waar honderdduizenden Syriers werken. Het zou het toerisme
stimuleren en een deel van de naar schatting 50 miljard gulden in de Syrische
diaspora aantrekken.

Het zou, maar gebeurt het ook? Duidelijk is dat er voor het een regime een
duidelijke uitruil bestaat tussen toenemende economische bedrijvigheid en de
mogelijkheid de eigen burgers te controleren. Meer welvaart zal vooral de
middenklasse ten goede komen, en die is hoofdzakelijk Sunnitisch. Het is het
dilemma van Assad: om het economisch tij te keren moet hij iets ondernemen, maar
iedere stap versterkt zijn tegenstanders.

De regering in Damascus runt sinds maandag een mobiele-telefoonnet van 75.000
aansluitingen. (Foto Reuters)

Binnenlandse politiek ; Nationale economie ; Economie ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               50 of 87 DOCUMENTS

                                NRC Handelsblad

                                 April 29, 2000

Langstlevende beter beschermd ; Nieuw erfrecht verschraalt positie kinderen

BYLINE: DOOR ERICA VERDEGAAL

SECTION: Economie / Geld telt; Pg. 19

LENGTH: 1060 words


Het erfrecht gaat ingrijpend veranderen. De wetgever wil de rechten van de
kinderen verschralen, terwijl de positie van overblijvende echtgenoten straks
veel sterker is. Dat laatste is mogelijk in strijd met het Europese recht.

Vanaf de jaren vijftig is nagedacht, gewerkt, gesteggeld en gesleuteld aan en
over een nieuw erfrecht. Over een jaar of twee moet het zo ver zijn: de
testamenten die overblijvende partners beschermen tegen eventueel inhalige
kinderen, de 'testamenten op de langstlevende' zijn dan niet meer nodig. Nu
zorgt zo'n laatste wil er nog voor dat een achterblijvende ouder, vaak de
moeder, alle goederen (en de schulden) uit de nalatenschap krijgt. Het vermogen
(minus de eventueel te betalen successierechten) mag moeder van de kinderen
gebruiken totdat ze zelf overlijdt. Die constructie verzekert moeders
verzorging, want zonder testament zouden de kinderen bij pa's dood hun erfdeel
meteen kunnen opeisen. Als ze kwaad willen, kunnen ze zelfs moeders huis laten
leeghalen.

Straks zijn overblijvende echtgenoten, ook zonder testament, automatisch door
het erfrecht beschermd. De belangrijkste regelingen zijn als volgt. Is er geen
testament, dan wordt een overblijvende ouder automatisch eigenaar van alle
goederen uit de nalatenschap en moet alle schulden voldoen. De kinderen krijgen
hun erfdeel niet direct, maar een geldvordering ter grootte van hun erfdeel
minus de successiebelasting. Moeder mag die vorderingen aflossen, maar hoeft dat
niet. Doet ze dat inderdaad niet, dan worden de vorderingen, ter correctie voor
inflatie, jaarlijks opgehoogd met de wettelijke rente minus 6 procent. Die
rekensom komt momenteel uit op nul, waardoor het niet uitbetaalde erfdeel van
kinderen niet zou groeien! Is de verweduwde moeder nog jong, dan moeten de
kinderen mogelijk lang wachten op hun door inflatie wegsmeltende erfdeel.
Daarnaast is het wettelijk erfdeel van de kinderen (legitieme portie) straks
vaak kleiner dan nu, want in de nieuwe regeling is het slechts de helft van het
erfdeel. Bovendien kan een kind zijn legitieme portie pas opeisen als de
overgebleven ouder overlijdt. Althans, als er dan nog vermogen is. Want als
moeder alles opmaakt, krijgen de kinderen niets.

Zaken als erven en onterven, liggen gevoelig. Geen wonder dus dat het nieuwe
erfrecht aan de vooravond van de invoering nog immer voor- en tegenstanders
kent. Een vernieuwingsvoorstander, afkomstig uit de school van de ontwerper, is
prof. Leon Verstappen, hoogleraar privaatrecht, in het bijzonder notarieel
recht, aan de Rijksuniversiteit Groningen en tevens kandidaat notaris. 'Vrijwel
alle gehuwden willen dat het vermogen naar de langstlevende gaat', zegt hij.
'Straks hoeven ze daarvoor niet meer naar de notaris. Dat is gemakkelijker.'
Verstappen juicht ook de sterkere positie van de overblijvende ouder ten
opzichte van de kinderen in het nieuwe erfrecht toe. 'Kinderen, zo zeg ik altijd
maar, krijgen hun legitieme portie in de vorm van een goede opvoeding en
verzorging. Daarop hebben ze recht. Waarom zouden ze daarnaast ook aanspraak
moeten kunnen maken op het door de ouders vergaarde vermogen? Zij hebben immers
niet aan het ontstaan en de groei van dat vermogen bijgedragen. Straks moeten de
kinderen, zelfs als er 500 miljoen overgaat, wachten tot de langstlevende er
niet meer is.'

In tegenstelling tot Verstappen is prof. mr. Gregor van de Burght, hoogleraar
privaat- en notarieel recht aan de Vrije Universiteit in Amsterdam, bepaald niet
gelukkig met het nieuwe erfrecht. 'Ik verwacht veel problemen', zegt hij. ''De
nieuwe wet gaat uit van een kleine nalatenschap, waarbij de inboedel en
eventueel het huis de belangrijkste vermogensbestanddelen zijn. Dertig jaar
geleden was dat leuk, maar tegenwoordig zie je dat zelfs de gewone man een
behoorlijk vermogen heeft.' Van de Burght hekelt ook de zwakkere positie van de
kinderen in de nieuwe wet. 'Internationaal gezien is dat uniek. Daarbij is het
onnodig, want in de praktijk zie je dat langstlevenden slechts zelden worden
onterfd. Als het al gebeurt dan is dat uit fiscale overwegingen of als men in
echtscheiding ligt. Waarom dus nu ineens tot het uiterste gaan en die moeder zo
beschermen?'

Een probleem kan ontstaan als een overblijvende ouder gaat hertrouwen. De
kinderen mogen dan, ter bescherming van hun erfdeel, een 'wilsrecht uitoefenen'
(tenzij dat per testament is uitgeschakeld). Dit betekent dat het kind het blote
eigendom (niet het gebruik) van goederen, bijvoorbeeld het huis, de auto en de
meubels, kan opeisen ter waarde van het erfdeel van het kind. De ouder houdt het
vruchtgebruik van die goederen. Overlijdt de hertrouwde langstlevende, dan mag
het kind de goederen of wat er nog van over is (niet het erfdeel) hebben om te
voorkomen dat ze naar de stiefouder gaan. 'Als er slechts roerende goederen zijn
en geen huis, dan zijn die wilsrechten een wassen neus', zegt Van de Burght.' Je
moet wel een familie van juristen zijn, wil je weten hoe je die rechten moet
uitoefenen. Bovendien beslist moeder altijd mee. Die kan dus zeggen: 'Neem jij
maar de blote eigendom van de auto, dan hou ik wel het huis.''

Ook bij een lopende echtscheiding kan in het nieuwe erfrecht mogelijk een
probleem ontstaan. De overblijvende ouder kan namelijk binnen zes maanden na het
overlijden van de partner een verzoek indienen tot vruchtgebruik van de woning
en de inboedel (ongeacht of ze daar financieel behoefte aan heeft). Stel nu dat
pa en ma in onmin leven en al een tijdje bezig zijn te scheiden, en dat pa
moeder alvast heeft onterfd, en het vermogen, het huis en de inboedel aan de
kinderen heeft vermaakt, dan kan moeder toch, als pa overlijdt, op grond van het
nieuwe erfrecht eisen dat zij in het huis kan blijven wonen en er nog geen
krantenbak de deur uitgaat, want de kinderen krijgen alleen een vordering in
geld. Van de Burght: ''Moeder kan mogelijk zelfs eisen dat ze uit oogpunt van
haar verzorging het vruchtgebruik van de hele nalatenschap onder zich krijgt.
Eigenlijk kan een ouder in het nieuwe erfrecht dus niet meer vrij een testament
maken, want die partner zit er steeds bovenop. Dat is mogelijk in strijd met het
Europese recht.'

Het nieuwe erfrecht is nog niet definitief. Het parlement moet eerste nog een
bezemwet met verbeteringen goedkeuren.

ILLUSTRATIE: LOUIS RADSTAAK

Erfrecht ; Recht ; Burgerlijk Recht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               51 of 87 DOCUMENTS

                                NRC Handelsblad

                                 April 27, 2000

Alle seinen op rood voor Zimbabwe ; IMF-medicijn bleek een overdosis

BYLINE: DOOR KOERT LINDIJER

SECTION: economie / achtergrond; Pg. 14

LENGTH: 1497 words


Handlangers van president Mugabes regeringspartij in Zimbabwe verjagen blanke
boeren. De spanning in het land stijgt in de aanloop naar de verkiezingen. Het
land verkeert economisch in een noodsituatie. Corruptie en patronage grijpen om
zich heen.

In buurland Zuid-Afrika worden de ontwikkelingen in Zimbabwe met grote
belangstelling gevolgd. Nu al ondervindt Zuid-Afrika schade door het wegvallen
van inkomsten en door het verminderde vertrouwen van buitenlandse investeerders
in de regio.

Zimbabwe heeft nog voor een dag harde valuta om importen te betalen, luidde
vorige week het alarmerende bericht op de voorpagina van de Financial Gazette.
Bij stoplichten in de hoofdstad Harare bedelen voor het eerst sinds de
onafhankelijkheid groezelige kindjes. Op macro- en op microniveau, bij alle
indicatoren van de Zimbabweaanse economie knipperen de rode lichtjes.

Wanbeleid van de regering-Mugabe en een misplaatst hervormingsprogramma van het
Internationale Monetaire Fonds (IMF) zorgen sinds het begin van de jaren
negentig voor een niet aflatende neerwaartse trend in de economie. De cijfers
spreken boekdelen. De helft van de bevolking is werkloos, de inflatie schommelt
rond de 60 procent, het begrotingstekort bedraagt ruim 15 procent van het bruto
nationaal product (bnp), en de industriele productie liep opnieuw zeven procent
terug. De economische groei bedroeg vorig jaar 0,5 procent en daalt dit jaar
waarschijnlijk naar nul. 'We verkeren in een diepe economische crisis, de ergste
sinds de onafhankelijkheid', concludeert Bernard Mufute van de Confederatie van
Zimbabweaanse Industrieen (CZI).

Zimbabwe verkeert in een economische noodsituatie. Maar het land is geen
Afrikaanse bananenrepubliek. Het behoort tot de sterkste economieen van het
continent, met een uitstekende infrastructuur en een goed opgeleide bevolking.
De eerste jaren na de onafhankelijkheid in 1980 waren de topdagen van het
regime-Mugabe. Hij wierp zich op als staatsman en predikte verzoening met de
blanke minderheid, die alle economische touwtjes in handen had. Zijn regering
verleende subsidies aan de kleinschalige zwarte boer die daarmee zijn
voedselproductie dramatisch opvoerde. Veel geld vloeide naar sociale doelen.
Tussen 1980 en 1985 nam het aantal schoolgaande kinderen met 700 procent toe.
Zimbabwe kent sindsdien een van de allerlaagste percentages analfabetisme van
het continent. Tot enkele jaren geleden was Zimbabwes BNP per hoofd van de
bevolking het dubbele van het gemiddelde in zwart Afrika (Zuid-Afrika niet
meegerekend).

Mugabe en zijn regeringspartij Zanu-PF erfden van het blanke minderheidsregime
een afgeschermde economie. De toenmalige premier Ian Smith had vijftien jaar
lang buitenlandse sancties getrotseerd door de eigen industrie met alle
mogelijke middelen te beschermen. Deze staatsinmenging beviel de socialist
Mugabe en hij baseerde zijn economische politiek op de door de overheid
gesubsidieerde industriele sector van Ian Smith. Met succes: de economie groeide
jaarlijks tussen de vier en vijf procent. De monopolies hielden Zimbabwe echter
afgeschermd van de wereldmarkt. Het land trok onvoldoende investeringen aan
waardoor niet genoeg werkgelegenheid ontstond voor het groeiend aantal
schoolverlaters. Met tegenzin gooide Mugabe het roer om.

Onder leiding van de gerespecteerde minister van Financien Bernard Chidzero nam
Zimbabwe in 1992 het gebruikelijke medicijn van het IMF. De handel werd
gedereguleerd en de munteenheid fors gedevalueerd, het overheidsapparaat
afgeslankt, op de sociale uitgaven bekort en prijscontroles ingetrokken. De
deuren werden wagenwijd opengezet, voortaan zouden de krachten van de vrije
markt Zimbabwes economie bepalen.

Het IMF-medicijn was een overdosis. Vanaf de introductie van het IMF-beleid
rende de productie achteruit. De industrie kreeg klappen te verduren waarvan zij
niet meer herstelde. De textielsector stortte ineen en 20.000 banen gingen
verloren. Tegen de grote zuiderbuur Zuid-Afrika, die wel zijn economie bleef
subsidieren, kon Zimbabwe niet op.

Een buitenlandse econoom erkent de tekortkomingen van het traditionele
hervormingsprogramma van het IMF. Er werd geen rekening gehouden met de
specifieke Zimbabweaanse omstandigheden. 'De grootste misrekening was dat het
IMF de vorming van een sterke zwarte middenklasse niet als prioriteit stelde',
zegt hij. 'Bovendien stelden de donoren zich uitzonderlijk hard op tegen
Mugabe.' De relaties tussen Zimbabwe en de internationale financiele wereld zijn
inmiddels zo goed als bevroren. IMF, Wereldbank en donorlanden zetten vrijwel
alle hulp aan Zimbabwe stop wegens het veel te hoog uitgevallen
begrotingstekort.

Begin jaren negentig, bij de lancering van het bezuinigingsprogramma,
controleerde de blanke minderheid tachtig procent van 's lands rijkdom. Het
positieve uitstralingseffect van de hervormingen bleef beperkt tot de
economische bovenlaag. Dat zijn de blanken. De kleine zwarte zakenlui delfden al
snel het onderspit. Zo blijft het potentieel van de zwarte ondernemers onbenut.
De formele sector van de economie kromp door het IMF-beleid fors in en de
werklozen vinden emplooi in de groeiende informele sector. In die zin is
Zimbabwe een typisch ontwikkelingsland geworden.

Het IMF-recept gaat in tegen Mugabes socialistische principes. 'Hij is er van
overtuigd dat het IMF en de Wereldbank hem ten val willen brengen', zegt de
buitenlandse econoom. De tegenstribbelende Zimbabweaanse regering voerde het
IMF-beleid slechts ten dele uit. Zeker na de dood van minister van Financien
Chidzero was de geestdrift voor hervormingen verdwenen. Inmiddels heeft de
president weinig opties over. Het land kan zelfs niet meer zijn olie- en
elektriciteitsrekening betalen. De ironie wil dat veel van wat Mugabe in de
eerste tien jaar opbouwde, in het tweede decennium kapotging. Onderwijs en
gezondheidszorg zijn voor de gewone man nauwelijks meer te betalen.

Twintig jaar na de onafhankelijkheid hebben de zwarte armen en de zwarte
middenstand weinig om Mugabe dankbaar voor te zijn. Waar de president wel in
slaagde, is de opbouw van een zwarte elite rond de regeringspartij Zanu-PF.
Corruptie en patronage namen een hoge vlucht. Mugabe, zijn maatjes uit de
bevrijdingsstrijd en de familie van zijn tweede vrouw Grace Marufu blijken de
grootste profiteurs. Zo slecht is het imago van de heersers dat Zimbabwanen
tegenwoordig aan Mugabe en zijn makkers refereren als 'de mafia'.

In de retoriek van de verkiezingscampagnes legt de grootste oppositiepartij, de
Beweging voor Democratische Verandering (MDC), de nadruk op haar voornemen de
corruptie rigoureus aan te pakken. Met terugwerkende kracht zal een MDC-regering
diefstal van overheidsgelden onderzoeken en schuldigen bestraffen. Dat verklaart
waarom de elite rond Mugabe tot het uiterste gaat om een overwinning van de MDC
te voorkomen. Eddie Cross is woordvoerder Financien van de MDC. Hij belooft een
toename van de sociale uitgaven en vrij onderwijs onder een MDC-bewind. Hoe gaat
hij dat straks betalen? 'Door de corruptie af te schaffen en de troepen uit
Congo terug te trekken.'

De MDC is een jonge en bonte coalitie tegen Mugabe en zijn Zanu-PF. Aan het
hoofd staat ex-vakbondsleider Morgan Tsvangirai. De behendige maar weinig
imposante Tsvangirai noemt zich een sociaal-democraat. 'Wij zijn
sociaal-democraten', verkondigt hij. 'De MDC kan, door onze brede orientatie,
ideologisch nooit zuiver zijn. Bovendien, de sociaal-democratie is een gulden
middenweg, een spaghetti-mix.' Het eerste economische programma van de MDC vorig
jaar legde nadruk op sociale programma's en sprak zich uit voor staatseigendom
van sleutelindustrieen. Na het partijcongres in januari werd gekozen voor
privatisering van staatsbedrijven, zelfs van de wegenbouw en gezondheidssector.
'Het linkse programma van de vakbond heeft Tsvangirai bij de vakbond
achtergelaten, bij de MDC is iedereen pragmatisch', lacht Eddie Cross. Hij is
het voormalige hoofd van de werkgeversorganisatie.

Onder een MDC-regering verdwijnt iedere pretentie van een socialistisch beleid.
Globalisering van de economie, de krachten van de vrije markt, de realiteit van
de wereldomspannende Kentucky Fried Chicken-economie. Dat zijn de termen waarin
de MDC-leiders denken. Afgezet tegen de slogans van Mugabe over imperialisme,
rechten van de povo (het volk) en een voortdurende bevrijdingsstrijd tegen blank
kolonialisme, klinkt het geluid van de MDC verfrissend. Ieder serieus
hervormingsplan, of het nu van Zanu-PF of de MDC komt, blijft echter achterwege
tot na de verkiezingen. Bezuinigingen horen niet bij het woordgebruik in
verkiezingscampagnes. Integendeel, Mugabe verleende onlangs loonsverhogingen aan
ambtenaren, dorpshoofden en veteranen, want die heeft hij nodig voor een zege.

Zimbabwe

Recht ; Criminaliteit ; Delicten ; Geweldsdelicten ; Moord en doodslag ;
Politiek en Staat ; Binnenlandse politieke onrust ; Economie ; Bedrijfstakken ;
Agrarische Sector ; Landbouw

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               52 of 87 DOCUMENTS

                                NRC Handelsblad

                                 April 27, 2000

Europese 'klokkenluider' Van Buitenen krijgt lintje

BYLINE: DOOR ONZE DIPLOMATIEK REDACTEUR J.M. BIK

SECTION: Voorpagina; Pg. 1

LENGTH: 694 words

DATELINE: DEN HAAG, 27 APRIL.


De Nederlandse Euro-ambtenaar Paul van Buitenen, die eind 1998 enkele maanden
geschorst is geweest en een half jaar geleden een officiele berisping kreeg van
de Europese Commissie in Brussel, is benoemd tot Ridder in de Orde van
Oranje-Nassau. Minister Van Aartsen (Buitenlandse Zaken) stond in dubio of hij
het koninklijk besluit over deze onderscheiding voor Van Buitenen zou tekenen,
maar tekende toch.

De versierselen zouden Van Buitenen vanmiddag worden uitgereikt door de
Nederlandse ambassadeur in Luxemburg, mr. J.S.L. Gualtherie van Weezel.

Van Buitenen woont en werkt sinds kort in Luxemburg, waarnaar hij door de
Europese Commissie is overgeplaatst.

Schrijver en dichter Remco Campert, wie het ridderschap in de orde van de
Nederlandse Leeuw was toebedacht, weigert deze onderscheiding. 'De gedachten die
ik koester aangaande de functie van de monarchie staan mij niet toe een
koninklijke onderscheiding te aanvaarden', schrijft Campert in een brief aan het
gemeentebestuur van Amsterdam.

De onderscheiding van Van Buitenen maakt hem voor de tweede keer in anderhalf
jaar tot hoofdpersoon van een opmerkelijke geschiedenis. Vorig jaar oktober
kreeg hij, na een schorsing van enkele maanden, een reprimande van de tuchtraad
van de Europese Commissie. Hij was volgens deze raad eind 1998 als ambtenaar van
de interne financiele controledienst over de schreef gegaan door (nog)
vertrouwelijke gegevens uit een lopend justitieel onderzoek naar leden van de
Commissie te verstrekken aan een (GroenLinkse) Europarlementarier.

Er volgde scherpe kritiek uit andere fracties van het Europees Parlement op de
Commissie en uiteindelijk trad toenmalige Commissie-Santer in maart 1999 af.
Zowel de schorsing van de ambtenaar als de latere officiele reprimande aan zijn
adres wekte veler verontwaardiging. Voor het Europees Parlement telde mee dat
het toch al zocht naar een duidelijker 'eigen profiel' tegenover de Commissie en
de Europese ministerraad.

Lintje dilemma voor Van Aartsen

Sinds april 1996 biedt het Nederlandse decoratiestelsel meer ruimte aan 'gewone'
burgers om kandidaten voor koninklijke onderscheidingen voor te stellen.

Voor een onderscheiding in de Orde van Oranje-Nassau moet iemand zich 'op
bijzondere wijze verdienstelijk hebben gemaakt voor de samenleving'.

Van deze in Europa unieke 'basalisering' van het nationale decoratiestelsel
heeft een groep Nederlanders vorig najaar gebruik gemaakt door het zogeheten
Kapittel voor de Civiele Orden in Den Haag schriftelijk een koninklijke
onderscheiding voor Van Buitenen voor te stellen. De kandidaatstelling eindigt
in januari.

Over zulke voorstellen moet het Kapittel, dat wordt voorgezeten door de vroegere
staatssecretaris D. de Graaff-Nauta, een 'zwaarwegend advies' uitbrengen en dat
doorsturen aan 'de minister die het aangaat'. Dat is de minister wiens
handtekening moet staan onder het koninklijk besluit waarbij de onderscheiding
wordt toegekend.

Het advies van het Kapittel, waarvan zelden wordt afgeweken, luidde in het
geval-Van Buitenen 'geen bezwaar'. Het is dit voorjaar doorgestuurd naar
Buitenlandse Zaken, waar minister Van Aartsen vervolgens voor een dilemma kwam
te staan. Namelijk of hij al dan niet wilde meewerken aan totstandkoming van een
KB waarbij een juist door de Europese Commissie berispte ambtenaar met een
Nederlandse koninklijke onderscheiding zou worden geeerd. Van Aartsen, die de
afgelopen maanden soms stevig onder vuur ligt in de Tweede Kamer en de media,
koos er ten slotte voor zijn handtekening onder het ontwerp-KB te zetten.

'De minister kon er weinig aan doen dat ze bij het Kapittel hebben zitten
slapen. Daarna kon de minister kiezen tussen de duivel en de diepe blauwe zee',
zegt een diplomaat daarover desgevraagd. 'Als hij niet getekend zou hebben, had
hij in zo'n geval veel soesah en vervelende publiciteit mogen verwachten. Als
hij wel zou tekenen misschien ook, maar dan hopelijk wat minder. Maar we zullen
de komende tijd wel wat hebben uit te leggen aan onze Europese partnerlanden
over de gevolgen die de democratisering van ons decoratiestelsel kan hebben.'

Onderscheidingen ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               53 of 87 DOCUMENTS

                                NRC Handelsblad

                                 April 27, 2000

Feest en risico's

SECTION: Opinie; Pg. 7

LENGTH: 497 words


OVER ZES WEKEN barst het los. Ruim twintig dagen zullen Nederland en Belgie
gastvrijheid verlenen aan het, tot nu toe, massaalste 'feest' aller tijden: het
Europees voetbalkampioenschap (EK). Zoals bekend zijn niet alle partygangers bij
voetbalevenementen even geciviliseerd. Met name hooligans interpreteren het
begrip 'Voetbal kent geen grenzen', het officiele thema van het EK dat gisteren
door de premiers Verhofstadt en Kok gezamenlijk is gelanceerd, op geheel eigen
wijze. Alle verloven van de politie zijn dan ook ingetrokken. Bij wijze van
preventieve maatregelen is er bovendien een website op internet geopend waarop
de speciale spelregels voor het EK in vier talen en pictogrammen staan
uitgelegd.

Alle partijen, zowel de organisatoren en gezagsdragers als de supporters, wekken
de indruk er klaar voor te zijn. Is dat ook zo? Bondscoach Frank Rijkaard denkt
van wel. De reeks oefenwedstrijden, die op een enkele uitzondering na mat zijn
verlopen, heeft hem voldoende inzicht gegeven in kracht en zwakte van het
Nederlands elftal. En de spelers zijn akkoord met de premiepot die de
voetbalbond in het vooruitzicht heeft gesteld, hetgeen op zichzelf al uniek is.

Maar volgens het Crisis Onderzoekteam (COT) zijn de voorbereidingen buiten het
trainingsveld nog niet op orde. Vooral de politiekorpsen in de vier steden waar
de wedstrijden worden gespeeld, zijn in de ogen van het COT onvoldoende
geprepareerd. De algemene dagorder voor de politie is bijvoorbeeld pas begin
juni beschikbaar, omdat de opstellers de informatie zo actueel mogelijk willen
houden. Bij een oefening in het stadion van PSV bleek gisteren bovendien dat de
coordinatie tussen politie en civiele ordediensten nog te wensen overlaat.

Eerder al had het COT vastgesteld dat de KNVB te weinig stewards ter beschikking
had. En ondertussen heeft ook de Raad van State vastgesteld dat Justitie de
persoonsgegevens van vandalen niet op grond van de Wet Openbaarheid Bestuur mag
doorgeven aan de voetbalbond. Het ministerie zoekt nu weliswaar een uitweg via
de Wet Persoonsregistratie, maar ook tegen die oplossing loopt inmiddels een
juridische procedure. De wetswijzigingen, zoals de mogelijkheid tot
'bestuurlijke ophouding', zijn kennelijk toch niet zo sluitend als regering en
parlement dachten.

STRUCTUREEL VALT ER echter weinig meer toe doen. Autoriteiten en organisatoren
kunnen anderhalve maand voor het uur U alleen nog extra aandacht besteden aan de
details, varierend van inlichtingenwerk onder de harde kern der 'hooligans' tot
agressie dempende festiviteiten voor potentiele meelopers.

Voor het overige rest slechts hoop: hoop dat provocaties binnen en buiten de
stadions beperkt blijven, dat de gewone burgers zich niet zullen gaan ergeren
aan de hordes supporters die straks het straatbeeld bepalen en bovenal dat de
uitslagen op het veld de gevaarlijkste risicowedstrijden op voorhand zullen
elimineren.

Evenementen en manifestaties ; Voetbal ; Sport ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               54 of 87 DOCUMENTS

                                NRC Handelsblad

                                 April 12, 2000

Geena Davis

BYLINE: DOOR HANS BEEREKAMP

SECTION: Media; Pg. 13

LENGTH: 398 words


Een van de langste en slimste Amerikaanse filmsterren, Geena Davis, werd net
niet geselecteerd voor het Amerikaanse boogschuttersteam voor de Olympische
Spelen, maar haalde wel haar grootste hit tot nu toe met Stuart Little, waarin
ze de adoptiemoeder van een muis speelt.

Het mild-feministische imago van Geena Davis wordt misschien veroorzaakt door
films als de roadmovie Thelma and Louise (Ridley Scott, 1991) of het portret van
een vrouwelijk honkbalteam in de Tweede Wereldoorlog, A League of Their Own
(Penny Marshall, 1992). Ook het feit dat ze lid is van de slimme-mensenclub
MENSA en vloeiend Zweeds spreekt, bevestigt de positie van Virginia Elizabeth
Davis (Wareham, Massachusetts, 21 januari 1957) als buitenbeentje, die ze al
verwierf als het langste meisje (1m80) van de middelbare school. Na een korte
carriere als model werd ze ontdekt door regisseur Sydney Pollack, die haar een
klein rolletje gaf als de kleedkamergenote van Dustin Hoffman in Tootsie (1982).

Zelf omschrijft Davis haar type als dat van de gewone vrouw die in ongewone
omstandigheden terechtkomt: het bizarre hiernamaals in Tim Burtons Beetlejuice,
als minnares van een mutant (haar ex Jeff Goldblum) in The Fly (David
Cronenberg, 1982) of als de adoptiemoeder van een pratende muis in Stuart Little
(1999).

In achttien jaar maakte Davis slechts zestien films, waarvan de voorlaatste
twee, beide onder regie van haar derde echtgenoot, de Fin Renny Harlin, bijna
een genadeslag toebrachten aan haar carriere. De flop van de piratenfilm
Cutthroat Island (1995) werd enigszins gecompenseerd door het relatieve succes
van The Long Kiss Goodnight (1996), maar die film zal Davis vooral onthouden
omdat ze bij de opnamen een nieuwe vaardigheid verwierf: vorig jaar werd ze
bijna geselecteerd voor het Olympische vrouwenboogschuttersteam.

De slungelige en nuchtere charme van Geena Davis kwam het best tot zijn recht in
de rol waar ze in 1989 een Oscar voor won. Als excentrieke hondentrainster
bestrijdt ze met succes de emotionele verkramping van William Hurt in The
Accidental Tourist (Lawrence Kasdan, 1988). Volgens geruchten speelt Davis
binnenkort in de sitcom Lost & Found, waarin ze als carrierevrouw verliefd wordt
op een weduwnaar met twee kinderen. Kennelijk wordt een sterke vrouw toch vooral
ontwapenend gevonden als ze een mannenpantser weet te doorboren.

Foto AP

Film

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               55 of 87 DOCUMENTS

                                NRC Handelsblad

                                 April 12, 2000

Verbodsbordjes

BYLINE: MAARTEN HUYGEN

SECTION: Media; Pg. 25

LENGTH: 657 words


Wat zat ik me gisteren te verlekkeren bij Ivo Niehes opnamen van de Nederlandse
natuur. Zo had ik het zelden gezien. Ik ken Natuurmonumenten namelijk van de
talloze bordjes en hekken die ze op hun terreinen plaatsen: 'Verboden toegang,
kwetsbaar natuurgebied'.

Zo'n Nederlands natuurterrein heeft altijd een grote parkeerplaats en een
klaslokaal waar met verleidelijke plaatjes en videobeelden wordt uitgelegd
waarom je op de leuke plekjes niet mag komen. Goed, er is dan altijd wel een
klein paadje van een paar kilometer waar al die bezoekers op samendrommen met
statieven, kijkers en chocoladerepen.

Natuurmonumenten hangt de filosofie van de benauwde Vinexwijk aan en ziet de
mens en de wandelaar als verstoring, als noodzakelijk kwaad. Voorzitter Evers
sprak gisteren lovend over de natuur waar de mens 'geen invloed heeft', terwijl
hij over het Texels Wad keek, waar de bordjes even talrijk zijn als de
helmgraskluiten. Ik wed dat de cameravoerder een vrijheid kreeg die ik als
gewone burger niet heb.

De humanistische gedachte is dat de mens en zijn verrichtingen deel zijn van de
natuur, zeker in Nederland. Waar de wandelaar wel wordt gedoogd, laten vogels
zich niet weerhouden, want de aantrekkingskracht van natuurlijk voedsel wint het
van de schuwheid. Met andere woorden, zoveel terrein hoeft niet te worden
afgesloten. Ik voel me als de teleurgestelde Ajax-supporters die gisteren bij
Zembla in beeld kwamen. Die klaagden over de verzakelijking en de verharding van
Ajax N.V. in de nieuwe Arena. Het clubsentiment was verdwenen. De
F-Side-supporters keken geschokt toen een in donker pak uitgedoste heer met
vergaderstukken voor zich hen tijdens een bijeenkomst aansprak als 'klanten'.

Natuurmonumenten is net als al die andere ideele belangenverenigingen de weg van
Ajax gegaan. Na de verhuizing van het hoofdkwartier naar het landgoed in 's
Graveland werd de schitterende dahliatuin aldaar geasfalteerd tot
parkeerplaats.Openbaar vervoer komt er nauwelijks. Jaarlijks klopt Ivo Niehe met
behulp van beelden van bekende Nederlanders als Bart Chabot of Rob de Nijs op
natuurterreinen de burgers het geld uit de zakken. De rietkragen en vogels
worden overdekt door een 0800-nummer dat je moet bellen om lid te worden en ik
krijg dan altijd een goedkoop Veronica-gevoel. Niehe is er ook zelf rijk aan
geworden, want zijn productiebedrijf is gespecialiseerd in fondsenwerving.
Waarom zou het Rijk de natuur niet gewoon beheren? Noorderlicht presenteerde een
vermeend natuurverschijnsel: de meervoudige persoonlijkheid. Eindelijk was
aangetoond dat het geen aangeprate kwaal was. Een Amerikaanse psychiater had de
patienten tijdens hun persoonsveranderingen gescand en verminderde
'fysiologische' activiteit rond de hippocampus in de hersenen geconstateerd. Als
aan een willekeurige proefpersoon werd verzocht om van persoonlijkheid te
veranderen, gebeurde dat niet.

Wat het aantoont, werd mij niet duidelijk. Nu ik aan mijn laptop zit, gaan er
ook allerlei stromen door mijn hersenen en misschien lopen ze wel anders dan bij
een gediplomeerd accountant aan het toetsenbord. De meervoudige persoonlijkheid
als verdedigingsmechanisme tijdens misbruik in de vroege jeugd is
wetenschappelijk zo omstreden als de verdrongen incest-herinnering aan misbruik.
Therapeuten zouden die meervoudigheid in de spreekkamer inprogrammeren. Dat was
volgens de Amerikaanse psychiater niet het geval, maar hij kon de kwaal wel door
therapie deprogrammeren. Hij stond naast een poppenhuis en ik stelde me voor hoe
hij de bevolking van poppenkarakters eerst zou opvoeren en dan weer zou laten
afnemen. Noorderlicht stelde aan het begin van het programma vast dat er 'veel
vraagtekens' zijn geplaatst bij het verschijnsel. Waarom hadden ze dan niet een
van die vraagtekenplaatsers aan het woord gelaten? Hoor en wederhoor: de eerste
de beste nieuwsrubriek had het wetenschappelijker aangepakt.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               56 of 87 DOCUMENTS

                                NRC Handelsblad

                                 April 12, 2000

Toekomst monarchie 2

BYLINE: FLORIS VAN LAANEN, STUDENT INTERNATIONAAL EN EUROPEES RECHT AAN DE
KATHOLIEKE UNIVERSITEIT NIJMEGEN

SECTION: Opinie; Pg. 9

LENGTH: 268 words


Een van de ideeen van Th. de Graaf betreft 'een drastische beperking van het
aantal leden van de koninklijke familie die onder de ministeriele
verantwoordelijkheid vallen' (NRC Handelsblad, 8 april). Voor zijn, op zich
juiste, stelling dat Nederland de enige Europese monarchie is waar de koning
deel is van de regering, beroept De Graaf zich op werk van de Nijmeegse
hoogleraar staatsrecht prof.mr. C. Kortmann. Echter, als De Graaf de
hooggeleerde consequent zou volgen, dan moet hij voor wat betreft de
ministeriele verantwoordelijkheid voor leden van het koninklijk huis tot de
conclusie komen dat deze in beginsel niet bestaat.

Kortmann is daar tamelijk expliciet in. Zo stelt hij in een interview uit 1997
met het Nijmeegs faculteitsblad Actioma: 'Willem-Alexander vond kennelijk dat
hij onder de zogenaamde afgeleide ministeriele verantwoordelijkheid opereerde,
wat ik grote onzin vind'. Leden van het koninklijk huis zijn in die hoedanigheid
geen dragers van ambten waarvoor de minister verantwoordelijk is. Behoudens een
enkele bijzondere regel hebben zij dezelfde positie als een 'gewone' burger,
waarvoor de minister niet verantwoordelijk is.

Wellicht moet De Graaf zich de volgende voetnoot van Kortmann aantrekken: 'Men
krijgt echter wel eens de indruk dat sommige bewindslieden dat (verantwoordelijk
zijn voor gedragingen van onderdanen, FvL) wel willen zijn. Zij behoren tot het
klaarblijkelijk onuitroeibare ras van regelneven en betuttelaars, want geen
verantwoordelijkheid zonder bevoegdheid' (C.A.J.M. Kortmann, Constitutioneel
Recht, derde druk 1997, p. 296, noot 90).

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               57 of 87 DOCUMENTS

                                NRC Handelsblad

                                 April 10, 2000

Beloning van topmanagers VS explodeert ; Top verdient 476 keer meer dan basis

BYLINE: DOOR ONZE CORRESPONDENT LUCAS LIGTENBERG

SECTION: Economie; Pg. 11

LENGTH: 631 words

DATELINE: NEW YORK, 10 APRIL.


De inkomens van Amerikaanse topmanagers exploderen. Vaak ongeacht de resultaten
van hun ondernemingen. Verdiende de doorsnee Amerikaanse topman in 1980 nog
42-maal zoveel als de werkende Jan modaal, nu 476 keer zoveel.

De reputatie van je bedrijf scheert langs de rand van de afgrond, miljarden
dollars aan marktkapitalisatie gaan verloren maar je loopt weg met honderd
miljoen dollar.

Dat overkwam Douglas Ivester van Coca-Cola die in februari gedwongen ontslag
moest nemen. Ivester krijgt een vertrekcheque van 1,5 miljoen dollar, 115.000
dollar per maand voor de rest van zijn leven, voor zeven jaar 675.000 per jaar
voor consulting, 1,95 miljoen aandelen Coca-Cola, twee auto's, beveiliging van
zijn huis en alle laptops en mobiele telefoons die hij al gebruikte mag hij
houden. Have a Coke and a smile.

Het is nu de tijd van terugblikken op wat Amerikaanse topmensen in het
bedrijfsleven verdienen. Bloomberg, de Wall Street Journal en Business Week
publiceren allemaal hun lijstjes. Het gaat goed met de Amerikaanse economie maar
het gaat nog veel, veel beter met de salarissen in het bedrijfsleven.

Topverdieners zijn Charles Wang van Computer Associates die met alles d'rop en
d'raan 655 miljoen dollar ontving, Dennis Kozlowski van Tyco International (170
miljoen dollar) en David Pottruck van Charles Schwab (128 miljoen dollar).
Andere veelverdieners waren onder meer John Chambers van Cisco (121 miljoen),
Stephen Case van America Online (117 miljoen), Louis Gerstner van IBM (102
miljoen) en John Welch van General Electric (93 miljoen).

Kritische volger van de salarissen van topmensen is Graef Crystal die vaststelde
dat honoreringspakketten bij 440 grote bedrijven vorig jaar stegen met 61
procent. De betrokken bedrijven presteerden gemiddelde 4,7 procent beter.
Aandelen en opties maken 42 procent van de stijging uit. 'De honorering staat
vaak in een zeer scheve verhouding tot de waardevermeerdering voor de
aandeelhouder', aldus Crystal. Zo kreeg Michael Eisner, topman van Walt Disney,
een salarispakket van 50 miljoen dollar terwijl zijn aandeelhouders
knarsetandend moeten toezien hoe de koers stagneert.

Een ander schrijnend geval is Jill Barad van speelgoedproducent Mattel. Barad is
wegens wanprestaties weggebonjourd maar krijgt in elk geval 25 miljoen dollar
bij vertrek. Zo wordt de hypotheek op haar huis van drie miljoen
kwijtgescholden, ze krijgt vijf keer haar jaarsalaris van 1,2 miljoen, een bonus
van een half miljoen en een pensioen van 600.000 dollar per jaar. Het aandeel
Mattel daalde twee maanden geleden tot een dieptepunt van 10 dollar.

De overkoepelende organisatie van Amerikaanse vakbonden kijkt zeer kritisch naar
de almaar stijgende salarissen op een Website met de naam paywatch.org. Volgens
een onderzoek van de AFL-CIO verdient de gemiddelde Amerikaanse topman
tegenwoordig 476 keer zoveel als de Amerikaanse Jan Modaal. In 1990 was dit nog
maar 85 keer zoveel en in 1980 slechts 42 keer zoveel. De verhoudingen in de VS
zijn volgens de organisatie geheel zoek.

In Duitsland verdient een topman 13 keer zoveel als Jan Modaal, in Japan 11
keer. Waar Jack Welch van General Electric mee naar huis gaat is net zoveel als
alle jaarsalarissen van 15.000 werknemers van GE in Mexico bij elkaar. GE heeft
ook fabrieken in China en India maar daar liggen de lonen helemaal laag.

'De mondiale economie bestaat niet voor werkende families als je ziet dat raden
van commissarissen Amerikaanse topmensen tientallen miljoenen dollars betalen
terwijl de mensen die het eigenlijk werk doen minder dan tien dollar per dag
krijgen', aldus Richard Trumka, de financiele secretaris van de AFL-CIO.

(www.bloomberg.com www.paywatch.org)

Bedrijfsleven ; Loon en inkomen ; Management ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               58 of 87 DOCUMENTS

                                NRC Handelsblad

                                 April 7, 2000

Historische vergissing

SECTION: Achterpagina; Pg. 20

LENGTH: 714 words


EEN HISTORISCHE vergissing. Zo noemt voorzitter Seleznjov van de Doema, het
Russische Lagerhuis, de maatregelen wegens het optreden in Tsjetsjenie waartoe
de parlementaire vergadering van de Raad van Europa gisteren heeft besloten. De
assemblee heeft het stemrecht van de Russische delegatie opgeschort. Bovendien
dringt zij bij het Comite van ministers van de raad aan op een complete
schorsing van het Russische lidmaatschap. Zover is het zelfs in het geval van
het Griekse kolonelsbewind eind jaren zestig niet gekomen. Die junta hield toen
op de valreep de eer aan zichzelf.

Het is nog maar de vraag wat men een historische vergissing noemt. De Russische
Federatie is pas sinds 1996 lid van de in Straatsburg gevestigde Raad van
Europa. De toetreding van deze reus tot een relatief bescheiden,
gespecialiseerde internationale organisatie in een kleine stad in Frankrijk was
van meet af aan precair. De specialisatie van de Raad van Europa is uiterst
kwetsbaar: de rechten van de mens. Het grote belang van deze organisatie zit hem
in het Europees Verdrag voor de rechten van de mens, in het bijzonder het Hof
voor de rechten van de mens in Straatsburg. Daar kunnen gewone burgers klachten
tegen de bij het verdrag aangesloten soevereine staten indienen. Zij doen dat op
ruime schaal, een ongebruikelijke gang van zaken in het internationale recht,
waar de staten het voor het zeggen hebben.

Pogingen om de Raad uit te bouwen tot een meer politiek forum zijn op niets
uitgelopen. Met name de Franse president Mitterrand zag daar indertijd wat in om
een plek te hebben waar hij met de Russen kon spreken zonder dat de VS er altijd
bij waren, zoals in de Organisatie voor Veiligheid en Samenwerking in Europa
(OVSE). Omdat dat niet gelukt is, is er nu sprake van een natuurlijke
taakverdeling: de OVSE doet wat zijn naam aangeeft en de Raad van Europa houdt
het bij de rechten van de mens. Deze moeten het in sterke mate hebben van het
juridisch en moreel gezag van de Straatsburgse organen en niet van politieke
manifestaties.

IN DE DEBATTEN over toetreding van Rusland in 1996 erkende minister Van Mierlo
(Buitenlandse Zaken) het gevaar van 'een zekere verwatering' van de Europese
standaarden. Hij voegde er eerlijk aan toe dat toelating vooral een politieke
afweging was, genomen 'uit politieke, opportunistische overwegingen om Rusland
te behouden'. Toelating van Rusland was in de woorden van de minister
rechtstreeks 'verbonden aan de erkenning dat er in dat land zoveel mis is'.

Er is met de rechten van de mens in Rusland nog steeds veel mis. De wijze waarop
het leger en de binnenlandse strijdkrachten Tsjetsjenie proberen te pacificeren,
loopt het meest in het oog. De campagne wordt zonder onderscheid des persoons
gevoerd. Burgers zijn daarvan vaker het slachtoffer dan de terroristen om wie
het formeel gaat. De zaak-Tsjetsjenie staat echter niet op zichzelf. Ook elders
in Rusland worden de rechten van de mens, althans naar de maatstaven van de Raad
van Europa, soms met voeten getreden. Schrijnend is bijvoorbeeld nog altijd de
behandeling van gevangenen in de huizen van bewaring. Dat de doodstraf niet
formeel is afgeschaft, is ook een steen des aanstoots gebleven.

Vier jaar na de 'opportunistische' beslissing om Rusland toe te laten, probeert
de Raad van Europa nu op zijn schreden terug te keren. De raad kan niet anders.
Maar inmiddels zijn, juist door de toetreding van Rusland, de verhoudingen
veranderd. Het besluit van de parlementaire assemblee is door de Russische
delegatie opgevat als een provocatie die beantwoord moet worden. Minister Ivanov
van Buitenlandse Zaken heeft al duidelijk gemaakt dat Straatsburg zich schuldig
maakt aan 'stereotyperingen uit de Koude Oorlog'. Het orgaan, dat waakt over de
rechten van de mens, dreigt zo gepolitiseerd te worden. De afwikkeling ligt nu
in handen van het Comite van ministers dat zich over een maand moet buigen over
de schorsingsprocedure. De bewindslieden van Buitenlandse Zaken zullen niet
staan te trappelen om daartoe over te gaan. Want de politieke overwegingen om
Rusland binnen te halen, verzetten zich nu tegen uitstoten van hetzelfde land.

Internationale organisaties ; Mensenrechten ; Buitenlandse betrekkingen ;
Politiek en Staat ; Recht ; Staatsrecht ; Volkenrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               59 of 87 DOCUMENTS

                                NRC Handelsblad

                                 April 3, 2000

Van Kralingen eist hoofdrol op in Peter Grimes

BYLINE: DOOR KASPER JANSEN

SECTION: Kunst; Pg. 8

LENGTH: 543 words


De elfdelige concertserie die het Amsterdamse Concertgebouw in het seizoen
1996-1997 wijdde aan de muziek van Benjamin Britten en Dmitri Sjostakowitsj
leidde in ons land tot een positieve herwaardering van het werk van Britten. Hij
maakte na de oorlog aanvankelijk veel furore - al duurde het tot 1955 voor Peter
Grimes (1945) in ons land was te zien, maar vervolgens werd hij door de muzikale
elite in het avangardistische en seriele tijdperk beschouwd als een
traditionalist. De revival van Britten (1913-1976) vindt in een geliberaliseerd
muzikaal tijdperk dit jaar zijn bekroning in twee verschillende producties van
zijn opera Peter Grimes. Nu regisseert Monique Wagemakers Peter Grimes bij de
Nationale Reisopera, in december gebeurt dat bij de Nederlandse Opera door
Francesca Zambello.

De voorstelling van Wagemakers past nog deels bij het traditionele beeld van
Britten, zeker in deze sociaal-realistische opera. De visser Peter Grimes heeft
een echte boot, we zien de kade van Aldeburgh met een meerpaal, het gewone volk
loopt rond in ouderwetse en uniforme kledij. Maar daar blijft het bij, het
naturalisme gaat lang niet zover als bij de Engelse premiere, toen ook nog
allerlei pittoreske vissershuisjes waren te zien. De kade staat hier op een
draaitoneel, dat nu eens de landzijde, dan weer de zeezijde laat zien. Dat
draagt op conceptuele wijze bij aan het drama op de grens van land en water,
tevens de scheidslijn tussen leven en dood voor de twee vissershulpjes van
Grimes, die op zijn boot het leven laten.

Anders dan regisseur Willy Decker in zijn Brusselse enscenering (1994),
concentreert Wagemakers zich niet op de tegenstelling tussen de eenling Grimes
en de gesloten vissersgemeenschap die uit is op een volksgericht. Het gemene
volk is in de scenes in de rechtzaal, op de kade en in de kroeg eerder decor dan
een beslissende factor in het drama. Het gaat bij Wagemakers veel meer om de
vergeefse intimiteit van de schaarse menselijke verhoudingen die Grimes nog
heeft: de verantwoordelijkheid tonende kapitein Balstrode (een degelijke rol van
Henk Smit) en vooral met de onderwijzeres Ellen Orford.

In de fenomenaal intense en vervoerend gepassioneerde vertolking door Miranda
van Kralingen groeit het personage van Orford hier uit tot de ware hoofdrol:
haar medeleven met Grimes stort haar in problemen die hier tragischer zijn dan
die van Grimes. Dat komt omdat Nigel Robson de moeilijke en gecompliceerde
titelrol nogal schimmig en al te bleek gezongen typeert: noch zijn bruutheid,
noch zijn hulpeloosheid overtuigen of wekken interesse.

Ondanks de soms te diverterende uitvoerigheid van Brittens partituur (zoals de
Gershwin-achtige gospelversie van een visserslied) ontstaat toch een
geconcentreerde voorstelling met sterke scenes, vooral ook dankzij dirigent Ed
Spanjaard. Hij geeft met het Orkest van het Oosten veel relief en onontkoombare
spanning aan Brittens aansprekende muziek, vooral in de tussenspelen.

Voorstelling: Peter Grimes van B. Britten door de Nationale Reisopera en Orkest
van het Oosten o.l.v. Ed Spanjaard; regie: Monique Wagemakers. Gezien: 31/3
Twentse Schouwburg Enschede. Tournee t/m 7/5. Inl. (053) 4878500.

Opera ; Kunst en Cultuur ; Kunst ; Muziek ; Klassieke Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               60 of 87 DOCUMENTS

                                NRC Handelsblad

                                 April 1, 2000

Mensenrechten van Arabische gevangenen worden systematisch geschonden

BYLINE: CAROLIEN ROELANTS

SECTION: zaterdags bijvoegsel; Pg. 34

LENGTH: 1027 words


Iedereen die met het strafrecht in aanraking komt, wordt in de hele Arabische
wereld naar Europese maatstaven zeer slecht behandeld. Veel Arabische landen
zijn hoe dan ook niet rijk, dus er is ook weinig geld voor justitie en
gevangeniswezen. Maar ook al baden ze in olierijkdommen, zoals de Arabische
Golfstaten, dan nog staat de - vermeende - crimineel eenzaam onder aan de
prioriteitenlijst. Gearresteerd? Dan zal hij wel schuldig zijn. Dan stoppen we
hem toch niet in een hotel? Dan moet hij toch worden gestraft?

Neem Egypte. De Fayum-gevangenis herbergt vierduizend gevangenen, en heeft een
arts die een keer per maand langskomt, aldus de Egyptische organisatie voor de
mensenrechten. 'Gedetineerden moeten met hun gezicht tegen de muur wachten tot
de dokter komt en hij hun vraagt of er zieken zijn.' Ziekten als tuberculose
rukken op in de Egyptische gevangenissen.

Saoedi-Arabie is oneindig veel rijker dan Egypte. Maar een gewone burger, zonder
invloed in hogere kringen - Saoedier of buitenlandse gastarbeider - die met het
Saoedische strafrecht te maken krijgt, is nog niet jarig. Zodra hij gevangen zit
in het spinnenweb van justitie, is er een zekerheid, schrijft de internationale
organisatie voor de mensenrechten Amnesty International in haar deze week
uitgekomen rapport over het koninkrijk. Zijn mensenrechten zullen worden
geschonden.

Amnesty geeft sprekende voorbeelden. 'Ze hebben me geen kans gegeven me te
verdedigen', schrijft Abdul-Karim al-Naqshabandi, een Syrisch staatsburger die
werd beschuldigd van hekserij. 'Ze bonden me vast als een beest (...) De bewaker
stopte zijn schoen in mijn mond, sloeg me, stopte me in een cel en gaf geen
toestemming voor bezoek. Hij zei dat ik nog veel slechter zou worden behandeld
als ik voor de rechter niet zou bekennen.' Naqshabandi bekende, en kort nadat
hij dit briefje had geschreven, werd hij onthoofd. Hij had geen idee dat zijn
bekentenis meteen tot zijn executie zou leiden.

Mohammad Ali al-Sayyid, die van diefstal werd beschuldigd, moest voor de rechter
verschijnen nadat hij had geklaagd dat zijn bekentenis door foltering was
afgedwongen. 'De rechter vroeg me: heeft de diefstal plaatsgehad? Ik zei: nee.
Hij zei tegen de politie: neem hem dan maar weer mee. Zodra hij dat zei, kwam ik
op mijn woorden terug, en zei ik: ja, het is wel gebeurd. Ik deed dat om niet
naar het politiebureau en naar de martelingen terug te moeten (...) en daarom
heb ik mijn verklaring ondertekend.' Sayyid werd veroordeeld tot vierduizend
zweepslagen en zeven jaar gevangenisstraf.

Denk niet dat een Westerling een veel betere behandeling krijgt. De twee Britse
verpleegkundigen die drie jaar geleden op beschuldiging van moord op een
Australische collega in een Saoedische gevangenis terechtkwamen, werden niet
terechtgesteld. Zij hadden de Britse regering aan hun zijde, die een goede
handelsrelatie heeft met de Saoedische overheid. Maar ook beide verpleegkundigen
werden op politiebureaus en in de gevangenis mishandeld en seksueel
geintimideerd om een bekentenis los te krijgen. Een van de twee, Lucille
McLauchlan, publiceerde na haar vrijlating een dagboek in de Scottish Daily
Record. 'Ik ga de gevangenis binnen. De stank slaat me in het gezicht. Jezus,
poep, urine, riool en zweet. De stank is ongelooflijk.' Ze gaat haar cellenblok
in. 'Het is smerig en het stinkt, en het eerste dat ik zie is een kakkerlak.
(...) De wc's zijn walgelijk. Vier hokjes met gaten in de grond. Er is een kraan
halverwege de muur. De tegels zijn bedekt met vuil, slijm en poep. De deuren
rotten weg.' Ze zitten met elf vrouwen in een cel van 6 x 6. 'Zo smerig.
Gebroken tegels op de vloer, vuile matrassen.'

Waarschijnlijk zouden alle gevangenen in Marokko, indien gevraagd, meteen de
voorkeur geven aan een Saoedische cel, hoe stinkend ook, boven hun eigen
detentieoorden. Steeds meer Nederlanders, aangehouden op verdenking van smokkel
van verdovende middelen, maken kennis met de Marokkaanse omstandigheden.
Sommigen doen er verslag van: een cel met 35 gevangenen, of met 70, of met 160,
als sardientjes op de grond. Midden in de cel een gat in de grond met een
kraantje erboven: de wc en wasplaats voor de bewoners. Mishandelingen en
seksueel misbruik door medegevangenen of bewakers zijn aan de orde van de dag.
Veel gedetineerden gaan eraan onderdoor. Ze worden ziek door het ongedierte, of
gewoon gek.

Het Amerikaanse ministerie van Buitenlandse Zaken wordt in zijn jaarlijkse
rapport over de staat van de mensenrechten in de wereld heel somber van Syrie.
'De omstandigheden in de gevangenissen varieren, maar zijn over het algemeen
armzalig, en beantwoorden niet aan de internationale minimumnorm inzake
gezondheid en hygiene. De instellingen voor politieke gevangenen of gevangenen
die als bedreiging voor de staatsveiligheid worden beschouwd, zijn gewoonlijk
slechter dan die voor gewone misdadigers. De gevangenis in Palmyra (Tadmor),
waar veel van deze gevangenen worden vastgehouden, wordt het slechtst
beoordeeld. In sommige gevangenissen wordt recht op bezoek erkend, maar in
andere gevallen eisen de autoriteiten steekpenningen van verwanten die
gedetineerden willen bezoeken. Overbevolking en onvoldoende voedsel komen in
verscheidene gevangenissen voor. Vroegere gedetineerden hebben gemeld dat de
regering politieke gevangenen geen leesmateriaal toestaat, zelfs niet de Koran.'

Of Tunesie, tot besluit. 'De omstandigheden in de gevangenissen bleven slecht in
1998', schrijft Human Rights Watch op zijn gevangenispagina op Internet. 'De
overbevolking was ernstig, een toestand die niet werd gedicteerd door
economische beperkingen: Tunesie heeft een van de hoogste inkomens per hoofd van
de bevolking op het (Afrikaanse) continent. Mishandelingen door bewakers kwamen
vaak voor, en disciplinaire maatregelen waren wreed en vernederend. Politieke
gevangenen werden voortdurend heen en weer gependeld tussen instellingen,
waardoor hun verwanten werden gedwongen grote afstanden af te leggen voor een
bezoek.' Verbetering werd in geen enkel Arabisch land gemeld.

Mensenrechten ; Penitentiaire inrichtingen ; Recht ; Justitie ; Politiek en
Staat ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               61 of 87 DOCUMENTS

                                NRC Handelsblad

                                 March 23, 2000

Het leed is dit jaar herverdeeld ; Kosovaren: droom wordt werkelijkheid

BYLINE: YAEL VINCKX

SECTION: Kunst; Pg. 11

LENGTH: 740 words

DATELINE: PRIETINA, 23 MAART.


Een jaar na de oorlog is de Servische provincie Kosovo formeel nog altijd een
Servische provincie. Maar de Serviers zijn in meerderheid verdwenen, de agenten
van Slobodan Milouevic en hun schrikbewind tegen de Albanezen, maar ook de
gewone man. Vandaag de dag is Kosovo vooral Albanees.

Een jaar na dato is de hoofdstad Priutina onherkenbaar. In de straten schalt het
vroeger verboden Drenica-lied uit de luidsprekers, het lijflied van het Kosovo
Bevrijdingsleger UCK. In de kramen kan men sleutelhangers met de Albanese vlag
kopen of chocoladewikkels met plakplaatjes van Albanezen die door Servische
oproerpolitie in elkaar geslagen worden. Voor de Albanezen van Kosovo heeft de
oorlog gunstig uitgepakt, al heeft het wel eerst zwaar geleden, tijdens de
oorlog, als vergelding voor die bommen. 'Maar we hebben onze droom werkelijkheid
zien worden', zegt een Albanese verkeersagente.

Voor de Serviers van Kosovo is de oorlog slechter afgelopen. Na de komst van de
vredesmacht KFOR zijn de meesten hardhandig Kosovo uitgejaagd, zijn hun huizen
verbrand en hun kerken vernield. Slechts vijf procent van de Kosovaarse
bevolking is, volgens schattingen van het internationale bestuur, vandaag de dag
nog van Servische afkomst. Betrouwbare cijfers van voor de oorlog bestaan niet
omdat er al tien jaar geen volkstelling is geweest.

De Albanezen hebben de opbouw van hun verwoeste bezit voortvarend aangepakt. De
VN hadden deze winter gerekend op noodonderdak voor rond twintigduizend
Kosovaren; slechts zesduizend daklozen hebben daarvan gebruikgemaakt. De meeste
mensen hebben een of meer kamers bewoonbaar gemaakt of zijn bij familie
ingetrokken.

De economie maakt een grote sprong voorwaarts. Het gaat weliswaar om kleine
bedrijven, zoals cafes, pizzeria's en winkels met (illegaal gekopieerde) cd's.
De VN schatten dat er momenteel 40.000 van zulke bedrijfjes zijn. De
(weder)opbouw van grotere productie-eenheden verloopt aanzienlijk minder
voorspoedig. De meeste fabrieken zijn oud en slecht onderhouden, of de VN en de
Servische autoriteiten ruzien over het eigendomsrecht.

Bovendien hebben de Kosovo-Albanezen nauwelijks verstand van het werk in de
fabrieken. In de afgelopen tien jaar zijn ze massaal ontslagen uit de
Joegoslavische staatsbedrijven en aan bijscholing hebben ze niet gedaan. Veel
Albanezen staan te trappelen om aan het werk te gaan in hun oude banen, maar,
aldus de EU, 'ze hebben geen ervaring met computers en geen accurate kennis van
het Engels of een andere taal'.

De komst van de internationale gemeenschap heeft Kosovo een ander aanzien
gegeven en het leven van sommigen flink veranderd. Voormalig medicijn-student
Jeton werkt als tolk bij een hulporganisatie en verdient twaalfhonderd mark per
maand, een enorm bedrag voor Kosovaarse begrippen. Huisvrouw Ferzane geeft
opeens Engelse les aan middelbare scholieren. Er is een groot tekort aan leraren
Engels, want de meesten die het machtig zijn, zijn voor het internationale
bestuur gaan werken. Ferzane heeft overigens nog drie maanden loon tegoed van
het VN-bestuur, dat constant met geldgebrek kampt.

Voor anderen is het leven drastisch veranderd. De leider van het formeel
ontbonden UCK, Hashim ThaCi, is politicus geworden; hij zit tegenwoordig bij de
groten der aarde aan tafel en zijn partij maakt grote kans de lokale
verkiezingen, deze herfst, te winnen.

De Kosovaren staat een smerige verkiezingscampagne te wachten. De voornaamste
rivalen, ThaCi en de pacifist Ibrahim Rugova, kunnen elkaar niet luchten of zien
en er is al melding gemaakt van intimidatie door UCK-leden. Binnen het UCK is al
ruzie ontstaan over de te varen koers en veel ex-UCK-leiders hebben zich van
ThaCi afgewend.

KFOR maakt zich zorgen over het toenemende geweld tussen Albanezen onderling.
Steeds vaker circuleren geruchten over infiltratie van de mafia uit buurland
Albanie, gespecialiseerd in drugs, prostitutie en sigarettensmokkel. Albanese
criminelen eisen beschermingsgeld van de nieuwe winkeliers. Het zijn de minste
zorgen van de meeste inwoners van Kosovo. En de Servische provincie lijkt
daarmee hard op weg een doorsnee Balkan-staat te worden.

Het beeld van de oorlog: Kosovaren vluchten naar buurland Macedonie. (Foto NRC
Handelsblad, Maurice Boyer)

Geweldsdelicten ; Vredesmachten ; Openbare orde ; Binnenlandse politieke onrust
; Politiek en Staat ; Openbaar Bestuur ; Recht ; Volkenrecht ; Criminaliteit ;
Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               62 of 87 DOCUMENTS

                                NRC Handelsblad

                                 March 16, 2000

Wij kenden onze Caesar

BYLINE: PIETER STEINZ

SECTION: Profiel; Pg. 32

LENGTH: 1847 words


Al meer dan veertig jaar tekent Albert Uderzo de avonturen van Asterix. Na het
overlijden van scenarist Rene Goscinny overwoog hij te stoppen, maar hij
veranderde van gedachte. 'Asterix chez les Batards, dat lijkt me wel wat!'

HIJ HEEFT ZICHZELF een paar keer getekend in de avonturen van Asterix. In De
Olympische Spelen bijvoorbeeld, als 'tyrannos' op een Grieks relief, of in
Obelix & Co., als verlopen legionair. Maar dat is meer dan een kwart eeuw
geleden, en het is dan ook een verrassing dat Albert Uderzo nog steeds sprekend
op zijn zelfportretten lijkt. De 73-jarige tekenaar met het langwerpige gezicht,
de Romeinse gok en het golvende haar is alleen wat gezetter. Dik? Nee, maar hij
heeft een embonpoint dat zich kan meten met dat van zijn beroemde Galliers. Het
getuigt dan ook van realisme dat hij zichzelf op het zeven jaar oude vignet van
zijn uitgeverij, 'Les Editions Albert Rene', afbeeldde als Obelix.

Dat de jaren voor Uderzo - anders dan voor zijn bejaarde schepping Nestorix -
wel gaan tellen, zou kunnen blijken uit zijn werktempo. In de afgelopen twintig
jaar verschenen zes Asterix-avonturen; het meest recente, De beproeving van
Obelix, is al weer van drieenhalf jaar geleden. Een heel verschil met de jaren
zestig, toen er in een annus mirabilis (1966) maar liefst drie albums uitkwamen.
'Ik ben inderdaad geen dertig meer', zegt Uderzo in zijn met Asterix-merchandise
volgestouwde kantoor aan de Avenue Victor Hugo in Parijs. 'Bovendien ben ik lui.
Over het bedenken en schrijven van een scenario doe ik bijna een jaar en
hetzelfde geldt voor het eigenlijke tekenen - ook al omdat ik ervan hou om
eindeloos aan de bijna voltooide illustraties te blijven prutsen. Als het album
in de winkel ligt, wacht ik tot ik weer een nieuw idee krijg, en dat duurt
meestal een jaar of drie.'

Maar wat het werken echt moeilijk maakt, zo beklemtoont Uderzo, is het gemis van
zijn 'malheureux ami' Rene Goscinny. De scenarist van Asterix (en een half
dozijn andere strips, zoals Lucky Luke en Iznogoedh) stierf in 1977, halverwege
het verhaal van Asterix en de Belgen. Uderzo overwoog met de strip te stoppen,
maar veranderde van gedachte toen hij overstelpt werd met smeekbeden van fans in
meer dan veertig landen. 'Asterix was publiek bezit geworden; volgens sommige
briefschrijvers had ik niet eens het recht om met de strip op te houden. Wat
moest ik doen? Na 26 jaar samenwerken, waarvan 18 aan Asterix, vond ik dat ik
Goscinny niet kon laten vervangen, ook niet door een van de tientallen negres
die aanboden om zonder naamsvermelding scenario's te leveren. Ik besloot alleen
door te gaan en zelf de hele verantwoordelijkheid te nemen.'

Ook de Asterix-lezer mist Goscinny. Van de zes 'postume' albums benaderen er
maar twee (De Odyssee en In Indus-land) het oude niveau. Het laatste album was
zelfs een grote tegenvaller, al was het alleen maar omdat de beschreven reis
naar het mythische eiland Atlantis uit de lucht kwam vallen en niet genoeg
gelegenheid bood tot de succesrijkste specialiteit van de Asterix-strips: het
vrolijk varieren op nationale stereotypen. Ook in het volgende album, dat ijs en
weder dienende ('si les petits cochons ne me mangent pas', zegt Uderzo) eind
2001 verschijnt, zullen de onoverwinnelijke Galliers niet op reis gaan naar een
ver land. Uderzo: 'Om niet in sleur te vervallen, hebben Goscinny en ik al ten
tijde van De ronde van Gallia afgesproken dat we om en om een binnenlands
avontuur en een buitenlandse reis zouden verzinnen. Dat stramien volg ik nog
steeds. Over het nieuwe album, waarvan zelfs de titel een verrassing moet
blijven, wil ik dan ook alleen zeggen dat het zich afspeelt in het hart van
Gallie.'

Waarom is Asterix in het laatste reisalbum niet naar een bestaand land, zoals
Rusland of China, gegaan?

'In Europa zijn de meest karakteristieke landen wel aan de beurt geweest, van
Scandinavie tot Spanje en van Engeland tot Griekenland. Ik wil geen twee keer
hetzelfde land behandelen, dus je zou kunnen zeggen dat ik een gevangene ben van
wat ik eerder heb gedaan. Wat de bestemmingen buiten Europa betreft: ik heb er
altijd naar gestreefd om de reizen van Asterix te beperken tot de gebieden die
behoorden tot de Romeinse invloedssfeer of die in elk geval bekend waren in de
klassieke oudheid. Amerika, dat door de Galliers wordt ontdekt in De grote
oversteek, was een uitzondering, maar die hebben we ons veroorloofd omdat we net
hadden gehoord van de theorie dat de Phoeniciers duizend jaar eerder op
Newfoundland waren dan de Vikingen.

'In Rusland zijn de Romeinen nooit geweest, net zo min als in China, al dreven
pioniers in de nederzettingen in het oosten wel handel met reizigers die van de
andere kant van de Zijderoute kwamen. Maar eigenlijk vind ik dat ik al te ver
ben gegaan door Asterix per vliegend tapijt naar het Indus-gebied te laten
reizen. Alle reizen moeten, net als in de Romeinse tijd, per paard, kar of boot
kunnen worden volbracht. Als je daarmee sjoemelt, kun je Asterix net zo goed
naar de maan sturen.'

Dus Nederland komt nog in aanmerking - Asterix bij de Bataven?

'Ha, 'Asterix chez les Batards', dat lijkt me wel wat! Zonder gekheid: Holland
is in veel opzichten een geschikte bestemming. Allereerst omdat er van uw land
zoveel typerende kenmerken in het collectieve geheugen liggen opgeslagen; over
bollenvelden, windmolens en waterlinies is het goed grappen maken. Daarnaast was
Holland in de Romeinse tijd een belangrijk gebied: de rijksgrens liep er dwars
doorheen en het gebied ten zuiden van de Rijn was behoorlijk geromaniseerd. Je
hoeft de historische werkelijkheid dus niet te veel geweld aan te doen.'

In Leiden wordt nu een tentoonstelling over Asterix gehouden, geinspireerd door
een boek dat de historische waarheid achter uw strips onderzoekt.

'Vanzelfsprekend ben ik gevleid door de belangstelling van de wetenschap. Maar
Goscinny en ik hebben altijd gezegd: we zijn geen pedagogen, wij willen de
historische werkelijkheid niet dunnetjes overdoen. On a pris le contrecoup; we
hebben de zaken van de andere kant bekeken en overdreven, maar doorgaans binnen
het raam van de geschiedenis. Neem de bezetting van Gallie. We konden niet
zeggen dat heel Gallie de Romeinen weerstond, want de nederlaag van
Vercingetorix bij Alesia was verpletterend; maar het is plausibel dat er
Gallische oppida waren die zich zoveel mogelijk aan de Romeinse invloed
probeerden te onttrekken. Onze verheerlijking van het onoverwinnelijke dorpje is
een tegenwicht voor het beeld dat Julius Caesar van de Galliers ophing in De
Bello Gallico. Hij bedreef propaganda, wilde het thuisfront laten zien hoe
geweldig hij zelf was. En dus kom je in zijn verslagen alleen maar barbaren
tegen.

'Het gaat in Asterix om de humor, niet om hoe het werkelijk was. Wat niet wil
zeggen dat we ons niet goed documenteerden. Goscinny zwoer bij twee boeken van
de Corsicaanse historicus Jerome Carcopino, over het dagelijks leven in het oude
Rome en in de Gallische provincies. Zelf heb ik veel gehad aan de Geschiedenis
van Gallie van de negentiende-eeuwer Camille Jullian. En natuurlijk kenden we
onze Caesar - die was er op de middelbare school goed ingeramd. Om de Romeinse
gebouwen goed te kunnen tekenen, maakte ik studiereizen naar Rome en bestudeerde
ik reconstructietekeningen en maquettes. Maar ik smokkelde wel: mijn Rome is dat
van de tweede eeuw na Christus, want onder Caesar stelde het nog niet veel
voor.'

Wat vindt u van de veelgehoorde stelling dat het lezen van Asterix kinderen meer
leert over de Romeinen dan jarenlang les in Latijn of oude geschiedenis?

'Onzin natuurlijk, de volgende stap is dat ze mij verantwoordelijk gaan stellen
voor alle historische fouten - of liever: grappen - die in Asterix te vinden
zijn; dat ik in een voetnoot moet zetten dat menhirs veel ouder zijn dan
Gallische nederzettingen en Romeinse legerkampen. En het is mooi als het Latijn
in de strips onze scholieren enthousiast maakt voor de klassieke talen, maar
voor Goscinny en mij was het gewoon een gimmick: we legden vaak de betekenis
niet eens uit. De Latijnse citaten worden niet toevallig vooral gedebiteerd door
een piraat - quel pedagogue!'

De alleen maar Frans sprekende Uderzo kampt met een verkoudheid, die hem af en
toe net zo onverstaanbaar maakt als de Auvernse wijn- en kolenverkopers in Het
ijzeren schild. Vooral wanneer hij zich opwindt wordt de articulatie minder;
bijvoorbeeld na de vraag of Asterix, als proto-Fransman die zich met hand en
tand verzet tegen vreemde indringers, niet het gevaar loopt door extreem rechts
te worden ingelijfd.

'Asterix is neutraal, en we doen er alles aan om dat zo te houden. Zodra de
politiek probeert Asterix te annexeren, vechten we terug. In de afgelopen jaren
is het wel eens voorgekomen dat mijn tekeningen clandestien werden gebruikt,
bijvoorbeeld op een poster van de Gaullisten of in een folder van de vakbond.
Maar dat veroorzaakte al schandaal in de pers voordat wij zelfs maar excuses
hadden geeist. Frankrijk is zich ervan bewust dat niemand Asterix mag
gebruiken.'

Asterix is een fenomeen in Frankrijk en de rest van Europa, en verschijnt in
vijftig talen. Valt er nog iets te wensen, de verovering van Amerika
bijvoorbeeld?

'Toen ik dertien was, wilde ik graag net zo beroemd als Disney worden. Maar
sinds Asterix succes heeft, is dat niet meer in mijn hoofd opgekomen - al was
het alleen maar omdat ik liever scenario's dan marketingstrategieen uitzet. In
Amerika kan de strip niet aanslaan. Als ze daar al een beeld hebben van de
Romeinse cultuur, dan is dat gebaseerd op een handjevol films; en met
Vercingetorix heeft Hollywood zich nooit beziggehouden. Asterix zal nooit zo
universeel zijn als Mickey Mouse, daarvoor is hij veel te Europees. Geen
toverdrank die daar verandering in kan brengen.'

De aantrekkingskracht van de onoverwinnelijke Galliers berust op hun
non-conformisme en hun streven naar onafhankelijkheid. Is er nog wel plaats voor
een strip als Asterix in het verenigde Europa?

'Meer dan ooit. Begrijp me goed, ik ben zeer Europees ingesteld. Maar het is een
feit: hoe meer de centrale organisatie voortschrijdt, hoe meer de gewone burger
zich verschanst in zijn eigen nationale of regionale cultuur. Dat hebben we de
afgelopen tien, twintig jaar al in Frankrijk zien gebeuren. In Bretagne is het
Bretons als tweede taal op sommige scholen ingevoerd en is er een herleving van
de Keltische volkscultuur. Vergelijkbare tendensen zie je in de Languedoc, in
Baskenland, op Corsica en in de Elzas. Aan Asterix is dat allemaal niet te
danken, het is de verdienste van enthousiaste linguisten en volkskundigen. Maar
ik ben ervan overtuigd dat de onafhankelijke instelling van Asterix, zijn merde
a tout le monde, iedere cultuur in verdrukking aanspreekt. Niet alleen in
Frankrijk. Of we nu Duitser, Italiaan of Hollander zijn, we willen toch niets
liever dan met rust gelaten worden?'

Tekenaar

Albert Uderzo: 'Ik hou ervan om eindeloos te blijven prutsen.' Foto Jeremy
Bembaron/ abc press

Tekenkunst ; Kunst en Cultuur ; Kunst ; Beeldende Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               63 of 87 DOCUMENTS

                                NRC Handelsblad

                                 March 14, 2000

Schadelijke stoffen

BYLINE: LOURENS GENGLER, STADSKANAAL

SECTION: Opinie; Pg. 8

LENGTH: 208 words


'De brandweer heeft metingen verricht, en er blijken geen schadelijke stoffen te
zijn vrijgekomen'. Ook in deze krant van 8 maart stond dit te lezen in de
verslaggeving over de brand van een verffabriek in Aalsmeer. Hoe is het
mogelijk? Als gewone burger word je verboden om verfresten met het huisvuil mee
te geven naar de verbrandingsoven, je mag geen snoeihout in de tuin verbranden
en vanuit de lucht worden boeren gecontroleerd of ze niet stiekem fikkie stoken.

Maar nee, bij een ongecontroleerde vuurzee in een verffabriek komen geen
schadelijke stoffen vrij. En dat terwijl de vlammen huizenhoog uit het dak slaan
en gitzwarte roetwolken de stad verduisteren. Ongelofelijk, want iedereen weet
dat bij de productie van verf een scala aan (schadelijke) stoffen wordt gebruikt
die met elkaar kunnen reageren. Denk alleen al aan oplosmiddelen die bij
schilders het Organisch Psycho Syndroom (OPS) kunnen veroorzaken. PAKs en
dioxines zijn gegarandeerd ontstaan. Nu zal de eenmalige blootstelling van
omwonenden aan de vrijgekomen stoffen wel geen gevolgen hebben voor hun
gezondheid. Maar als bij zo'n brand geen schadelijke stoffen vrijkomen, dan kan
een halfleeg blikje verf deze zomer dienen als aanmaakblok voor de barbecue.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               64 of 87 DOCUMENTS

                                NRC Handelsblad

                                 March 13, 2000

Kersenbijter is iets te grappig ; Afscheid van De Federatie

BYLINE: DOOR NOOR HELLMANN

SECTION: Kunst; Pg. 11

LENGTH: 551 words


Royce, de illusionist en Mandy, zijn 'slanke assistente', Agnetha Magnetha, 'het
meisje van 3000 pond', Franckie Davidson met zijn 'tropical-balloon-show' en 'de
jongedames van quick silver dance a-go-go' treden op voor een zaal met 'zieke
tweevoetertjes', maar daarvan krijgen wij niets te zien. We zien de rijk
uitgedoste artiesten met gouden glitters, veren boa's en diepe decollete's
uitsluitend voor of na hun act in het kille stenen trappenhuis van centrum De
Kersenbijter. De kersenbijter, een nieuw stuk van het duo Peer Wittenbols
(schrijver) en Rob Ligthert (regisseur), speelt zich af achter de schermen van
een benefietvoorstelling voor 'kinderen zonder kanker'. Het blijkt flink te
rommelen, daar buiten het zicht van de schijnwerpers, zodat de organisator zich
in het zweet moet werken om de avond tot een goed einde te brengen.

De kersenbijter is de tiende en laatste voorstelling van het opmerkelijke
theatergroepje De Federatie dat volgend jaar zal fuseren met Theater van het
Oosten in Arnhem. Dat het eigenzinnige karakter van De Federatie daar behouden
blijft lijkt niet onwaarschijnlijk, aangezien Ligthert en Wittenbols hun
samenwerking zullen voortzetten. Kenmerkend voor hun stukken zijn de komisch
verdraaide spreektaal en het verhevigde realisme op het toneel, een combinatie
die de vaak treurige werkelijkheid van de personages licht verteerbaar maakt.

Ook De kersenbijter is zo opgezet. Het is de eerste klucht van het tweetal en
het bezit tal van ludieke elementen die het stuk er op papier veelbelovend doen
uitzien: achtervolgingen in het donker, verdwijntrucs, gedaanteverwisselingen,
nepbaarden en stagnerende ritsen. In de grauwe catacomben van centrum De
Kersenbijter (vormgegeven door Matt Vermeulen) vliegt het variete-volk elkaar in
de haren. Hopeloze verliefdheden, ontboezemingen, misverstanden, verwarringen,
wraak en jaloezie drijven de spanning aardig op en dat alles lijkt een dolle
avond te kunnen opleveren.

Inderdaad heeft de voorstelling grappige scenes en herkenbare
Wittenbols-zinnetjes die een gevoelig oor voor taalcliche's en modieuze
formuleringen verraden ('Communiceer de vraag dan nog eens'), maar toch
bevredigt het stuk niet. Gek genoeg is in dit geval juist dat taalgebruik soms
te veel van het goede. De humor ligt er te dik bovenop in deze klucht, ook in
het spel. Met name George van Houts speelt te nadrukkelijk een komisch type. Een
meer ingehouden speelstijl, van bijvoorbeeld Juul Vrijdag, werkt beter.

De kersenbijter begint erg leuk met een wollige toespraak van de organisator
('Waar ik voor sta is een deel organisatie die ik mag doen en moet doen'), maar
al gauw daarna zakt de voorstelling in en dan duurt het een tijd voordat het
spel enige vaart krijgt.

Misschien komt de humor van Wittenbols en Ligthert beter tot zijn recht in een
oer-Hollands kamerstuk over de gewone man als Noordeloos, een van hun vorige
stukken.

Voorstelling: De kersenbijter, van Peer Wittenbols door theatergroep De
Federatie. Regie: Rob Ligthert. Spel: Juul Vrijdag, Anne Martien Lousberg,
Pieter Bouwman, George van Houts, e.a. Gezien: 11/3 Rozentheater Amsterdam.
Aldaar t/m 18/3; 22 t/m 25/3 Plaza Futura Eindhoven; 28/3 t/m 1/4 Toneelacademie
Maastricht. Inl: 043-3252770.

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               65 of 87 DOCUMENTS

                                NRC Handelsblad

                                 March 10, 2000

De bloem van onze letterkunde ; Het Boekenbal in foto's

BYLINE: DOOR HENK VAN GELDER

SECTION: cs; Pg. 8

LENGTH: 1415 words


Schrijvers zijn net mensen, blijkt jaarlijks op het Boekenbal. Ooit was dat
anders, getuige een fotoboek.

Harry Mulisch gaat altijd. Zijn eerste keer was in 1953, toen hij vlak na zijn
romandebuut Archibald Strohalm hoog op het schellinkje van de Stadsschouwburg in
Amsterdam plaats mocht nemen. Zijn volgende keer is aanstaande dinsdag; dan
heeft hij als auteur van het Boekenweekgeschenk van dit jaar recht op een hele
rij stoelen in theater Carre. Zonder hem is het Boekenbal niet compleet. Toen
hij in de jaren zeventig een paar keer geen heil in het feestelijk samenzijn
zag, werd hij naar zijn zeggen gebeld door de organisatie: of hij niet toch
wilde komen - dan was er tenminste een echte Schrijver.

Toen hij zich er voor het eerst vertoonde, droeg het jaarlijkse openingsfeest
van de Boekenweek nog de naam Schrijversbal. Zo was het ook bedoeld door de
organiserende commissie Collectieve Propaganda van het Nederlandse Boek: als de
door schrijvers gedragen opmaat van een promotieweek. Hoe meer bekende
schrijvers zich op aandacht trekkende wijze in het feestgedruis stortten, des te
meer foto's daarvan de volgende dag in de krant zouden staan - en hoe liever de
cameraman van Polygoon een schilderachtige reportage zou komen maken voor de
komende aflevering van het bioscoopjournaal.

Al voor de oorlog begon de Boekenweek een paar keer met een gala-avond, met
voordrachten, toneel en klassieke muziek, maar zonder bal na. Het eerste bal
dateert pas van 4 maart 1947. 'Het was een sprookje', zegt Mies Bouhuys in het
fotoboek Alle jaren feest dat de CPNB volgende week uitgeeft. 'Buiten sneeuwde
het, binnen was het een gala, alles waar je in die afschuwelijke oorlogsjaren
van gedroomd had. Ik droeg mijn allereerste avondjurk - roze met zwarte tule.
Mijn zus heeft uren in de rij gestaan voor die stof, want textiel was nog op de
bon.' Ze was toen twintig en verkeerde, tot over haar oren verliefd, in het
gezelschap van de veel oudere Ed Hoornik. Voor hem moet het allemaal nog veel
verbazingwekkender zijn geweest; nauwelijks twee jaar eerder was hij
teruggekeerd uit het concentratiekamp Dachau.

De herinneringen aan die eerste jaren staan geheel in het teken van het licht na
het oorlogsduister. Het leven was schraal en de borrel nog lang niet overal te
koop, het schrijversbestaan werd overheerst door geldnood, de gezichten waren
bleek en mager, de vooroorlogse rokkostuums hadden jarenlang in de kast gehangen
en slobberden nu om de magere lijven, en ook de avondjurken waren nog van voor
de oorlog of geleend of speciaal voor deze gelegenheid vervaardigd uit een
ternauwernood op de kop getikt stukje stof. 'Je moest toen nog echt in het lang
en we waren doodarm, dus ik rende meteen naar een collega bij Meulenhoff waar ik
toen werkte', zegt Hanny Michaelis, die in 1948, samen met haar Gerard van het
Reve, haar eerste Boekenbal bijwoonde. 'Zij heeft mij haar avondjurk geleend,
een donkerblauwe van taftzijde. Het was de eerste keer dat ik zoiets chics aan
had. Gerard droeg een geleende smoking.'

Op een foto uit 1948 zitten ze samen op de trappen van de Stadsschouwburg, een
pril stel met ernstige gezichten, zich ten volle bewust van het belang van dit
moment. Ze horen erbij. Achter hen zien we allerlei groten uit die tijd, zoals
Hoornik, Anna Blaman, de publicist Ben Stroman met zijn Elisabeth, Manuel van
Loggem en de opkomende kleinschrijver Simon Carmiggelt. De trappenhuizen waren
de favoriete pleisterplaats voor de elite, schreef de uitgever Willem Schouten
in zijn memoires: 'Op deze kleine amfitheaters streek de bloem van de
Nederlandse letterkunde neer.' Dat is trouwens zo gebleven: wie vorig jaar de
trappen op of af wilde, moest oppassen om niet te struikelen over de cercle die
zich op de trap had gevormd rond Connie Palmen, de schrijfster van het
Boekenweekgeschenk, en haar Hans van Mierlo.

Verder is er wel veel veranderd. Dat begon al toen de Vijftigers brutaalweg in
hun existentiele truien op het bal afkwamen, en dat liep in de loop van de jaren
zestig uit op het heilloze idee dat het feest - net als de rest van de
maatschappij - hoognodig moest worden gedemocratiseerd. Wat was begonnen als het
Schrijversbal en in de jaren vijftig de naam Boekenbal kreeg, moest toen een
Lezersfeest heten en worden georganiseerd in huiveringwekkend sfeerloze hallen
als de RAI en het studiocomplex van de NOS. Het was in die periode, dat zelfs
Harry Mulisch het een paar keer liet afweten.

Pas vanaf het begin van de jaren tachtig durfde het Boekenbal weer enigszins
exclusief en traditioneel te zijn. Maar intussen was de opmars van de media
onstuitbaar geworden. Vroeger waren de fotografen je eigen vrienden, zegt Remco
Campert in Alle jaren feest - en de naamsvermeldingen in dit boek geven hem
gelijk: de foto's uit de eerste decennia zijn van Carel Blazer, Maria Austria,
Ed van der Elsken, Aart Klein, Cas Oorthuys en andere geestverwanten. Als zij
destijds een fotoboek maakten, schreven de schrijvers daar teksten bij. Later
kwamen de persfotografen, en nog weer later de cameraploegen van de vele
tv-programma's, die dezer dagen allemaal hun eigen Boekenbal-reportage willen
uitzenden. Elke schrijver staat tegenwoordig minstens een keer oog in oog met
een camera, en Mulisch vaker.

Vijf Uur Show

En zo ontstond allengs ook het beeld van het door mediavertegenwoordigers
overheerste Boekenbal. 'Echt', verzucht uitgeefster Tilly Hermans, 'als je iets
bij de media doet, kom je er een stuk gemakkelijker in dan wanneer je schrijver
bent.' Zelf liep ze er eens, na wekenlang soebatten over kaartjes voor haar
auteurs, een vriendin tegen het lijf die voor de Vijf Uur Show werkte. De
cijfers die de CPNB in januari vermeldde in een rondschrijven aan de uitgevers,
tekenen de verhoudingen. Voor auteurs zijn dit jaar 300 invitaties gereserveerd,
voor employes van uitgeverijen en boekwinkels eveneens 300, voor de pers 100 en
voor organisatie, sponsors, overheid, collega-stichtingen, jury's e.d. de
resterende 100. Gezien het feit dat elke invitatie voor twee personen staat,
zijn de schrijvers inderdaad veruit in de minderheid.

Toch moeten schrijvers het Boekenbal de glans verlenen waarop de daaropvolgende
Boekenweek tien dagen lang kan teren. Ze zijn er, zo bezien, niet eens in de
eerste plaats voor zichzelf, ze zijn er voor de glamour van de literatuur -
zoals half Hollywood jaarlijks samenkomt voor de Oscars om de filmindustrie in
het zonnetje te zetten. Aan hun aanwezigheid dient het gewone volk, dat buiten
moet blijven staan, zich te vergapen.

Een probleem is alleen dat de schrijvers van nu geen bovenaardse figuren meer
zijn. Heren als Vic van Vriesland, Jany Roland Holst, Anthonie Donker en C.J.
Kelk, door Willem Schouten aangeduid als de bloem van de Nederlandse letterkunde
anno 1947, leefden in de ogen van hun lezers op een Olympus. Op de radio gaven
ze wel eens een causerie, en een enkele keer kon men hen in een deftig zaaltje
ook wel eens een lezing horen uitspreken. Maar verder bewogen ze zich niet onder
het volk. Wie nu echter een roman schrijft, onthult op de televisie zijn diepste
gevoelens, reist het land door voor vraaggesprekken en voorleesavonden, poseert
en signeert. En of ze zich nu voor het Boekenbal al dan niet hebben opgedoft, of
ze al dan niet dronken zijn geworden, en of ze zich al dan niet op de dansvloer
hebben gewaagd - geen mens die er meer van opkijkt. Hoe meer publiciteit het
Boekenbal krijgt, hoe minder bijzonder het is.

De schrijvers zijn aanraakbaar geworden, zelfs Harry Mulisch moet langzaamaan
oppassen om niet te gewoon te worden.

'Alle jaren feest'. Research en eindredactie: Just Enschede. Uitg. Stichting
CPNB, 288 blz., [f] 49,50

Boekenbal 1995: Tv-regisseur Ellen Jens en Adriaan van Dis. Op de achtergrond
uitgever Ronald Dietz en Tessa de Loo foto Klaas Koppe

Links: 1961, Koningin Juliana, omringd door o.a. Mischa de Vreede, Gerard Reve,
Harry Mulisch, kinderboekenschrijfster C. Pothast-Gimberg (direct rechts van
Juliana), recensente Jeanne van Schaik-Willing en cabaretiere Corry Vonk.
Helemaal links uitgever Geert Lubberhuizen en rechts achter Mulisch, met bril,
Peter van Straaten foto Eddy Posthuma de Boer

Boven: 1955, Hugo Claus, Gerard Reve en Elly Claus foto Nico Jesse

1965, vlnr: Eva Hoornik, J. Bernlef, Bert Voeten, Marga Minco foto Eddy Posthuma
de Boer

Boeken ; Evenementen en manifestaties ; Literatuur ; Fotografie ; Kunst en
Cultuur ; Kunst ; Taal- en Letterkunde ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               66 of 87 DOCUMENTS

                                NRC Handelsblad

                                 March 10, 2000

De hoge heren en het grote feest van Mbengue

BYLINE: DOOR ONZE CORRESPONDENT KOERT LINDIJER

SECTION: boeken; Pg. 31

LENGTH: 1373 words

DATELINE: MBENGUE, 10 MAART.


Als hoogwaardigheidsbekleders het woord nemen, verstomt het feest in Mbengue
(Ivoorkust). Voor geslaagde heren in de politiek wordt een bijna goddelijk
respect in acht genomen in Afrika.

Waarom bij dageraad opstaan als het maar drie uur rijden is? Ik vertel mijn
Ivoriaanse begeleider me om negen uur op te pikken. Het feest in Mbengue begint
immers pas om een uur in de middag.

Maar we hadden eerder moeten vertrekken. We rijden op het arme platteland in het
noorden van Ivoorkust. Op de onverharde weg passeren herhaaldelijk de laatste
modellen Mercedessen. De hoge heren op weg naar het feest in Mbengue vliegen ons
voorbij en laten ons in dikke stofwolken achter. We kuchen, wrijven de zandlagen
van de ogen en schudden het rode stof uit het haar.

De katoenboertjes op hun velden langs de weg leggen hun werktuigen neer. In het
stof valt niet te werken. Katoen is het enige exportgewas op de droge savanne in
het noorden. Is de katoenteelt hun springplank naar ontwikkeling? Als een
boerenfamilie hard werkt, kan ze jaarlijks vijf hectare bebouwen. De opbrengst?
Tweehonderd gulden per hectare. Vermoedelijk kijken over vijftig jaar de
katoenboertjes nog steeds de dure automobielen na.

Met piekende haren en een masker van stof op rijden we Mbengue binnen. Het is er
feest, groot feest. Duizenden mooi uitgedoste Ivorianen slenteren door de paar
zanderige straten. De enige inwoner van Mbengue met een camera doet goede zaken.
Van ver over de savanne zijn muziekgroepen toegestroomd. Het stadje trilt op de
percussie. De lieflijke muziek van kora en xylofoon omlijst het getrommel en
vervormde geluid van de talking drum. De handen van een drummer slaan zo snel
dat ze niet meer lijken te bewegen. De vrouwengroep van Mbengue swingt gracieus
in speciaal bedrukte doeken, door hun lichamen gaat de kronkelende beweging van
een slang. Het zweet sijpelt langs hun gevlochten haren.

Mbengue is te klein voor de talrijke bands. Iedere groep zoekt haar uithoek.
Ongestoord door het ritme van de ander spelen de percussionisten door.
Wild-uitziende jongens in smerige kleren en met slaapmutsen op het hoofd rennen
en springen door de straten. Zij behoren tot een mystieke sekte. Een duivel in
juten zak en met een masker van een langharige vogel schudt en schokt. De
omstanders raken in de ban, ze zweten en gillen. Iedereen wordt een. Iemand van
de sekte schiet met buskruit een antiek geweer af. Een knal die niemand hoort.
Dit is een ruimhartige ontlading van emoties in het verder zo ingehouden
Ivoorkust. Als Afrika's muziek de maatstaf is, dan is het continent het
gelukkigste van de wereld.

En dan plotsklaps is het voorbij. De percussie verstomt, de emotie verdampt. De
politiek neemt het over. Het parlementslid staat in de achterbak van de pick-up.
Zijn lange witte gewaad wappert in de wind. Met wijdgespreide armen neemt hij
het gejuich in ontvangst. Dit is de meest prominente zoon van Mbengue. Hij heeft
het gemaakt, eerst als lid van het parlement en toen als martelaar achter de
tralies, waar hij terechtkwam omdat hij tot de oppositie behoorde. Zijn roem nam
pas goed een aanvang toen hij tijdens de militaire coup van afgelopen kerstmis
uit de gevangenis werd bevrijd en minister werd. Dat maakte hem tot de held van
Mbengue, een feestje waard.

Maar voor het volk is het feest voorbij. Op het kaalgetrapte voetbalveld is de
menigte verzameld. De hoogwaardigheidsbekleders nemen plaats onder een open
tent. De royaal geklede dames en heren krijgen ieder een plastic beker met koel
mineraalwater. De minister moet op een bankstel. Iemand wijst me een plastic
stoel in het laatste stukje schaduw. Een inwoner van Mbengue probeert zich bij
mij aan te sluiten. Hij ontvangt een harde politieknuppel op de rug en schiet
weg. De gewone man behoort te staan, in de brandende zon.

De redevoeringen beginnen. Zeer uitgebreid wordt de minister gelukgewenst,
gefeliciteerd, lof toegezwaaid, geroemd en geprezen. Urenlang. 'We zijn trots op
U. Vergeet ons niet', jubelt een dorpshoofd. Iedere spreker wordt naar het
kleine podium begeleid door twee jonge dames in korte rokken, twee vruchten van
de stad. Een ander al even aantrekkelijk jong meisje houdt de microfoon vast en
weer een ander de parasol. De luidsprekers zijn van de menigte afgericht naar de
hoogwaardigheidsbekleders. De plattelandbewoners hoeven niets te horen en zij
vergapen zich dus aan de jonge damesbenen.

De politieke klasse van Afrika vertegenwoordigt de massa niet. In Ivoorkust had
nog geen drie maanden geleden een populistische staatsgreep plaats. Nu al
vertoont de oppositie van toen de arrogantie van de macht. Kiezers verzetten
zich daar niet tegen. Een arm en kritisch boertje antwoordde eens op de vraag
waarom hij niet op de oppositie stemde: 'Dat doe ik pas als ze aan de macht
zijn.' Je stemt op iemand omdat je hoopt er zo op vooruit te gaan. De inwoners
van Mbengue verwachten binnenkort een school, een verharde weg en een ziekenhuis
van hun minister in het verre Abidjan. Zo werkt de Afrikaanse politiek.

De invoering van het meerpartijenstelsel begin jaren negentig heeft weinig aan
de autoritaire politieke cultuur van Afrika kunnen veranderen. 'De tweede
bevrijding' heette het toen en er werd inderdaad een aantal stoffige regimes
weggestemd. Maar bij de tweede ronde van verkiezingen vijf jaar later, behielden
alle zittende regimes hun macht. Op twee na: in Madagaskar en Benin haalden de
kiezers de vijf jaar eerder verdreven presidenten terug. De recente nederlaag
van Robert Mugabe bij het referendum in Zimbabwe was mede daarom zo'n
aardverschuivende gebeurtenis. Hij is arrogant en corrupt, maar altijd kon de
president rekenen op het reservoir van volgzame kiezers op het platteland. Wat
een verrassing toen de Zimbabwanen hem opeens lieten vallen!

De goede sfeer van deze mooie dag in Mbengue is vervlogen. Dit soort exercities
in zelflof komt al te veel voor in Afrika. Maar toont opstappen geen gebrek aan
respect voor de meest prominente zoon van Mbengue? Mijn begeleider gebaart me te
gaan zitten. Zolang de Afrikanen hun arrogante leiders tolereren, zal er weinig
ten goede veranderen. De behoefte aan een dynamische democratie is nog even
groot als tien jaar geleden.

Afrika lijdt onder het Grote Man syndroom. Voor geslaagde heren in de politiek
wordt een bijna goddelijk respect in acht genomen. Zelfs als het een gehate
politicus is. Veel Afrikaanse journalisten kennen tot in detail de corruptie en
de misdadigheid van hun bestuurders. Maar als zij hoogwaardigheidsbekleders
interviewen, kruipen deze ervaren journalisten voor hen, praten zij hen naar de
mond en tonen zij respect. Of is het angst? Angst voor bovennatuurlijke
krachten? Vele goed opgeleide Congolezen weten met zekerheid dat de gehate
Mobutu vanuit de dood zal terugkeren om wraak te nemen.

De politicus identificeert zich niet met de kiezer. Hij toont hoe hij meer
geslaagd is dan de gewone man en daarom de moeite waard is om op te stemmen. Hij
werpt zich op als het traditionele Afrikaanse stamhoofd, dat vaak tegelijk
democraat en dictator was. De moderne versie van het Afrikaanse stamhoofd is
echter arrogant en autoritair. De Afrikaanse politicus breekt de afstand niet af
maar vergroot hem. Hij spreekt niet met zijn kiezers maar tegen hen. Waar in
Europa een politicus op verkiezingscampagne van huis naar huis gaat, of handen
schudt op markten, daar zoeft een Afrikaanse politicus met zijn file Mercedessen
over stoffige wegen en door verarmde dorpjes en laat de bewoners geintimideerd
achter.

De drummers in Mbengue dutten onder grote mangobomen. Die zijn ouder dan de
politieke elite en geven bescherming. Als de politici hun publieke
zelfbevrediging hebben beeindigd, in hun salonvoertuigen zijn gestapt en het
dorp verlaten, zal het feest opnieuw beginnen.

Ivoorkusts nieuwe politieke leider Robert Guei (vooraan, met tressen) poseert op
5 januari met zijn kabinet na zijn eerste bijeenkomst in een legerkamp in de
hoofdstad Abidjan. (Foto Reuters)

Ivoorkusts nieuwe militaire leider Robert Guei (vierde van rechts, met baret)
poseert met soldaten en leden van het Comite van Publieke Redding op 25 december
nadat het leger de macht had gegrepen. (Foto Reuters)

Politiek en staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               67 of 87 DOCUMENTS

                                NRC Handelsblad

                                 March 9, 2000

Een mooie toekomst achter ons?

BYLINE: DOOR ONZE REDACTEUR MENNO TAMMINGA

SECTION: Economie; Pg. 13

LENGTH: 761 words

DATELINE: AMSTERDAM, 9 MAART.


Hebben algemene banken als ABN Amro een mooie toekomst achter zich, nu Deutsche
en Dresdner Bank fuseren en hun particuliere klanten op afstand zetten? Het is
voordansen in Europa. Of katalysator voor Nederland?

Wat is nog de toekomst van de algemene bank? De bank die via eigen kantoren,
telefoon en Internet alles aanbiedt, van consumentenkrediet en woninghypotheken
tot en met een mondiale aandelenemissie voor een multinationale onderneming of
het financieel advies bij een miljardenovername.

Heeft de algemene bank haar mooiste toekomst achter zich nu Deutsche Bank en
Dresdner Bank samengaan en hun kantorennetwerk voor de particuliere klanten op
afstand zetten en verzelfstandigen. Een verrassende nieuwe prominente
aandeelhouder (rond 40 procent) in het particuliere kantorennetwerk wordt
verzekeraar Allianz, die ook de beheerorganisatie van de beleggingsfondsen voor
de 'gewone man' van Deutsche Bank, DWS (250 miljard gulden beheerd vermogen),
overneemt.

De algemene bank, de zogeheten Universal Bank, is zo gewoon op het Europese
continent, dat het bijna vanzelfsprekend is. Het is een afkorting, zoals in ABN:
Algemene Bank Nederland.

Zullen de grote Nederlandse financiele instellingen, die de Duitse
ontwikkelingen al jarenlang met argusogen volgen, hun beleid moeten aanpassen?
Met name ABN, en na de fusie (1991) ook ABN Amro, spiegelden zich graag aan
Deutsche Bank, de Europese topbank, die als eerste in de jaren tachtig al
buitenlandse banken met een kantorennetwerk opkocht vooruitlopend op de
verwachte Europese integratie.

'In Duitsland kunnen banken als Deutsche Bank hun particuliere kantoren al jaren
niet rendabel genoeg maken, maar dat is een specifiek Duits probleem', zegt
financieel analist H. Hakker van Metzler, een onafhankelijke zakenbank. 'Als je
naar het binnenlandse netwerk van ABN Amro kijkt zie je dat dat heel winstgevend
is.'

Analisten zien de positie van banken als ABN Amro en van financiele
conglomeraten als ING (Postbank, Nationale-Nederlanden) en Fortis (Amev, VSB,
MeesPierson) niet direct bedreigd worden. 'Op korte termijn raakt deze bundeling
de Nederlandse banken niet', zegt analist H. van Everdingen van de
onafhankelijke zakenbank Kempen & Co. 'Dit proces is het voordansen voor de
consolidatie op Europese schaal.'

Nederlandse analisten hadden vanochtend moeite om de logica van het loslaten van
het particuliere kantorennetwerk volledig te begrijpen. Doordat Deutsche en
Dresdner Bank deze activiteiten apart zetten en een nieuwe grootaandeelhouder
recruteren missen zij zelf een deel van de kostenbesparingen en winstgroei die
in de particuliere zaken geboekt kunnen worden.

Zij laten daarmee de financiele supermarkt over aan Allianz, en concentreren
zich verder op activiteiten als bank voor (grote) bedrijven, vermogensbeheer
voor professionele beleggers en een grotere internationale rol als zakenbank
(uitgifte van aandelen, effectenhandel en fusie- en overnameadvies). Als
zakenbanken behoren de Nederlandse financiele instellingen niet tot de mondiale
kopgroep, en een nieuwe concurrent zal hen niet veel extra zakenvolume
afsnoepen, zo verwachten analisten.

In tegenstelling: fusies op deze schaal leiden doorgaans tot periodes van
navelstaren, waarin de samenvoeging en personele bezetting van nieuwe afdelingen
energie vreet en klanten eerder een gevoel van verwaarlozing bekruipt.

De grootste invloed op de Nederlandse financiele koplopers heeft de fusie als
maatstaf voor de toekomst. Zij worden zoveel groter in wat hun aandelen op de
effectenbeurs waard zijn. Die waarde bepaalt de pikorde. 'De grote jongens lopen
van je weg', constateert Hakker, en de kans is aanzienlijk dat deze grote
partijen een voorsprong nemen bij toekomstige deals: de grensoverschrijdende
fusies en overnames. 'Dit kan als een Europese katalysator werken.'

Vanochtend spoot de koers van Commerzbank, de nummer vier in Duitsland die nu
wel erg eenzaam lijkt, met 10 procent omhoog op geruchten dat internationale
bankgigant HSBC een bod voorbereidt.

De afgelopen maanden zijn ook al verschillende scenario's voor Nederlandse
financiele instellingen de revue gepasseerd. ABN Amro en Commerzbank? Fortis zou
met de Britse bank en verzekeraar Lloyds TSB praten. En dan is er nog de
mogelijkheid van een samengaan van ING (kapitaalkracht) met ABN Amro (wat meer
ondernemerschap).

Zegt Hakker:'Afgaande op de kranten zijn er vorig jaar gesprekken geweest. Dat
soort gesprekken zal nu wel weer gevoerd worden.'

Bank- en verzekeringswezen ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               68 of 87 DOCUMENTS

                                NRC Handelsblad

                                 March 7, 2000

Loonmatiging ten einde

BYLINE: DOOR ONZE REDACTEUR FERRY VERSTEEG

SECTION: Economie / Binnenland; Pg. 17

LENGTH: 840 words

DATELINE: ROTTERDAM, 7 MAART.


Jaren van loonmatiging lijken ten einde door de economische hoerastemming en de
krapte op de arbeidsmarkt. Dreigt een loonexplosie?

In het poldermodel staat het begrip loonmatiging nog centraal, maar in de
dagelijkse realiteit niet. Met recordaantallen vacatures en een werkloosheid van
2,6 procent ligt dat ook voor de hand. Er is nog zoiets als een arbeidsmarkt.

Veel nieuwe werknemers beginnen allang niet meer met nul dienstjaren, maar
krijgen er gelijk een paar toebedeeld. Schaarstetoeslagen zijn op een gespannen
arbeidsmarkt ook populair, en hetzelfde geldt voor jobhoppen, vaak met het oog
op betere betaling. Veranderde in 1994 4 procent van de werknemers van werkplek,
in 1998 was dat de helft meer. En als de tekenen niet bedriegen, stijgt dat
percentage verder.

Dat de vakcentrale FNV door de economische hoerastemming en de 'exorbitante
zelfverrijking' onder topmanagers niet langer op de loonrem wil trappen wordt
ook duidelijk. Mikte de FNV medio vorig jaar nog op 1,75 a 2,25 procent
loonsverhoging, op Prinsjesdag ging dat naar maximaal 3 procent plus 0,5 procent
voor 'leuke dingen' en eind vorig jaar naar 4 procent plus 0,5 procent. Het
opvallende was dat FNV's bijna-verdubbeling van de looneis binnen een half jaar
vrij weinig reactie opriep. Vorige maand deed Abvakabo FNV er nog een schepje
bovenop met een looneis in de zorgsector van 7 a 8 procent.

Kort daarvoor verklaarde de voorzitter van FNV Bondgenoten, Hans de Vries, een
bijna twintigjarig streven naar loonmatiging openlijk tot gepasseerd station.
'Nederland hoeft geen lage-lonenland te worden', sprak De Vries tijdens het
congres van zijn bond, met bijna een half miljoen leden de grootste van het
land. 'Ons bedrijfsleven moet op de Europese en wereldmarkten niet op loonhoogte
willen concurreren' want zulks maakt de werkgever 'gemakzuchtig en kortzichtig'.
Wel moet bedrijven volgens hem 'streven naar de kennisintensieve economie',
zodat hoogwaardiger 'alternatieve werkgelegenheid onstaat'.

Het congres van FNV Bondgenoten aanvaardde zelfs de stelling dat 'het naar
andere landen verdwijnen van productie die gebaseerd is op naar Nederlandse
maatstaven te lage loonkosten (...) acceptabel kan zijn'. De Vries verwierp
sporadisch werkgeversverzet tegen FNV's looneis van 4 procent met het argument
dat dezelfde werkgevers het afgelopen jaar ruim 1,5 procent meer dan de formele
CAO-loonsverhoging van 2,7 procent hadden betaald.

Onderzoeker T. van de Hoven van de werkgeversvereniging voor de metaal- en
elektrotechnische industrie FME-CWM bevestigde onlangs het cijfer van de Vries.
Vorig jaar bleek de werkelijke loonsverhoging in de sector aanzienlijk hoger
uitgekomen dan de bij CAO afgesproken 2,6 procent. De reele verhoging bleek 4,26
procent en de onderzoeker was daarvan 'heel erg geschrokken'.

Minder onder de indruk is de Rotterdamse sociaal-econoom prof. Coen Teulings.
Hij wijst erop dat de Nederlandse lonen in het kielzog van het befaamde akkoord
van Wassenaar dat werkgevers en werknemers in 1982 sloten door vele factoren -
zoals de economische crisis begin jaren tachtig, verlaging van sociale
uitkeringen en de toevloed van vrouwen op de arbeidsmarkt - met bijna 20 procent
achterbleven bij het Europees gemiddelde. Teulings: 'Na een jaar of twintig
loonmatiging zie je dat andere lange-termijneffecten gaan werken. Er komen door
de verbetering van economische infrastructuur en investeringsklimaat steeds meer
nieuwe bedrijven, meer vraag naar arbeid en opwaartse druk op de lonen.' Volgens
Teulings keert Nederland zo weer terug naar het Europese loongemiddelde. 'Dat
wordt afgedwongen door de markt.'

Zeker nu de afzwakkende loonmatiging volgend jaar samenvalt met een krachtige
stijging van de koopkracht door invoering van het nieuwe belastingstelsel rijst
de vraag of die ontwikkeling zorgelijk is. Het Centraal Planbureau voorziet bij
een CAO-loonstijging van 2,25 procent voor komend jaar volgens voorlopige
cijfers een reele koopkrachtverhoging voor Jan Modaal met 4,25 procent. Daarbij
is rekening gehouden met een verwachte inflatie van 3,25 procent. Gaan de lonen
met 4 procent omhoog, wat heel goed mogelijk is, dan kan de koopkracht zelfs met
6 procent stijgen.

Dreigt een herhaling van 1989-1992, toen oplopende lonen en dalende winsten een
loon- en prijsspiraaltje plus conjuncturele dip veroorzaakten?

Paul van der Ven, van de stafgroep economisch onderzoek van de Rabobank, wil dat
niet bevestigen. Volgens de CPB-prognose daalt de arbeidsinkomensquote - het
deel van de bedrijfskosten dat naar loonkosten gaat - immers van 83,25 procent
dit jaar tot 82,25 procent in 2001. Dat zou erop wijzen dat het bedrijfsleven de
stijging van de loonkosten door verlaging van andere kosten en/of een hogere
productiviteit weet te compenseren. 'Maar waakzaamheid blijft geboden',
waarschuwt Van der Ven. 'Nu is er alom optimisme en dat lijkt voor 2000 terecht.
Daarna nemen de onzekerheden snel toe.'

Lonen stegen tot nu toe matig

Loon en inkomen ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               69 of 87 DOCUMENTS

                                NRC Handelsblad

                                 March 7, 2000

Schaf veeltoppigheid rechtsstelsel af

BYLINE: J. TH. DEGENKAMP

SECTION: Opinie; Pg. 8

LENGTH: 1102 words


De reorganisatie van de zittende magistratuur moet worden aangegrepen om het
rechtsstelsel te vereenvoudigen, meent J. Th. Degenkamp.

Het recht is een schoolvoorbeeld van een collectief goed. Per definitie
profiteren wij allemaal of hebben wij allemaal last van het recht. Het recht is
een instituut om gedrag van mensen te regelen en daarvoor zijn allerlei
instituties nodig. Een van die instituties is de rechterlijke macht. Die heeft
zich ontwikkeld tot een wirwar van instellingen waardoor het recht er voor de
gewone burger niet eenvoudiger op is geworden. Historisch gegroeide verhoudingen
en instituten hebben niet zelden een taai leven. Dat komt doordat het recht iets
heeft van een geloof zonder god. Hoge- en lagere priesters van het recht hullen
zich in toga's, spreken niet zelden in juridische geheimtaal en vormen heel
duidelijk een maatschappelijk herkenbare beroepsgroep met eigen zeden en
opvattingen.

Maar het recht is er niet alleen voor de juristen, het is van algemeen
maatschappelijk belang. Bestaat ergens geen behoorlijk functionerend
rechtsstelsel, dan kunnen gewone burgers het vaak wel vergeten. Blote macht
regeert en zowel sociaal als economisch hebben mensen weinig te verwachten. De
ontwikkelingen in het voormalige communistische blok laten zien van welke
belangrijke betekenis het recht voor de ontwikkeling van de maatschappij is.

In Nederland is op het ogenblik een reorganisatie van de rechterlijke macht aan
de gang. Daarbij gaat het nu over de zogenaamde zittende magistratuur: dus over
onder andere de rechters bij rechtbanken, gerechtshoven en Hoge Raad. De Hoge
Raad is een van de toppen in de juridische hierarchie. Het is niet de enige top,
want naast de Hoge Raad zijn als juridische eindpunten te noemen de Centrale
Raad van beroep, het College van Beroep voor het Bedrijfsleven en de Afdeling
bestuursrechtspraak van de Raad van State.

Het Nederlandse rechtssysteem ziet er dus niet uit als een piramide, maar als
een veeltoppig hooggebergte. Die veeltoppigheid brengt mee dat er dus veel wegen
naar verschillende toppen leiden. Voor burgers is dat niet eenvoudig.
Vervelender is nog dat het beleid van die verschillende hoogste colleges niet
altijd gelijk is. Weliswaar is sprake van informele coordinatie, maar voor de
gewone burger zou het toch veel eenvoudiger zijn als een weg naar de top zou
leiden.

De huidige plannen van het kabinet gaan niet in deze richting. Het kabinet wil
het bestuur en het beheer van de gerechten naar de gerechten zelf brengen,
waarbij de onafhankelijkheid van de rechters ten aanzien van de inhoud van de
beslissingen blijft bestaan. Het beheer heeft nu nog een directe link met het
departement. Verantwoording voor het gevoerde beheer moet worden afgelegd
tegenover een op te richten Raad voor de rechtspraak, die echter niet de Hoge
Raad en de Afdeling bestuursrechtspraak van de Raad van State onder zijn hoede
krijgt. De Hoge Raad heeft een 'eigenstandige positie' (het laatste politieke
modewoord!). Die positie wordt nodig geacht in verband met de rechtsvormende
taak van de Hoge Raad, de Raad van State valt niet onder het departement van
Justitie, maar onder Binnenlandse Zaken.

Beide argumenten klinken weinig overtuigend. Het kernbezwaar tegen de huidige
voorstellen is dat weer gekozen is voor halfweg-oplossingen. Grofweg kan een
burger als hij een conflict heeft met de overheid voor twee wegen kiezen: de
civielrechtelijke en de bestuursrechtelijke weg. Die keuze is lang niet altijd
makkelijk te maken en heeft soms grote gevolgen. Voor juristen is dit heerlijk
en brood op de plank. Voor burgers is het alleen maar vervelend, ondoorzichtig
en ingewikkeld.

Ter rechtvaardiging van dit ingewikkeld gedoe wordt soms verwezen naar de heel
bijzondere aard van het publiekrecht ten opzichte van het privaatrecht, maar dat
argument heeft in de loop van de tijd heel veel gewicht verloren. In het
horizontale privaatrecht (burger ten opzichte van burger) zijn veel verticale
elementen (hoger-lager) opgenomen en in het verticale publiekrecht is veel
gehorizontaliseerd: de overheid moet zich net zoals de burger netjes gedragen.

De bijzondere bestuurlijke rechtscolleges kunnen zeer goed in de gewone
rechterlijke organisatie worden geintegreerd. Dat de Raad van State dan de
rechterlijke taak verliest en een zuiver adviescollege wordt, kan ook alleen
maar winst worden genoemd. Ook vanuit internationaal-rechtelijke optiek is dit
te prefereren. Integratie van andere hoogste rechters binnen bijvoorbeeld het
kader van de Hoge Raad, hoeft ook niet te betekenen dat rechterlijke
specialisatie de hals wordt omgedraaid. Intern kan specialisatie behouden
blijven. De burger wordt bij eenwording van de rechterlijke organisatie verlost
van allerlei onnodig ingewikkeld gedoe, waar juristen mooie termen als 'formele
rechtskracht' en dergelijke voor verzonnen hebben, maar die au fond slechts
mooie woorden zijn voor verspilling van energie en middelen.

De Hoge Raad heeft kort geleden een voor de burger prettige uitspraak gedaan
over de vergoeding van kosten van juridische bijstand in een zogenaamde
bezwaarprocedure. Als de overheid onrechtmatig heeft gehandeld, heeft de burger
recht op vergoeding van die kosten. Die uitspraak wijkt duidelijk af van eerdere
uitspraken in gelijksoortige zaken gedaan door de Raad van State. Schaffen wij
de ongelukkige veeltoppigheid in ons rechtsstelsel af, dan zijn wij in ieder
geval van dit soort malle situaties af. De kans dat dit soort voorstellen het
haalt is echter niet groot. Gevestigde juridische belangen zijn taai en
'historisch gegroeid', is voor velen nog steeds een sterk argument. In de
huidige paarse publieke armoede-ideologie is misschien het besparingsargument
wel overtuigend om tot integratie over te gaan en heilige huisjes af te breken.

Dat vooral besparing het huidige kabinet aanspreekt blijkt ook uit het net
ingediende wetsvoorstel waardoor het burgers zo goed als onmogelijk wordt
gemaakt de kosten in bezwaarprocedures vergoed te krijgen. Alleen als het
genomen besluit onrechtmatig is en de overheid in ernstige mate onzorgvuldig
heeft gehandeld moeten de kosten volgens dit wetsvoorstel worden vergoed.

Zowel overheid als burger moeten zich ten opzichte van elkaar zorgvuldig
gedragen en elkaars schade vergoeden als zij dit niet doen. Het is echt een
gotspe dat dit wetsvoorstel wordt ingediend onder het mom van het tegengaan van
overmatige juridisering.

Prof.mr.drs. J.Th. Degenkamp is hoogleraar rechtswetenschap.

Illustratie uit Les Gens de Justice van Daumier.

Rechtspraak ; Recht ; Justitie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               70 of 87 DOCUMENTS

                                NRC Handelsblad

                                 March 6, 2000

Hippe aankleding kan stijve Brecht niet redden

BYLINE: DOOR WILFRED TAKKEN

SECTION: Kunst; Pg. 9

LENGTH: 663 words


Na de Beurskrach van 1929 wilde de Duitse schrijver Bertolt Brecht aan het volk
uitleggen hoe wankel en duister het kapitalistisch systeem was en hoe
Jan-met-de-pet altijd weer de dupe is van door de hoge heren uitgelokte
depressies. Met dat doel schreef hij Die Heilige Johanna der Schlachthofe, een
toneelstuk over een vleescrisis in Chicago waardoor duizenden arbeiders op
straat komen te staan. De heldin, heilsoldate Johanna, trekt met de werkers ten
strijde tegen slachthuisbaas Maurer, maar door haar naieve bemoeienis wordt de
vleeskoning alleen maar machtiger, en de arbeiders steeds armer. En het sneeuwt
ook nog de hele tijd.

Het stuk, dat door Toneelgroep Amsterdam wordt opgevoerd als Jeanne d'Arc van de
slachthuizen (Global crisis/ Jesus loves you), is om duidelijke redenen onbekend
gebleven: het is lang en taai, de personages staan met eindeloze lappen tekst
uit te leggen hoe het ragfijne spel van de kapitalistische economie in elkaar
steekt. Waar ze overigens niet in slagen; de vleesmanipulaties blijven
onbegrijpelijk. Daarnaast wil Brecht ook nog zeggen dat kerk en kapitaal elkaar
steunen en dat de arbeiders, slecht geworden door armoede, zelf meewerken aan
hun Verelendung. Eerst komt het vreten, dan de moraal, zeg maar. Noemenswaardige
dramatische ontwikkeling zit er verder niet in. Een arbeider raakt zijn vingers
kwijt, een ander verdwijnt in de gehaktmolen, Jeanne sterft van honger en kou,
maar het raakt je geen moment omdat zij alleen maar stereotype poppetjes zijn.

De jonge Duitse regisseur Falk Richter heeft zichzelf voor de ondankbare taak
gesteld om dit gedateerde, stijve stuk tot leven te wekken. Eerste vereiste
daarbij was dat het gemoderniseerd moest worden. Dat het kapitalisme niet deugt
is een boodschap die tamelijk uitgekauwd is en die bovendien nauwelijks aanslaat
in het welvarende, voldane Nederland van Kok en Zalm. Dus staat achterop het
podium een moderne videomuur waarop te zien is hoe een koe wordt geslacht en hoe
in een eindeloze rij raadselachtige getalletjes de beurs fluctueert. Heilsoldate
Jeanne (Marieke Heebink), in een rood uniformjurkje tot net onder het kruis,
neemt de stoere, geile poses van een popzangeres aan. Componisten Boudewijn
Tareskeen en Wim Conradi schreven kitscherige gospelrockliedjes die worden
opgevoerd als in videoclips, met dansjes en gebaartjes.

Hoe fraai en grappig ook, de hippe aankleding kan niet verhullen dat Richter
eigenlijk een trouwe Brechtvolgeling is die nauwelijks iets aan het stuk heeft
aangepast. Hij heeft in de monologen geschrapt, en in de verbindende teksten,
die worden gesproken door Roos Ouwehand, zitten wat actuele toespelingen. Deze
maken echter alleen maar extra duidelijk dat de rest van het stuk niet meer van
deze tijd is. Ouwehand zegt dat de arbeider van nu in talkshows over incest
praat en dat de schurk van toen nu Kohl en Clinton heet, maar wat leert ons dat?

Ook ter modernisering heeft Richter de spelers flink opgejaagd, zodat de
knechten en bazen koortsachtig over het podium rennen, als waren ze op de
beursvloer. Dit kan echter niet verhullen dat de speelstijl ouderwets
Brechtiaans is. De acteurs spelen vlak en ironisch, ze laten duidelijk merken
dat ze acteurs spelen die een rol spelen. Ze zetten geen personages neer, ze
leggen het verhaal voor ons uit. Volgens de leer van Brecht moet zo'n speelstijl
vervreemding opwekken, maar het wekt alleen maar onverschilligheid op. Brechts
ernstige en simplistische boodschap verdraagt geen ironische vorm. Als het de
mensen op het podium al zo weinig kan schelen wat er gebeurt, dan zal het de
toeschouwers helemaal worst wezen.

Voorstelling: Jeanne d'Arc van de slachthuizen (Global crisis/ Jesus loves you)
door Toneelgroep Amsterdam. Tekst: Bertolt Brecht. Regie: Falk Richter. Spel:
Marieke Heebink, Roos Ouwehand, Titus Muizelaar, e.a. Gezien: 4/3
Stadsschouwburg Amsterdam. Tournee t/m 19/5. Inl.: (020) 523 7800.

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               71 of 87 DOCUMENTS

                                NRC Handelsblad

                                 March 4, 2000

Megafoons en gefluister ; Vademecum van de 'reformasi' in Indonesie

BYLINE: DIRK VLASBLOM

SECTION: Zaterdags Bijvoegsel; Pg. 35

LENGTH: 2844 words


Ruim honderd dagen is Wahid nu aan de macht in Indonesie. De kranten zijn gevuld
met een ondoorgrondelijke newspeak. Nieuwe woorden voor een nieuwe tijd.

President Wahid wekt de indruk dat hij alles zegt wat hem voor de mond komt. Hij
meldt samenzweringen met een achteloosheid alsof het zijn dagelijks brood is en
deelt afwisselend pluimen en oorvijgen uit. Als we Abdurrahman Wahid mogen
geloven, bestaat zijn voorgeslacht uit alle etnische groepen die Indonesie rijk
is en beschouwt hij de halve wereld als zijn tweede vaderland. Het presidentiele
paleis, tientallen jaren een nagenoeg ondoordringbaar bolwerk van de macht, is
tegenwoordig een zoete inval en de afdeling protocol, die placht te loeren op
boorden zonder stropdas en ongepoetste schoenen, legt bezoek in sarong en op
sandalen geen strobreed in de weg.

Het journaal van de staatstelevisie, nog niet zolang geleden een rituele
voorlezing van driemaal gecorrigeerde communiques, grossiert tegenwoordig in
beleefd-kritische vraaggesprekken en milde kwinkslagen. Bij de vijf commerciele
tv-stations wordt voor reclamezendtijd in de talrijke, goed bekeken
praatprogramma's al bijna evenveel betaald als voor de zwevende blokken in
sinetron (soaps van eigen bodem) en Latijns-Amerikaanse telenovelas.

Het betonijzer van Soeharto's Nieuwe Orde is verkruimeld en het volk is 'Op weg
naar een Nieuw Indonesie', de titel van een discussieprogramma dat wordt
verzorgd door de gezamenlijke tv-zenders. Die weg heet reformasi - de
strijdkreet van de studenten die begin 1998 te hoop liepen tegen de autoritaire
vaderfiguur Soeharto en daarna het codewoord voor de nieuwe nationale consensus.
Reformasi betekent zoveel als 'alles moet anders' en staat voor al datgene wat
Indonesiers altijd hebben moeten missen: democratie, behoorlijk bestuur,
regionale autonomie, respect voor universele rechten en vrijheden en welvaart
voor iedereen.

Demonstraties - tegen IMF en Wereldbank, tegen pornografie, tegen
prijsverhogingen of voor een heilige oorlog tegen de vijanden van de islam -
zijn tegenwoordig net zo gewoon in het straatbeeld van Jakarta als
verkeersopstoppingen en bedelaars. Het aantal titels dat ambulante
krantenverkopers op kruispunten verkopen, is zo groot dat de automobilist het
niet langer in een oogopslag kan overzien. Bijna vijftig politieke partijen en
vele duizenden NGO's , non-gouvernementele organisaties - voor vrouwen, de
rechten van de mens, behoud van de Papoeacultuur en voor wie of wat al niet -
verwoorden luidruchtig de 'aspiraties' van de Indonesiers.

De begrippen 'openheid' en 'openbaarheid' hebben in dit land een nieuwe
betekenis gekregen. Het volk mag weer publiekelijk kankeren op machthebbers en
openlijk van mening verschillen. In twee jaar tijd is er afgerekend met de
decennialang opgehouden schijn van een monolithische Familiestaat, van een volk
dat zich niet uiteen laat spelen door 'twistzieke politici' en dat nijver en
eensgezind werkt aan de Nationale Opbouw, vanaf metershoge borden glimlachend
gadegeslagen door de Vader en Moeder van staat.

In anderhalf jaar tijd is een aantal nieuwe vrijheden verzilverd. Er kwam een
einde aan de persbreidel en in juni vorig jaar mochten de Indonesiers een nieuw
parlement kiezen. Via de omweg van het Volkscongres - een restant van het oude
bestel - dat maar voor de helft uit gekozen afgevaardigden bestaat, koos
Indonesie zich een nieuw leidersduo: moslimleider Abdurrahman Wahid werd
staatshoofd en Megawati Soekarnoputri, de lieveling van de nationalisten, werd
vice-president. Aan hen de taak om de reformasi te volvoeren en aan alle daarin
vervatte, hooggespannen verwachtingen te voldoen. De eerste honderd dagen van
hun leiderschap zitten er intussen op. In die luttele maanden is aan het licht
gekomen hoe onoverzichtelijk en gecompliceerd de erfenis is van hun autoritaire
en corrupte voorgangers. In die korte tijd is ook duidelijk geworden dat de
nieuwe vrijheden hun schaduwzijden hebben, dat 'mogen' niet hetzelfde is als
'doen', dat de goede voornemens een lange, bochtige weg plaveien die voert door
een mijnenveld. De onzichtbare springstof onder het wegdek bestaat uit oude
vetes, de wrok en frustraties van een nog niet uitgespeelde oude garde en de
angsten en onzekerheden die gepaard gaan met verandering.

De nieuwe vrijheden geven de Indonesiers de ruimte om politiek kleur te
bekennen, te publiceren en te demonstreren, maar ook om eindeloos te palaveren
zonder conclusies te trekken, oude rekeningen te vereffenen en opruiend in te
spelen op het wantrouwen tussen volkeren en geloofsgemeenschappen.

De Indonesische elite is koortsachtig bezig met een inhaalmanoeuvre:
'waarnemers' en 'deskundigen' vullen de panels van ontelbare praatprogramma's en
seminars. Zij genieten niet alleen van hun eigen stemgeluid, maar worden ook
gretig aangehaald door de pers. Kranten koppen regelmatig met koene citaten, die
bij lezing van het artikel niet afkomstig blijken van machthebbers, maar van
gediplomeerde forumleden tijdens de zoveelste studiebijeenkomst: het parlement
moet zus, de president moet zo. Tijdens een ontmoeting met de Indonesische
gemeenschap in Den Haag vertelde president Wahid een anekdote: 'Toen Neil
Armstrong voor het eerst voet zette op de maanbodem, bleek die bezaaid met
papers van Indonesische seminars.'

Groenteverkoopsters op de markt van Pondok Labu, Jakarta-Zuid, die zelf niet op
hun mondje zijn gevallen, doen het politieke bedrijf steeds vaker af als
omong-omong saja (alleen gepraat). Hun klanten zijn minder geinteresseerd in met
half-Engels doorspekte monologen van economen dan in de prijs van de waar. Het
kabinet gaat uit van een economische groei van 4 procent in 2000 en een inflatie
van 4,8 procent - niet slecht vergeleken bij de negatieve groei van 13 procent
in 1998 en een nulgroei in 1999, en gunstig vergeleken met de inflatie van 70
procent in 1998. Toch staat de rupiah nog 3,5 maal lager dan toen de crisis
begon. Fabrieken die zijn aangewezen op ingevoerde grondstoffen en afzet op de
binnenlandse markt, zullen ook dit jaar gevaarlijk dicht bij het bankroet komen.
In de luxe winkelcentra van Jakarta is het druk als vanouds, want de
middenklasse die over dollartegoeden beschikt, heeft nooit iets van de monetaire
crisis gemerkt en blijft dure cappuccino's nippen in Wendy's en Cafe Wien. Maar
de meerderheid van de tien miljoen Jakartanen moet werkloos geworden verwanten
opvangen in de kampong en onderhouden van een maandinkomen waarvan de
middenklasse een avondje uit eten gaat.

De demonstraties - rond de val van Soeharto en de jongste zitting van het
Volkscongres in oktober nog massaal - worden kleiner en venijniger. Het zijn
geen steunbetuigingen meer voor politieke kampioenen, maar vooral protesten
tegen nieuwe maatregelen en oude misstanden en niet zelden op de man of vrouw
gespeelde aanvallen op individuele bewindslieden.

De openheid is groot, maar niet alle spelers vertonen zich op het veld en niet
alle 'aspiraties' worden per megafoon geventileerd. De entourages van de
oud-presidenten Soeharto (tot aftreden gedwongen) en B.J. Habibie (weggestemd)
intrigeren achter de schermen. Kapitaalkrachtige cronies van Soeharto en
ex-ministers uit Habibies kabinet zinnen op manieren om te ontkomen aan
rechtsvervolging voor hun vele zonden of op een nieuwe wending aan hun politieke
loopbaan.

Wie een paar jaar niet in Indonesie is geweest en de kranten van de afgelopen
honderd dagen opslaat, stuit bij het lezen op een ondoorgrondelijke newspeak,
een jargon dat de tijdgeest ademt, maar nog niet is doorgedrongen in de
woordenboeken of een geheel nieuwe betekenis geeft aan vertrouwde begrippen. Het
zijn de gevleugelde woorden van een samenleving in verandering, een democratie
in wording, die openheid paart aan geruchten en intriges. Via de elektronische
media dringen ze niet alleen door in het spraakgebruik van de elite, maar ook
tot de eet- en drinkstalletjes in de kampong. Hieronder een greep uit het ABC
van het nieuwe Indonesie, een beknopt vademecum van de politieke cultuur in het
tijdperk-Wahid.

ASPIRATIF Een onvertaalbaar en ook in de 'dikke Teeuw' (het compleetste
Indonesisch-Nederlandse woordenboek) onvindbaar neologisme. De overgangsfase die
inging na de val van Soeharto op 21 mei 1998 is door de verkiezingen niet
afgesloten. De Indonesiers hebben op 7 juni vorig jaar nieuwe
volksvertegenwoordigers gekozen, maar blijven kritisch toekijken hoe zij het
doen. De kiezers laten de gekozenen voorlopig begaan, maar de straat kan elk
moment opnieuw het woord eisen. De parlementariers zijn zich bewust van deze
hypotheek op hun mandaat. Televisie-interviewers vragen steevast aan
afgevaardigden of wat zij doen en voorstaan wel aspiratif is, lees: rekening
houdt met de verwachtingen van het publiek.

Deze herontdekking van de 'volkswil' blijkt uit de toegeeflijkheid van de
politie tegenover demonstranten en uit de mediacampagne die burgers opwekt om
hun aspiraties kenbaar te maken aan leden van het parlement. In een reeks
tv-spotjes loopt de populaire komiek Asmuni met aangeplakte snor en gehuld in
Javaanse jas tutup, sarong en blangkon (gevouwen hoofddoek) wat onzeker door het
parlementsgebouw. Deze karikatuur van de gewone man wordt vriendelijk te woord
gestaan door parlementsvoorzitter Akbar Tanjung, die hem wegwijs maakt in de
wandelgangen. 'U moet ons vooral op de vingers kijken', zegt Tanjung, 'dan kunt
u zelf bepalen hoe 'aspiratif' onze daden zijn.'

Betogingen zijn inmiddels gemeengoed in brede kring. Onverdraagzame moslims
beschuldigden in januari met rellerige spandoeken vice-president Megawati van
passiviteit tegenover de 'massamoord op moslims' in de Molukken. De
vice-president geldt in die kringen als pseudo-moslim en bovendien hebben zij
iets tegen vrouwelijke leiders. De effectiviteit van demonstraties als
drukmiddel is nu ook bekend bij in het nauw gebrachte oud-politici en door het
openbaar ministerie belaagde tycoons. Zo is de superminister van Economische
Zaken, Kwik Kian Gie, vanouds een scherp criticus van malversaties door 's lands
conglomeraten, de laatste weken het doelwit van een demo-hetze van
moslimfanatici: hij zou aandelen hebben in een massagesalon. Het weekblad Tempo
meent dat enkele zakenlui met grote schulden aan de staat deze campagne
financieren.

BISIK (gefluister). Een bestaand woord dat de laatste maanden een nieuwe
betekenis heeft gekregen. President Wahid is een meester in confuse and rule,
een hoogst eigen variant op het aloude 'verdeel en heers'. De manier waarop hij
zijn besluiten neemt, het schijnbaar impulsieve karakter van zijn uitspraken en
de informatie waarop hij die baseert, zijn ondoorzichtig en daarom onderwerp van
wilde speculaties.

In de loop van zijn eerste honderd dagen heeft Wahid het oude
Staatssecretariaat, het kabinet van de president dat onder de Nieuwe Orde een
staat in de staat was, grotendeels ontmanteld en Bina Graha, zijn werkpaleis,
bemand met een viertal 'secretarissen'. Met uitzondering van de militaire
secretaris rekruteerde hij die uit Nahdlatul Ulama (NU), de moslimbeweging die
hij vijftien jaar leidde, en Forum Demokrasi, een groep activisten waarvan hij
in 1991 medeoprichter was. Zijn persoonlijke secretaris, Ratih K. Hardjono, nam
hij mee uit het hoofdkwartier van de NU. Ratih is een voormalige redactrice van
het dagblad Kompas en was veertien jaar correspondent in Australie. Het viertal
wordt in Wahid ongunstig gezinde kranten afgeschilderd als de 'souffleurs'
(pembisik) van de president, die de bijna blinde leider suggesties voor
besluiten en benoemingen zouden 'influisteren' (membisiki). Vorige week werden
zij op het matje geroepen in het parlement, waar een afgevaardigde Ratih
uitmaakte voor een 'Australische spion'.

Dat Wahid zo zwaar op vertrouwelingen leunt, komt doordat hij niet overtuigd is
van de loyaliteit van zijn ambtelijke en militaire informanten. In
prive-gesprekken klaagt de president over de vele konkelende generaals in het
Staatspaleis. Ratih liet zich onlangs ontvallen dat het in Bina Graha wemelt van
de afluisterapparatuur.

GUS PRESIDEN 'Gus' (jongeheer) is de Javaanse aanspreekvorm voor de zoon van een
kiai (schriftgeleerde met een eigen school). Gus Dur is de in brede kring
gangbare koosnaam voor president Wahid (Dur is een afkorting van Abdurrahman).
Uit die bijnaam blijk zowel respect voor deze telg uit een dynastie van
schriftgeleerden als vertrouwelijkheid. Wahids illustere voorgangers Soekarno en
Soeharto werden achtereenvolgens aangesproken met het revolutionaire 'Bung'
(oudere broer, kameraad) en het paternalistische 'Bapak' (vader). Wahid stamt
uit het gezellig-vrome milieu van de pesantren (islamitische kostscholen), waar
leraren en leerlingen met gekruiste benen en blote voeten debatteren op de mat.

De koosnaam 'Gus' staat voor een nieuwe stijl van leidinggeven: je kunt de kiai
bekritiseren, maar hij heeft altijd het laatste woord. Conflicten worden
uitgevochten via silat lidah (vechtsport met de tong), maar de kemphanen worden
nooit boos op elkaar en de verliezer wordt gezichtsverlies bespaard. Hoe
ondoorgrondelijker de overwegingen van de leraar en hoe vernuftiger zijn
uiteenzettingen, hoe groter zijn gezag.

Wahid heeft tijdens zijn loopbaan nooit een overheidsfunctie bekleed en heeft
weinig vrienden in 'het apparaat'. Zijn vaste voornemen om schoon schip te maken
met corrupte functionarissen en de militairen een nieuwe, bescheidener plaats te
wijzen, roept weerstanden en - wie weet - ambtelijke ongehoorzaamheid op. In
deze krachtmeting hanteert Wahid onconventionele wapens: hij debiteert grappen
die het goed doen bij het publiek en zijn tegenspelers op het verkeerde been
zetten, hij laat proefballonnen op om reacties te peilen en doet verrassende
onthullingen, die de indruk wekken dat hem, hoewel hij weinig ziet, heel weinig
ontgaat.

KABINET GADO-GADO De vergelijking van Wahids regeringsploeg met een gemengde
groenteschotel slaat op de etnische, religieuze en partijpolitieke
veelkleurigheid van het kabinet. Die samenstelling stoelt voor een deel op
positieve overwegingen - een 'kabinet van nationale eenheid' in een cultureel
heterogeen eilandenrijk - en is voor het overige een inlossing van politieke
schulden. Wahid heeft zijn verkiezing door het Volkscongres te danken aan een
gelegenheidscoalitie, die deels bestaat uit gelijkgezinden, deels uit partijen
die de nationaliste Megawati de pas wilden afsnijden. 'Waarnemers' en
'deskundigen' hebben kritiek op het compromiskarakter van het kabinet omdat dit
de slagvaardigheid zou verminderen. Van grote inhoudelijke meningsverschillen is
overigens nog geen sprake. Technocraten, ook al zijn ze van verschillende
partijen, spreken dezelfde taal, want Indonesische bestuurskundigen en economen
hebben nog nauwelijks school gemaakt. Toch staan bewindslieden onder druk van
hun achterban om partijgenoten op sleutelposten te benoemen en gewilde
'apparaten', zoals staatsbedrijven, binnen de partijpolitieke invloedssfeer te
trekken. Dit is een nieuw verschijnsel, want Soeharto's Nieuwe Orde was een
feitelijke eenpartijstaat.

PROVOKATOR Nieuw is dit woord niet, maar het is nog nooit zo vaak - en zo
willekeurig - gebezigd als het afgelopen jaar. Sinds de val van Soeharto zijn
oude vetes, jarenlang opgebouwde spanningen en politieke hartstochten, die
tijdens de repressieve Nieuwe Orde onder de oppervlakte bleven, weer opgelaaid.

De nieuwe openheid en de angst bij leger en politie om te worden vervolgd wegens
schending van de rechten van de mens geven ruimte om tot voor kort latente
conflicten uit te vechten. Frustraties over jarenlang star centralisme,
militaire willekeur en roof van grondstoffen hebben in Atjeh en Papoea voedsel
gegeven aan het verlangen naar afscheiding. Het door immigratie verstoorde
demografische evenwicht tussen christenen en moslims en de achterstand van de
oorspronkelijke bevolking ten opzichte van ondernemende nieuwkomers hebben van
de Molukken een sociaal kruitvat gemaakt.

De term 'provocateur' slaat op de diepgewortelde overtuiging onder de bevolking
en bij politici, dat achter de jongste geweldsexplosies poppenspelers zitten die
aan de touwtjes trekken. Die veronderstelling van regie achter de schermen is
deels terug te voeren op de Indonesische voorliefde voor samenzweringstheorieen
(de populaire voorstelling van het politieke bedrijf als een wajangtheater,
waarin de personages worden gestuurd door een dalang, poppenspeler) en doet
onvoldoende recht aan reele conflictstof. Toch zijn er sterke aanwijzingen dat
enkele bloedige botsingen tussen burgers zijn uitgelokt door uitgerangeerde, al
dan niet militaire machthebbers, om aan te tonen dat het heterogene Indonesie
nog niet toe is aan een democratie. Recente vechtpartijen tussen moslims en
christenen in Oost-Java en op Ambon vertonen de vingerafdrukken van de intel, de
militaire inlichtingendienst.

Aanhangers van Megawati demonstreren in Jakarta, november vorig jaar Foto John
Stanmeyer / Saba / Transworld

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               72 of 87 DOCUMENTS

                                NRC Handelsblad

                                 March 3, 2000

Thaise 'jao pho's' blijven stemmen kopen

BYLINE: DOOR ONZE CORRESPONDENT ROBERT GIEBELS

SECTION: Kunst; Pg. 8

LENGTH: 1008 words

DATELINE: BANGKOK, 3 MAART.


Voor het eerst worden in Thailand verkiezingen gehouden voor de Senaat. Voor het
eerst ook zouden dat eerlijke verkiezingen moeten zijn.

Ze mogen niets, de kandidaten in de senaatsverkiezingen die morgen in Thailand
worden gehouden. Ze mogen geen lid zijn van een partij, ze mogen geen campagne
voeren en wat het belangrijkste is: ze mogen geen stemmen kopen. De verkiezingen
zijn een experiment, een proeve van een nieuwe democratie waarin geen plaats
meer is voor de oude politieke generatie.

'Oud' staat voor de corruptie, vriendjespolitiek en chantage die sinds
halverwege de negentiende eeuw in de Thaise samenleving zijn geslopen. Centraal
daarin staat de relatie tussen de kleine man en zijn beschermheer, een relatie
van wederzijdse gunsten en diensten. De gewone man krijgt bescherming in ruil
voor giften en diensten, en de beschermheer, tegenwoordig een zakenman in het
bezit van een groot aantal bedrijven in een bepaalde regio, moet genoeg geld en
macht zien te verzamelen om die bescherming te kunnen geven.

Dit traditionele patroon is in de praktijk ontaard in corruptie en
machtsmisbruik. De beschermheren - de jao pho (god of vader) - zagen in dat
politieke invloed een garantie vormt voor het voortbestaan van hun imperium. Het
politieke bestel in Thailand wordt sinds de jaren '30 gedomineerd door het
leger, dat het machtsvacuum opvulde dat was ontstaan door de afschaffing van de
absolute monarchie. De politiek is een instrument voor leger en jao pho's
geworden.

De justitie is te zwak om de steenrijke lokale peetvaders aan banden te leggen.
De enige beschuldiging die officieel tegen een enkele jao pho loopt, is het zijn
van 'ongebruikelijk rijk'. Hierop is echter nauwelijks een zaak te baseren en
tot een echte veroordeling komt het nooit. Volgens buitenlandse waarnemers omdat
de rechter is omgekocht zodra de publieke aandacht een andere kant op gaat.

Genoeg is genoeg, zegt nu de 'nieuwe' Thaise politicus. Deze politici uit het
Lagerhuis, en in een enkel geval uit de regering, hebben in veel gevallen hun
opleiding in het Westen gehad. Ze zijn tot de conclusie gekomen dat Thailand,
dat officieel als democratie te boek staat, weinig kenmerken van deze staatsvorm
draagt. Er zijn weliswaar regelmatig verkiezingen, maar die worden door de jao
pho's aangegrepen om hun machtsbasis te verruimen. Ze maken gebruik van
klassieke campagnemiddelen: verdachtmaking, omkoping en soms zelfs moord. Maar
het populairst is het geven van geld, rijst of goederen als mobiele telefoons in
ruil voor een stem.

Dat nu moet veranderen: verkiezingen moeten voortaan clean zijn, zeggen nieuwe
politici, met als meest prominente vertegenwoordiger de 35-jarige Abhisit
Vejjajiva. Deze minister op het departement van de minister-president wordt door
vele buitenlandse politici en diplomaten getipt als toekomstig premier.

De eerste test voor de jonge generatie komt als morgen voor het eerst de senaat,
die net als de Nederlandse Eerste Kamer wetgeving toetst, rechtstreeks wordt
gekozen. De verkiezingen zijn het resultaat van de inspanningen van de nieuwe
politieke generatie die twee jaar geleden een nieuwe grondwet door het parlement
wist te loodsen. Tot nu toe werden de senatoren door de koning benoemd op
voordracht van de premier. Aangezien het leger als het toonbeeld van
onafhankelijkheid wordt gezien, zat de senaat, de 'Wuthisapha', altijd vol met
'ja'-knikkende militairen.

Om corruptie en vooral het kopen van stemmen uit te sluiten zijn de
kandidaat-senatoren van nu gebonden aan strikte regels. De meesten hebben
uberhaupt geen geld om stemmen te kopen. Al hun geld zit in het enige dat ze wel
mogen: hun portret ophangen. Dat doen ze dan ook massaal. In Bangkok hangen de
lantarenpalen, regenpijpen en bomen vol met foto's van de 265 kandidaten die
strijden om een van de 18 senaatszetels van de hoofstedelijke regio.

De kandidaten zijn grofweg onder te verdelen in drie categorieen: afgezwaaide
militairen, activisten van non-gouvernmentele organisaties en bekende Thai,
zoals tv- en radiopersoonlijkheden. Alleen de eerste twee categorieen hangen
posters op en zo wapperen norse mannen in uniform naast glimlachende
'onafhankelijken', die zichzelf typeren als 'mensenrechtenstrijder',
'ziekenhuisschandaalonthuller' of kortweg 'Rambo'.

Allemaal hebben ze een nummer, maar waar de mensen achter die nummers allemaal
vandaan komen en wat hun standpunten zijn, is voor de meeste Thai een mysterie -
campagne voeren is immers niet toegestaan. De enkele verkiezingsbijeenkomsten
die wel waren toegestaan, trokken nauwelijks geinteresseerde kiezers.

Al vrij vroeg in de aanloop naar de verkiezingen bleek ook waarom: argumenten en
standpunten tellen niet, als vanouds worden ook bij deze verkiezingen de stemmen
gekocht. Het bureau Pollwatch heeft becijferd dat een beetje electoraat deze
keer ruim drie miljoen gulden per senaatszetel kost. Het geld komt van de jao
pho's die 'hun' kandidaten, soms naaste familie, steunen. Ook andere 'oude'
praktijken steken de kop weer op. In de noordelijke provincie Chiang Rai werden
een provinciebestuurder en zijn chauffeur van dichtbij door het hoofd geschoten.
'Een politieke moord', is alles wat de politie erover kwijt wil. Net als altijd
worden al te populaire kandidaten bedreigd door de hofhouding van concurrenten,
en worden posters weggehaald en vervangen door affiches die kandidaten in een
kwaad daglicht stellen.

De officieel onafhankelijke verkiezingscommissie durft frauderende kandidaten
niet van de verkiezingslijst te gooien. De commisie blijkt dan ook allesbehalve
onafhankelijk: vorige week bleek dat ze financieel gesteund wordt door de oude
corrupte politieke partijen. Een klap in het gezicht voor de nieuwe politieke
generatie voor wie de als 'schoon' bedoelde verkiezingen een kleine lakmoesproef
was. Deze politici, vastbesloten om van Thailand een echte democratie te maken,
moeten voorlopig nog in de wachtkamer blijven zitten.

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               73 of 87 DOCUMENTS

                                NRC Handelsblad

                               February 24, 2000

Hangplek voor carrieremakers

BYLINE: BIRGIT DONKER

SECTION: Agenda; Pg. 19

LENGTH: 1591 words


Heftig uitgaan en carriere maken laten zich lastig combineren. Daarom is voor de
werkende dertiger het loungen uitgevonden: bijpraten op een bank in een trendy
gelegenheid, sushi en champagne erbij en een rustig achtergrondmuziekje van hoog
niveau, bij voorkeur op zondagmiddag. Niks dansen, pillen of doorzakken. Gewoon
braaf op de bank zitten, maar dan buiten de deur.

'Dat daar is de huiskamer', wijst de ober achter de oesterbar. Hij doelt op de
rechthoekige ruimte, een paar treden lager, die nog het meest doet denken aan
een chique versie van een middelbare-schoolsoos. Beige tapijten, kaarsen, her en
der lage tafeltjes en op de muur psychedelische lichteffecten, geprojecteerd
door een soort toverlantaarn. Bij een van de twee nep openhaarden is een
leeshoek ingericht, met interieurbladen en een Christie's catalogus. De
aanwezigen, veelal goed geklede dertigers, hangen op de strakke designbanken en
praten met elkaar of met hun mobiele telefoons. Een dj draait rustige muziek,
een mengeling van onder meer jazz, triphop en moderne bossa nova. Op de
menukaart staan behalve oesters en champagne ook kaviaar, sushi en sake.

Deze quasi huiskamer heet Quincy Lounge en bevindt zich in Vak Zuid, een onlangs
geopend cafe-restaurant onder de tribunes van het voormalig Olympisch Stadion.
De Quincy Lounge - vernoemd naar jazzmusicus Quincy Jones - is een van de vele
lounges die Amsterdam sinds kort rijk is. Loungen (letterlijk 'luieren') is de
nieuwst trend in uitgaan, waaraan vooral dertigers zich wagen die het heftige
stappen beu zijn. Loungen doe je bij voorkeur op zondagnamiddag, na een ochtend
uitslapen en wat funshoppen in het centrum van Amsterdam. Dansen hoort er niet
bij, hoogstens een paar passen op weg naar de bar, harddrugs zijn verboden en
doorzakken kan ook niet meer.

'Loungen is onthaasten in een entertainmentsfeer', zegt Christoph van der Bij,
initiatiefnemer van de Quincy Lounge. 'Loungen hoort bij het Nederlandse
poldermodel, waarin iedereen hard werkt en vroeg op moet. Als je aan je carriere
werkt, kun je nu eenmaal niet meer uitgaan tot zes uur 's ochtends.' Van der Bij
is manager van vier lounge-dj's die zich hebben verenigd onder de veelzeggende
naam Mood Patrol alles onder controle, zelfs de stemming. De lounge-trend is
volgens Van der Bij overgewaaid uit Wenen en New York, waar clubs die geen
dansvergunning hebben noodgedwongen tot loungen overgingen. Loungen kan zelfs in
bedrijfsvorm. Zo organiseert Mood Patrol geregeld lounge-middagen voor het
Internet-bedrijf Netcast.

Het moderne uitgaansleven lijkt zich met het loungen aan te passen aan de
hardwerkende Nederlander. In elk geval is deze nieuwe trend opvallend braaf.
Voorbij zijn de jaren zeventig, van het zonder aanleiding eindeloos doorzakken.
Voorbij ook de jaren tachtig, van thuis cocoonen op de bank. Voorbij de jaren
negentig van het heftig dansen op housemuziek en pillen. Aan het begin van de
21ste eeuw betekent uitgaan met je huiskamer op stap gaan, socialisen, geen
harddrugs en niet te laat naar bed. Deze rustige vorm van stappen ligt in het
verlengde van werken het is allemaal heel gecontroleerd, relaxen op commando.

'Het verschil tussen uitgaan en thuisblijven wordt kleiner', beaamt dj Xavier
Perec van Mood Patrol. Maar het concept van loungen is 'heel streng' en wordt
voor driekwart bepaald door de juiste muziek. 'Prettige, hoofdzakelijk
instrumentele muziek die niet storend is als je niet luistert, maar die toch van
een hoog niveau is.' Om zijn woorden te onderstrepen zet Perec een klassiek
nummer op van Herbie Hancock. 'Dat kan ook af en toe. Lounge-muziek heeft veel
overeenkomsten met bestaande muzieksoorten, zoals jazz en rythm and dance. Maar
in deze vorm is het nieuw. Niks retro.'

De bijbel van de lounge-muziek is volgens Perec de al enkele jaren geleden
uitgebrachte cd The K&D Session van het Oostenrijkse duo Kruder & Dorfmeister.
Inmiddels zijn er ook Nederlandse lounge-cd's, zoals Lounge Deluxe van Monte La
Rue en de deze maand verschenen Transatlantik Lounging2 van Enrico Riva -
'elektronische stemmingsmuziek van Boedapest tot Brazilie'. Het sterke van
lounge, vindt Perec, 'is dat het niet gaat om de muzieksoort, maar om de sfeer.'
Het mag daarom niet te horen zijn wie van de vier Mood Patrol dj's draait -
Xavier Perec, Monte La Rue, Ramon Serrano of Enrico Riva. En behalve muzikale
perfectie gaat het volgens de dj om een 'perfecte locatie en goed eten'.

Loungen kun je ook in de Nieuwezijds Lounge (kortweg NL), die in december werd
geopend door Albert Papot, een voormalig portier van de afgebrande Roxy. In deze
club zitten de klanten, veel voormalige Roxy-gangers, op krukken aan een
verlichte bar - de langste van Amsterdam. Maar je vindt ze vooral ook weggezakt
in de rode comfortabele banken. De sfeer is er, door het pluche, rode behang en
dito gordijnen, tegen het hoerige aan. Tegelijkertijd is het er gezelliger dan
in de Quincy Lounge. Ook hier draaien de dj's van Mood Patrol rustige jazzy
muziek. Op verschillende van de lage tafels staan koelers met champagne. Het
eten is hier Thais en wordt geserveerd op dienbladen die je op schoot moet
zetten.

De NL is bewust opgezet om meer te bieden dan een cafe en toch relaxter te zijn
dan een disco. De club, dagelijks open vanaf acht uur 's avonds, hanteert een
streng deurbeleid. De minimumleeftijd is 25 jaar en zelfs dan kom je er niet zo
maar in. Zo worden de mensen die voor ons naar binnen willen door Papot
geweigerd. 'Dagjesmensen', verklaart hij de buitensluiting. Naast de deur staat
bovendien dat 'correcte kleding vereist' is. Dus geen spijkerbroek met
gymschoenen. Volgens het maandblad Elle bestaat er inmiddels een heuse dress
code voor loungen: dressed up maar niet over de top. Mannen moeten in pak,
liefst tweedehands en zonder das, gecombineerd met een shirt in een opvallende
kleur en wijde boord. Vrouwen in een tweedehands galajurk met een vestje van
H&M. Maar de praktijk blijkt weerbarstiger dan deze regels. In de Nieuwezijds
Lounge zijn de vrouwen deze avond voornamelijk gekleed in korte rok en lange
laarzen, de mannen in donkere broek en dito overhemd.

Populair is ook de Supper Club, een restaurant waar je laat en lang eet, liggend
op witte kussens. In de eigenlijke lounge, onder het restaurant, staan witte
skai-banken in nauwe alkoven. De aanwezigen worden weerkaatst in een grote
spiegel aan een van de muren en het licht verandert telkens van kleur. De gasten
zijn hier nog hipper dan in de om de hoek gelegen NL. Dj Tommy draait deze avond
vooral jazz en break beat. Hij vermoedt dat loungen een reactie is op al het
'techno-geweld' uit de jaren negentig en hij noemt de nieuwe stroming 'een
verrijking'. 'Maar van alleen lounge-muziek word ik gek.' Later op de avond zet
hij dan ook snellere muziek op en wordt er toch nog gedanst.

Heel anders is de sfeer op een zondagmiddag in West Pacific, een cafe-restaurant
op het terrein van de Westergasfabriek. In het midden knettert een echt
houtvuur, aan het plafond draaien discoballen en tegen een van de zeeblauwe
muren hangen lichtbakken die samen de tekst vormen: Jazz is the teacher, funk is
the preacher and with hip hop it won't stop. Slechts in een hoek staan banken,
de meeste mensen zitten op stoelen aan formicatafels. Het publiek, ook hier
vooral dertigers, is er alternatiever dan in de Quincy Lounge en de NL en her en
der zitten en kruipen kinderen. In een belendende zaal is zelfs een
kinderbioscoop ingericht voor het wat oudere kroost.

Bij West Pacific spreken ze liever niet van een lounge, maar van een Superbowl.
'Alle anderen hebben al een lounge, daarom hebben wij een Superbowl', luidt de
verklaring. Toch is ook hier de muziek, die soms tegen reggae aan is, bedoeld
als achtergrond bij het relaxen en socialisen. En ook hier bestaat het eten uit
kleinere hapjes, zoals butterfly garnalen met sweet chili, Turkse borrelhap,
blue stilton met roggebrood en - natuurlijk - oesters.

Elke zondagmiddag draaien hier de dj's Necto en U.R.L. van Back II Back
Soundsystem. Zij vatten het loungeconcept minder streng op dan hun collega's van
Mood Patrol. 'Lounge is vooral een rustig gevoel', vindt U.R.L. De muziek die
daar bij hoort, kan volgens hem alles zijn, zo lang het maar rustig is. 'Wij
maken gewoon een eigen keuze en de live muziek geeft toch een heel aparte
sfeer.' Anders dan de Quincy Lounge en de NL heeft West Pacific geen deurbeleid
en er worden zelfs honden toegelaten. Volgens U.R.L. komen de meeste mensen hier
na een zondagse wandeling in het park of rechtstreeks vanuit hun huis. Sommigen
hebben behalve hun kinderen ook hun ouders meegenomen. Na zessen gaat de
Superbowl over in het restaurant dat West Pacific de rest van de avond is.

In de Quincy Lounge wordt op dat moment nog altijd gerelaxed met hooguit een
versnapering. Tegen half elf is de lounge bijna verlaten. De Mood Patrol-dj
draait onvermoeibaar voort voor de twee nog overgebleven gasten, maar de ober
spoort hen aan niet te lang meer te blijven, want: 'Morgen moet je weer vroeg
werken, anders kun je de volgende keer je drankjes niet betalen.' De manager van
Mood Patrol vertrekt alvast. Met zijn jas al aan geeft hij nog een laatste
lounge-tip aan de overblijvers: 'Niet te veel onthaasten, want dan word je moe.'

De Supperclub in Amsterdam Foto's Cleo Campert

Quincy Lounge, Vak Zuid Amsterdam

Supper Club Lounge in Amsterdam

Quincy Lounge, Vak Zuid, Olympisch Stadion in Amsterdam

Horeca ; Life style ; Maatschappij ; Sociaal Cultureel ; Economie ;
Bedrijfstakken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               74 of 87 DOCUMENTS

                                NRC Handelsblad

                               February 22, 2000

Pronk legt zijn oor te luisteren bij burgers

BYLINE: DOOR ONZE REDACTEUR FLORIS VAN STRAATEN

SECTION: Binnenland; Pg. 2

LENGTH: 568 words

DATELINE: HAARLEM, 22 FEBR.


In de ruimtelijke ordening geldt bij uitstek: zoveel hoofden zoveel zinnen.
Verantwoordelijk minister Pronk wil nu vooral naar de burgers luisteren.

'Dag mevrouw. U spreekt met Pronk, minister Pronk.' Of de Haarlemse mevrouw
Stokman even een kwartiertje heeft om met de bewindsman een vragenlijst door te
nemen over de ruimtelijke ordening van Nederland. 'Als u geen tijd heeft, bel ik
u later wel even terug', roept Pronk nederig.

Maar mevrouw Stokman kan wel even tijd vrijmaken voor de minister, en zo kan
Pronk beginnen met een even lofwaardige als lastige exercitie: vaststellen hoe
de 'gewone' burger Nederland bij voorkeur ziet ingedeeld. De resultaten hiervan
wil de minister proberen te verwerken in zijn Vijfde nota voor de ruimtelijke
ordening, die komende zomer moet verschijnen.

In het Noord-Hollands provinciehuis in Haarlem werd gisteren een begin gemaakt
met telefonische enquetes, waarbij willekeurig gekozen burgers werd gevraagd hun
mening te geven over tal van ruimtelijke kwesties. Behalve Pronk waren hiervoor
ook enkele tientallen Statenleden en vertegenwoordigers van maatschappelijke
organisaties aangetreden.

Daarnaast werd er gisteren een speciale Internet-site opengesteld
(www.geefmijderuimte.nl), waarop elke burger met een aansluiting zijn mening ten
beste kan geven over allerlei ruimtelijke keuzen en problemen. Mensen die zweren
bij papier kunnen desgewenst enqueteformulieren thuisgestuurd krijgen.

Pronk onthulde gisteren dat 'er nog nauwelijks een letter op papier staat' van
de lang verbeide nota. Wel hebben de minister en zijn ambtenaren intussen hun
oor al te luisteren gelegd bij allerlei bestuurders en maatschappelijke
groeperingen. Ook veel scholieren mochten hun zegje doen over hun wensen in dit
opzicht.

De minister heeft zelf intussen al een lange weg achter zich. Lag het accent
kort na zijn aantreden in 1998 nog op een beperkt aantal corridors waarlangs de
ontwikkeling van nieuwe bebouwing eventueel zou kunnen worden toegestaan, begin
dit jaar bleek daar al niets meer van over.

In een rede voor de ANWB zette hij uiteen dat het hem vooral ging om het
vaststellen van rode contouren om de steden en groene contouren rond belangrijke
natuur. Daarbuiten zou de groei van de bebouwing slechts in zeer beperkte mate
mogen worden toegestaan.

De Noord-Hollandse gedeputeerde Meijdam, die ook was gekomen om een paar
enquetes af te nemen, waarschuwde Pronk gisteren dat hij door zovelen te
raadplegen wel met een lappendeken van verschillende meningen wordt opgezadeld.
De verleiding was groot om daar vervolgens 'selectief in te winkelen', waardoor
veel burgers toch weer het nakijken zouden hebben, vreesde Meijdam.

Pronk had eerder op de avond al bekend dat hij zelf soms ook wel eens zijn hart
vasthoudt of hij alle draden nog wel op tijd bij elkaar weet te brengen, zodat
er een zinvol plan voor de toekomstige ordening van Nederland uitrolt. 'Ik weet
nog heel weinig antwoorden', aldus de minister.

Hij is de enige niet. Ook de Haarlemse mevrouw Stokman bekende enqueteur Pronk
op een gegeven moment dat ze het lastig vond te kiezen op welk van vier locaties
nu het beste extra ruimte voor water zou kunnen worden gecreeerd. 'Met dat soort
keuzen zit ik als minister nu ook', hield de minister haar lachend voor, waarna
hij voor haar het hokje 'Geen voorkeur' aankruiste.

Ruimtelijke ordening ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               75 of 87 DOCUMENTS

                                NRC Handelsblad

                               February 14, 2000

Vitesse en Feyenoord voeren meeslepend gevecht

BYLINE: DOOR ONZE REDACTEUR JAAP BLOEMBERGEN

SECTION: Sport; Pg. 15

LENGTH: 843 words

DATELINE: ARNHEM, 14 FEBR.


Ronald Koeman en Leo Beenhakker bemoeiden zich nadrukkelijk met het spelverloop
bij Vitesse-Feyenoord. Ze scholden op de scheidsrechter, ze discussieerden met
de grensrechter, ze zochten sporadisch oogcontact met elkaar. In het Gelredome
waren Koeman en Beenhakker gisteren symbool van een meeslepende wedstrijd. Na
anderhalf uur werkvoetbal, met een rode kaart en zeven gele kaarten, stond een
3-3 eindstand op het scorebord.

De wedstrijd tussen de Nederlandse topploegen vertoonde mediterrane trekjes.
Slidings, tackles en opstootjes bepaalden het spelbeeld. Het publiek vermaakte
zich kostelijk in de Arnhemse arena. Het scoreverloop was regelmatig maar niet
voorspelbaar. Telkens kwam Vitesse op voorsprong. Telkens kwam Feyenoord op
gelijke hoogte. Na een stormachtig slotkwartier konden Koeman en Beenhakker
elkaar de hand schudden. Ze spraken na afloop over 'pure reclame voor de
voetbalsport'. Daarmee was niets te veel gezegd.

De spelers van Vitesse en Feyenoord acteerden in de geest van beide trainers,
die in de Spaanse competitie jarenlang met een over-mijn-lijk-mentaliteit werden
geconfronteerd. Koeman was speler en hulptrainer van FC Barcelona. Beenhakker
was trainer van Real Zaragoza en Real Madrid. Bij terugkeer in Nederland
ergerden zij zich om beurten aan het slappe spel in de eredivisie. Beenhakker
heeft van Feyenoord weer een hecht collectief gemaakt. Koeman heeft het fletse
spel van Vitesse binnen zes weken omgetoverd in een agressieve strijdwijze.

Met gevaar voor lijf en ledematen vochten de spelers om de bal. Voorstopper De
Marchi mocht van scheidsrechter Van Hulten bijna anderhalf uur onbestraft
schoppen en schaven, totdat de speler van Vitesse in de 86ste minuut van het
veld werd gestuurd. Met een gestrekt been torpedeerde hij Feyenoorder Paauwe.
Met een lachend gezicht en onder luid applaus verliet de Italiaanse versie van
John de Wolf het strijdtoneel.

De keiharde wetten van het internationale topvoetbal werden gistermiddag in de
praktijk gebracht. Feyenoord heeft dit seizoen ervaring opgedaan in de Champions
League, waar mooi en aanvallend voetbal niet langer de boventoon voert. Vitesse
blijkt onder de bezielende leiding van Koeman een snelle leerling. Afgelopen
najaar werd de ploeg nog van het veld geblazen door Lens. De zware nederlaag in
Frankrijk betekende de ondergang van de Duitse trainer Neumann, wiens
flegmatieke houding van de spelers afstraalde.

Met Koeman als trainer vertonen dezelfde spelers veel meer vechtlust. De bijna
versleten routinier Van den Brom ging tegen Feyenoord voorop in de strijd. Hij
werd opvallend genoeg niet bestraft voor enkele zware overtredingen. De trage
maar slimme Van den Brom krijgt vertrouwen van Koeman, die hardwerkende
Nederlanders verkiest boven technisch geschoolde buitenlanders.

Beenhakker heeft bij Feyenoord twee jaar eerder voor dezelfde werkwijze gekozen.
De meeste spelers spreken keurig Nederlands, behalve de Argentijn Cruz, die
gisteren door griep was geveld. De meeste Feyenoorders voetballen in de beste
Britse traditie. Na de minimale overwinningen op PSV, Roda JC en Fortuna Sittard
toonde de landskampioen opnieuw veel veerkracht. Volgens verdediger Konterman
krijgt zijn elftal 'gif in de aderen', als de situatie nijpend wordt. Trainer
Beenhakker vergeleek de Rotterdamse vechtmachine met 'een diesel die langzaam op
gang komt'.

Feyenoord kwam tegen Vitesse opvallend traag uit de startblokkken. In de derde
minuut verkeek Konterman zich op de snelheid van Van Hooijdonk. De topscorer van
Vitesse anticipeerde op de verdedigingsfout (1-0). Halverwege de eerste helft
kwam Feyenoord op gelijke hoogte. Een snelle combinatie tussen Paauwe en
Tomasson werd door eerstgenoemde doeltreffend afgerond (1-1). Na ruim een half
uur spelen maakte Van Hooijdonk zijn twintigste competitietreffer. Hij benutte
een strafschop nadat grensrechter Talens een handsbal van Rzasa had
geconstateerd (2-1).

Na de pauze bleken de Feyenoorders over meer longinhoud te beschikken.
Halverwege de tweede helft schoot Tomasson de bal na een korte draaibeweging
hoog in het doel (2-2). In strijd met de veldverhouding sleepte Vitesse tien
minuten later een voorsprong uit het vuur. Na een afgeslagen hoekschop scoorde
de Malinese invaller Diarra met een droge knal (3-2). In de resterende speeltijd
kreeg Feyenoord nog een handvol goede mogelijkheden. Konterman kon de bal tien
minuten voor tijd na een corner ongehinderd in het doel koppen (3-3).

Doelman Dudek van Feyenoord, die vanmorgen na de training vernam dat hij
volgende week voor het eerst in het basiselftal van Polen staat, en doelman
Jevric van Vitesse zorgden met enkele sublieme reddingen voor een enerverend
slot. Trainer Koeman had na afloop vrede met het gelijkspel. 'We blijven
ongeslagen', zei hij trots. Zijn collega Beenhakker was alleen te spreken over
het vertoonde spel. 'De uitslag zit mij niet lekker', verwees hij naar de stand
op de ranglijst. De achterstand van Feyenoord op PSV was een paar uur later
opgelopen tot zeven punten.

Voetbal ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               76 of 87 DOCUMENTS

                                NRC Handelsblad

                                February 5, 2000

Roemenie zit tussen twee vuren

BYLINE: DOOR ONZE REDACTEUR PETER MICHIELSEN

SECTION: Economie; Pg. 15

LENGTH: 639 words

DATELINE: ROTTERDAM, 5 FEBR.


Roemenie moet drastisch hervormen wil het ooit tot de EU toetreden. Maar de
sociale prijs wordt hoog. Het land dreigt bekneld te raken tussen de Scylla van
de hervormingen en de Charybdis van de sociale misere.

Roemenie, zei woensdag de pas aangetreden premier Mugur Isarescu, wordt
internationaal geassocieerd met drie begrippen: enorme verliezen, tekorten en
inflatie. Om van dat imago af te komen moet het roer drastisch om: er moet
worden hervormd, en niet zuinig ook. Zonder die hervormingen, zo hield de
voormalige directeur van de Roemeense Nationale Bank zijn landgenoten voor, gaat
de deur naar de Europese Unie nooit open.

En dat hervormen gaat pijn doen, want 'wonderen vallen niet uit de hemel', aldus
de premier. Jarenlang hebben de opeenvolgende regeringen halfslachtig hervormd
en toegezien hoe maatregelen verwaterden en verzandden in bureaucratische
rompslomp, zinloos werden door inconsequent wetgevend beleid en vastliepen in
corruptie en incompetentie.

Het vierjarenprogramma dat Isarescu woensdag presenteerde, voorziet in een
stroomlijning van de bureaucratie: deze maand wordt een begin gemaakt met het
ontslag van de helft van alle overheidsambtenaren, niet slechts die in
staatsdienst, maar ook die bij de provinciale en lokale overheden. Het plan
voorziet verder in een aantrekken van de financiele discipline. De inflatie moet
omlaag van 54 procent in 1999 tot 27 procent dit jaar en twaalf procent in 2002.
Het begrotingstekort mag de drie procent niet overschrijden, want dat is de norm
van de Europese Unie en, zo zei Isarescu, 'financiele instanties en buitenlandse
investeerders onderhandelen niet met dromers'. Als Isarescu zijn zin krijgt kan
de economie vanaf 2001 jaarlijks met zes tot zeven procent groeien en zal het
BNP per capita aan het eind van dit decennium zijn gegroeid van 3500 naar
tienduizend dollar.

Dat mag langzamerhand ook wel: de Roemeense economie is de enige in het Oosten
die blijft krimpen. Het BNP daalde vorig jaar met weer vier procent en deze week
werd bekend dat de industriele productie in 1999 met acht procent is
teruggelopen. In diverse sectoren, zoals de metaalindustrie, de textiel en de
olieraffinage, leek de terugloop met percentages van 24 tot 36 procent op een
vrije val.

De plannen van Isarescu zijn ambitieus - even ambitieus als die van zijn
voorgangers, en het is de vraag hoe de nieuwe premier de Roemenen er, beter dan
die voorgangers, toe kan brengen mee te werken. In 1997, toen de neo-communisten
naar de oppositie verdwenen en de democraten aan het roer kwamen, was een paar
maanden lang sprake van een nieuwe wind, een nieuw optimisme, een bijna-euforie
zelfs. Maar al gauw smolt dat optimisme weg: het verdampte onder het dagelijkse
bombardement van noodlotstijdingen en de harde werkelijkheid van alledag. De
democraten verspeelden het krediet dat ze hadden en de afgelopen twee jaar
hebben ze het niet kunnen herwinnen. Ook Isarescu heeft dat krediet niet.

Daarbij komt dat de buikriem in de perceptie van de gewone man niet verder kan
worden aangetrokken. Het gemiddeld maandloon is gezakt tot 89 dollar per maand
en daarvan kan niemand rondkomen. Een miljoen mensen zijn werkloos. Dat
werkloosheidsprobleem wordt een ramp als Isarescu inderdaad de helft van al het
overheidspersoneel gaat ontslaan. In vele steden leven mensen bij min 20 graden
zonder verwarming en water omdat ze hun rekeningen niet meer kunnen betalen.
Bejaarden moeten rondkomen van vijftien dollar per maand. Roemenie zit klem
tussen a rock and a hard place: hervormingen vergen offers, en tot offers lijken
de Roemenen niet meer bereid, zelfs als ze ertoe in staat zijn - alle goede wil
van Mugur Isarescu ten spijt.

Buitenlandse betrekkingen ; Binnenlandse politiek ; Internationale organisaties
; Politiek en Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               77 of 87 DOCUMENTS

                                NRC Handelsblad

                                February 2, 2000

Fiscalisten op zoek naar gaten

BYLINE: DOOR ONZE REDACTEUR EGBERT KALSE

SECTION: Binnenland; Pg. 3

LENGTH: 789 words

DATELINE: DEN HAAG, 2 FEBR.


De Tweede Kamer stemt morgen in met het nieuwe belastingstelsel. Duizenden
belastingadviesbureaus maken zich nu op om hun klanten erover voor te lichten.

Zomaar een doordeweekse avond, half december vorig jaar. Telefoon. 'Goedenavond,
met uw belastingadvieskantoor. Bent u op de hoogte van de wijzigingen in de
nieuwe belastingwetgeving? Nee? Wij lichten u graag voor.' Zelfde maand, zomaar
een folder bij de post. 'Het belastingstelsel voor de 21ste eeuw: de gevolgen
voor uw secundaire arbeidsvooraarden.'

Het rommelt in de wereld van de belastingadviseurs. De ongeveer achtduizend
geregistreerde adviseurs hebben de komende tijd hun handen vol aan het nieuwe
belastingstelsel. Wat adviseren we onze klanten over hun vermogen, het eigen
huis, de lijfrente, de spaarregeling? En valt er voor ondernemers al wat te
regelen, zodat ze makkelijker kunnen 'box-hoppen'?

Technische vragen allemaal. Voor de gewone burger zal de volle omvang van de
Belastingherziening 2001 van minister Zalm en staatssecretaris Vermeend (beide
Financien) pas zichtbaar worden als over twee jaar het eerste nieuwe
belastingformulier moet worden ingevuld. Maar voor belastingadviseurs is het van
cruciaal belang om nu al de ins en outs van het plan te kennen. 'Misschien valt
er nu, vlak voor de herziening ingaat, nog wat te schuiven. Je moet toch
anticiperen', zegt een adviseur.

Grote kantoren als KPMG, Deloitte & Touche en PriceWaterhouseCoopers hebben hun
wetenschappers aan het werk gezet om nieuwe producten en diensten te
ontwikkelen. Kleinere kantoren proberen de enorme wet te doorzien, maar zijn
afwachtender. Belastingwijzigingen, zeker ingrijpende, betekenen nieuwe klanten.

'Veel grote kantoren houden seminars voor geinteresseerden en geven brochures
uit voor hun clienten', weet J. van Moorsel, medewerker bij de Nederlandse
Federatie van Belastingadviseurs (NFB). De NFB heeft een eigen, gesloten,
Internetsite geopend voor haar leden, met daarop cursussen, een
discussieafdeling en een kennistoets voor belastingadviseurs. 'Door alle
wijzigingen van de laatste weken kunnen we met die site eigenlijk wel opnieuw
beginnen', zegt Van Moorsel.

De Nederlandse Orde van Belastingadviseurs (NOB) houdt vanavond de eerste van
een drietal 'box-bijeenkomsten', over de verschillende manieren waarop inkomens
in het nieuwe stelsel belast worden. Volgens directeur F. Sobels van de NOB, die
3.100 leden telt, werkt de praktijk zich momenteel 'een ongeluk' om alle
wijzigingen te begrijpen en door te voeren.

Juist die vele recente wijzigingen zijn voor het Haagse bureau Petten, Tideman
en Sassen reden de kat even uit de boom te kijken. 'We zijn een klein bureau en
hebben het met de huidige praktijk druk genoeg. Eerst maar eens zien wat
Vermeend doet. En wat de Tweede Kamer doet. Wij wachten met concrete maatregelen
tot de wet er ligt', zegt fiscalist K. Stoffels.

De afwachtende houding van enkele kleinere adviesbureaus is de adviseurs van
Amkreutz & Donners uit het Limburgse Hulsberg een doorn in het oog. 'Studeren of
stoppen', luidt het devies daar. Vennoot E. Donners: 'Het verheugt mij dat wij
horen bij de bureaus die actief met onze klanten meedenken over het nieuwe
belastingplan. Het is een heel karwei om alles bij te houden, maar alleen op die
manier kunnen we hen nu al van zinnig advies voorzien.'

De nieuwe belastingproducten en ontduikingsmogelijkheden die Amkreutz & Donners
bedenken zullen niet vrijelijk verkijgbaar zijn. De fiscus zit de adviseurs al
maanden op de hielen, zo blijkt. 'Ik heb laatst een openbare bijeenkomst over de
belastingherziening afgezegd, omdat ik hoorde dat er naast adviseurs ook
ambtenaren van de belastingdienst in de zaal zouden zitten', vertelt Donners.
'We zijn wat voorzichtiger geworden.'

Een tipje van de sluier wil hij oplichten. De aflossingsvrije hypotheek met
onbeperkte looptijd - aangepakt in het nieuwe plan - wordt een nieuwe trend in
de hypotheekrentes, verwacht Donners. 'In plaats van tegen een zo laag mogelijke
rente een hypotheek af te sluiten, wordt het aantrekkelijker om de eerste dertig
jaar van een hypotheek juist een hogere rente te nemen. Als na dertig jaar geen
rente meer mag worden afgetrokken, heb je toch een aardige reserve opgebouwd met
belastingvrij geld.'

Bang voor inkomstenderving zijn de adviseurs niet. Volgens Vermeend zal het plan
een einde maken aan de massale belastingontduiking van het huidige stelsel, maar
de beroepsfiscalisten weten beter. 'Pas als er een vlak-tax komt, een uniform
belastingtarief voor iedereen zonder aftrekposten, houdt het voor ons op', stelt
Van Moorsel.

Dossier Belastingplan 2001 www.nrc/nl/DenHaag

Belastingheffing ; Economie ; Nationale Economie ; Overheidsfinancien

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               78 of 87 DOCUMENTS

                                NRC Handelsblad

                                January 24, 2000

Albert Heijn gaat met verse vis Internet op

BYLINE: DOOR ONZE REDACTEUR REMMELT OTTEN

SECTION: Economie; Pg. 10

LENGTH: 895 words

DATELINE: ROTTERDAM, 24 JAN.


Supermarktconcern Ahold zegt het kunstje onder de knie te hebben: fruit en vis
on-line aanbieden via Internet. Daarom opent Ahold dit jaar Internet- winkels in
alle vijftien landen waar het actief is.

Het heeft meer dan tien jaar geduurd, maar de Albert Heijn Thuisservice maakt
sinds kort geen verlies meer. Daarom gaat Ahold, het moederconcern van Albert
Heijn, dit jaar bij alle ketens een bezorgdienst - een ander woord voor een
Internetsupermarkt - beginnen die is gebaseerd op de ervaringen met AH
Thuisservice.

Binnen vijf jaar moet de omzet van die Ahold-Internetwinkels stijgen tot
minimaal zo'n 5 procent van het totaal. Ahold behaalde in 1999 een omzet van 74
miljard gulden en verdubbelt die ongeveer iedere vijf jaar.

De Internetwinkel wordt geen wereldwijde Ahold-supermarkt, maar een
online-dienst onder de eigen merknaam van ieder dochterbedrijf in de vijftien
landen waar Ahold actief is.

In Nederland krijgen bijvoorbeeld Albert Heijn, C1000 en Gall & Gall ieder hun
eigen winkel, net als Stop & Shop of Giant in de Verenigde Staten en BompreCo in
Brazilie. 'We hebben met Ahold tussen de 30 en 40 miljoen klanten, maar we
kiezen voor de merknamen van de winkels', zegt een woordvoerder. 'Bij eten en
drinken gaat het om vertrouwen. Mensen kiezen voor een merk dat ze al kennen,
waar ze op kunnen rekenen.'

Ahold loopt met zijn e-commerce-initiatief enige jaren achter op
Internet-pioniers als boekwinkel Amazon. De verklaring daarvoor is tweeledig.
'Al die specifieke Internet-bedrijven maken forse verliezen', zegt een
woordvoerder van Ahold. 'Wij willen minstens break-even draaien, liefst er iets
aan verdienen.'

Ten tweede is de distributie van houdbare (en makkelijk te verpakken) goederen
als boeken, cd's en kleren heel wat eenvoudiger dan van 'verse' goederen als een
liter melk, een pond zalmfilets en een kilo peren. Bovendien moeten de
Internet-orders foutloos worden verwerkt. 'Het wordt niet gewaardeerd als je een
etentje geeft en een deel van de bestelling wordt niet bezorgd', zegt de
woordvoerder.

Een van de dingen die Ahold de afgelopen jaren heeft geleerd, zegt de
woordvoerder, is gebruik te maken van alle beschikbare distributiestromen.
Albert Heijn Thuisservice heeft een eigen distributiecentrum in Heemstede waar
de artikelen voor iedere bestelling bij elkaar gezocht en verpakt worden en met
eigen bestelwagens naar de klanten gaan. Maar de service werkt ook met bezorging
vanuit de bestaande winkels. Dochterbedrijf Stop & Shop in Boston hanteert
hetzelfde opportunisme in zijn alliantie met Peapod, de grootste specifieke
Internetsupermarkt in de Verenigde Staten.

Hoe ingewikkeld de (winstgevende) levering van verse levensmiddelen is, blijkt
uit twee beperkingen die Ahold zichzelf oplegt. Om een foutloze bezorging te
kunnen garanderen is het assortiment van de Internetsupermarkt noodgedwongen
kleiner dan van de echte winkels, terwijl het aanbod van boeken en platen op
Internet juist oneindig veel groter is dan in de echte winkels. Bovendien liggen
de prijzen van een pak Pampers-luiers of een krat Heineken-bier bij AH
Thuisservice een paar procent boven de winkelprijzen, terwijl boeken op Internet
meestal goedkoper zijn dan in de boekwinkel.

De aankondiging van Ahold komt temidden van een reeks Internet-initiatieven van
grote winkelketens. Wal-Mart, de grootste winkelier ter wereld, heropende begin
deze maand zijn Internetwinkel en sloot kort daarop een alliantie met America
Online, de grootste Internet-aanbieder in de Verenigde Staten. Via die alliantie
moet ook de 'gewone man', de grootste klant van Wal-Mart, aan Internet worden
geholpen. In Groot-Brittannie hebben Wal-Martdochter Asda (met vier aparte
distributiecentra voor Internet-bestellingen) en Tesco veel tamtam gemaakt.

In Nederland opent op 15 februari een specifieke Internet-supermarkt zijn
deuren. De boodschappenlijn.nl levert in eerste instantie alleen houdbare
artikelen en diepvries (1.500 verschillende artikelen), maar komt later dit jaar
ook met vers. De e-tailer koopt in bij Ahold-concurrent Laurus en distribueert
via de bezorgdienst van TPG Post. Ook de Makro en de Edah hebben Internetwinkels
aangekondigd.

De grootste Internetsupermarkt van de Verenigde Staten is overigens Peapod,
waarmee Ahold samenwerkt rond de stad Boston. Peapod levert in acht steden verse
en houdbare artikelen en sinds kort in alle staten 'houdbaar'. Het bedrijf heeft
100.000 klanten en behaalde in 1998 een omzet van 150 miljoen gulden. Maar het
bedrijf verwacht een forse groei: in 2003, meldt de Peapod-website, zal de omzet
van Internetsupermarkten in de VS zo'n 80 miljard dollar bedragen.

De Albert Heijn Thuisservice bedient op dit moment alleen het noorden van de
Randstad. De omzet is 30 miljoen gulden, tegen 9,5 miljard voor Albert Heijn.
Wanneer de Thuisservice in heel Nederland beschikbaar komt, kon een woordvoerder
niet zeggen. C1000, een andere Ahold-dochter, is pas onlangs begonnen met een
netwinkel.

Waar Internet wel al ver ontwikkeld is, is het 'grootverbruik' voor cateraars of
horeca. Aholddochter Deli XL verwerkt 30 procent van zijn 1,5 miljard gulden
omzet via Internet.

Peapod verwacht groei, beurskoers volgt nog niet

Internet ; Detailhandel ; Economie ; Bedrijfstakken ; Handel ; Wetenschap en
Techniek ; Technische Wetenschappen ; Informatica ; Computernetwerken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               79 of 87 DOCUMENTS

                                NRC Handelsblad

                                January 22, 2000

Postzegels maken vaak niet rijk ; Invoering van Euro voor filatelist heel
belangrijk

BYLINE: DOOR ERICA VERDEGAAL

SECTION: Economie / Geld telt; Pg. 19

LENGTH: 1025 words


's Werelds populairste hobby krijgt in 2002 een nieuwe impuls: eurozegels gaan
circuleren en guldenzegels gaan eruit. Wat moet en kun je doen om straks dik aan
postzegels te verdienen?

'Het aandeel van de gewone man', noemde men de postzegel vroeger. De waarde
ervan kan immers net zoals bij effecten stijgen en dalen, maar de investering
kan beperkt blijven. Tegenwoordig is zowel arm als rijk filatelist, en wel in
groten getale. De Collect Club van PTT Post schat het totale aantal
postzegelliefhebbers op zo'n 800.000. Over een kleine twee jaar overvalt al deze
hobbyisten een belangrijke gebeurtenis: exact honderdvijftig jaar na de
invoering van de eerste postzegel in 1852, gaan alle guldenzegels eruit. Vanaf 1
januari 2002 verkopen de postkantoorbalies slechts zegels in euro's en
eurocenten. Guldenzegels zijn nog bruikbaar tot juli 2002 en nog tot eind 2002
inwisselbaar tegen eurozegels. Daarna is het met de postzegel in guldens en
centen definitief gedaan.

Althans, dat geldt voor postzegelgebruikers. De ware filatelist daarentegen kan
haast niet wachten tot de laatste guldenzegel onbruikbaar raakt en de eerste
eurozegel gaat rouleren. 'De invoering van de Euro is voor ons heel belangrijk',
zegt Clemens Kienhorst, secretaris van de Nederlandse Vereniging van
Postzegelhandelaren (NVPH). 'Per 31 december 2001 is heel Nederland in guldens
een afgesloten verzamelgebied, terwijl je weer kunt beginnen met eurozegels.'

Niet-verzamelaars raadt Kienhorst van harte aan nu met sparen te starten 'want
postzegels van de laatste jaren van een verzamelgebied zijn altijd relatief
schaars.' Moeilijk is verzamelen in elk geval niet, want alle postzegels van
1999, 2000 en 2001 zijn compleet met opbergmappen simpelweg te bestellen bij de
CollectClub van PTT Post of te koop in postzegelwinkels. Kienhorst: 'Daarna kun
je bijvoorbeeld gaan terugverzamelen tot het geboortejaar van je kind, kleinkind
of jezelf.'

Ook Ben Mol, kandidaat-bestuurslid van de Nederlandse Bond van Filatelisten
(NBF) en al ruim veertig jaar filatelist, vindt dit een uitgelezen moment om een
postzegelverzameling te starten. 'Beginnende verzamelaars kunnen moeilijk alle
postzegels van de afgelopen 150 jaar bemachtigen. Nu starten is niet alleen leuk
vanwege de euro, maar ook omdat het in 2002 groot feest is, omdat de Nederlandse
postzegel dan 150 jaar bestaat.'

Mol adviseert aspirant-eurofilatelisten nu vast te letten op zegels waarop een
euroteken staat. In januari 1999 gaf PTT Post al een zegel over de invoering van
de euro uit. 'Ook enkele Belgische en Franse zegels dragen reeds een euroteken',
tipt Mol. 'En de stadsposten, onder andere Kollum.' Vanaf 2002 moet je volgens
Mol meteen op de eerste emissies van eurozegels van de eurolanden duiken.
'Maar', zo zegt hij, 'je kunt ook juist landen gaan sparen die nog niet met de
euro meedoen en dan kijken wanneer zij overstappen.' Mol zelf verheugt zich al
op de eerste helft van 2002. Je mag dan guldens en euro's samen op een poststuk
plakken. Mol: 'Zo'n combinatie van valuta is in al die 150 jaar nog nooit
toegestaan! Ik ga er zeker wat post mee uitzetten.'

Maar dan nu de hamvraag: kan een mooie complete eurozegelverzameling op den duur
wat opleveren? 'Nee, nooit', antwoordt Mol beslist. 'Die zegels zijn er straks
in enorme hoeveelheden. Neem alleen al de 50.000 bij onze bond aangesloten
verzamelaars. Die beseffen allemaal wat de komst van de euro voor hun
verzameling betekent.' In totaal hebben zo'n 250.000 mensen een abonnement bij
de CollectClub van PTT Post. Dat betekent dat ze, bijvoorbeeld voor zo'n 65
gulden per jaarlijkse set, alle zegels ontvangen die PTT Post uitgeeft. De vele
publiciteit en commercie rond de euro kan zelfs een extra golf euroverzamelaars
opleveren. Dat heeft negatieve gevolgen voor de schaarste en de toekomstige
waarde van eurozegels.

Verdienen aan een postzegelcollectie is sowieso een moeilijke zaak. Volgens Mol
moet je er oog voor hebben en een portie geluk. Neem de legioenblokken, twee
lelijke blokken oorlogszegels met 'Duitse' soldaten. 'Men vond ze afschuwelijk',
zegt Mol. 'Tot de jaren zestig noteerden ze in de NVPH-catalogus nog steeds voor
de nominale waarde van vijf gulden per twee blokken. Toen schoot de prijs ineens
omhoog van 5 naar 550 gulden.' Het is een uitzondering, want de laatste tien
jaar zit er nauwelijks beweging in de postzegelprijzen. 'De markt is behoorlijk
verzadigd', weet Mol. 'Vooral in de jaren zestig en zeventig kochten veel mensen
postzegels wegens de toen hoge inflatie. Dat waren gouden tijden voor PTT Post.'

Geluksvogels van recenter datum zijn de filatelisten die voorafgaand aan de
overgang van Hongkong en Macau in Chinese handen, die landen al tientallen jaren
verzamelden. 'Die hebben recent enorme prijsstijgingen meegemaakt', weet
Kienhorst. 'Maar die winst maken ze natuurlijk pas echt als ze hun verzameling
verkopen.' Postzegels kunnen uiteraard ook in waarde dalen. Normaal gesproken
behouden ze altijd hun op de zegel afgedrukt nominale waarde. Dat geldt echter
niet voor de huidige guldenzegels, want die zijn vanaf juli 2002 ongeldig.

Eigenlijk is er maar een partij die elk jaar weer risicoloos en dik aan
postzegels verdient: de TNT Post Groep (TPG). Als al hun 250.000 abonnees elk
slechts een setje postzegels per jaar bestellen, dan maakt de CollectClub al een
omzet van ruim 16 miljoen gulden per jaar. Mogelijk bestelt men meer, want de
catalogus biedt ook bewaarsystemen tot 175 gulden, diverse themacollecties a 49
gulden of euro-enveloppen a 7,50. Alle zegels verdwijnen vaak linea recta
ongestempeld in albums, terwijl de productiekosten voor PTT Post minimaal zijn.
Kienhorst: 'Een postzegel kost hooguit een of twee cent om te maken of er nu 80
cent op staat of 10 gulden.' Desondanks kan men qua winstkansen toch wellicht
beter beleggen in postzegels dan in aandelen van zegelfabrikant TPG. Het
afgelopen jaar steeg de koers van TPG-aandelen slechts 3,6 procent, terwijl de
AEX-index met bijna 25 procent explodeerde.

Illustratie: Louis Radstaak

Posterijen ; Hobbies ; Recreatie en Vrijetijdsbesteding ; Infrastructuur ;
Telecommunicatie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               80 of 87 DOCUMENTS

                                NRC Handelsblad

                                January 22, 2000

'Ik kan ze niet vergeven, nooit van z'n leven' ; De ouders van Meindert
Tjoelker:

BYLINE: JOKE MAT

SECTION: Zaterdags Bijvoegsel; Pg. 31

LENGTH: 1682 words


Dodelijk straatgeweld brengt massa's mensen in beweging. Via de media rouwt de
natie met de nabestaanden mee. Dat geeft hun macht. Of vergroot het hun onmacht?

Ouders van gedode kinderen over wraak en vergeving

Nog zoiets, zegt Berend Tjoelker, rechtop in een rechte stoel aan de keukentafel
van zijn boerderij. Volgt een klacht over het handelen van justitie in de
rechtszaak tegen de moordenaars van zijn zoon. Uren kost het om alles de revu te
laten passeren. Dan is het op. Hij verlaat de keuken. 'Ik ga even naar de
paarden.'

Truus Tjoelker volgt zijn woorden op de voet en vult ze aan. Dat kan ik laten
zien, zegt ze keer op keer. Dan staat ze op van tafel, verdwijnt uit de keuken
en komt terug met mappen vol brieven en knipsels. Ze bladert, ze wijst, wandelt
er voor de zoveelste keer doorheen. 'Ik heb het allemaal bijgehouden. Ik weet
alles.'

Dat de daders zijn berecht heeft de ouders van Meindert Tjoelker geen rust
gegeven. Ze leven met het idee dat een dader vrij rondloopt en dat de anderen er
veel te makkelijk van afgekomen zijn. Dat blijft hun dwarszitten. Hun woede
tegen justitie is misschien nog wel groter dan die tegen de daders. In ieder
geval ligt zij voor op de tong.

Berend: 'Als je die hooligans in Frankrijk ziet. De hoofddader krijgt tien jaar
voor het mishandelen van een politieman. En die man leeft nog! Wat is dan dertig
maanden?'

Truus: 'Daar gaat nog voorarrest af.'

Berend: 'Ze moeten zestien maanden zitten en wij zijn onze zoon kwijt. Ik vind
dat geen genoegdoening.'

Zwaardere straffen hadden ze gewild. Niet de doodstraf, dat gaat hun te ver. 'Ik
had gehoopt op vijf, zes jaar', zegt Berend. 'Of laat ze betalen.' Truus sluit
zich daarbij aan. Voor hen staat vast dat justitie heeft gefaald, en niet alleen
in deze zaak. Berend: 'Ik heb tegen de officier gezegd: Jullie wonen hier in een
ivoren toren. Je moet al een pasje hebben om het gebouw binnen te komen. Jullie
weten niet hoe het gewone volk erover denkt. Dat kun je wel zien aan de straf.'

Hun mening telt. De laatste jaren hebben nabestaanden van slachtoffers van
geweldsmisdrijven dankzij de media een stem gekregen. De Tjoelkers hebben de
publiciteit niet opgezocht, in het begin trad een aangetrouwde neef op als hun
woordvoerder. Maar op een dag stond onaangekondigd een verslaggever van Panorama
voor de deur. Ze hebben hem binnengelaten en hun verhaal verteld. En toen een
journalist Berend om commentaar vroeg tijdens de stille tocht voor Marianne
Vaatstra, toen gaf hij dat. 'Kijk, het staat hier', zegt Truus. Ze wijst op een
krantenkop, een citaat van haar man: 'Dood van Meindert was vreselijk, maar dit
is barbaars!'

Als hun ongenoegen te groot werd, wisten ze vervolgens ook zelf de pers te
vinden. Berend belde Radio Friesland toen drie van de daders even werden
vrijgelaten met Kerstmis. Woest was hij. 'Wij moesten dat op de radio horen.' En
Truus schreef een brief aan de Leeuwarder Courant toen ze las dat Dennis S.
33.000 gulden schadevergoeding vroeg voor de tijd dat hij in voorarrest had
gezeten. 'Hij heeft zeventien dagen in de jeugdgevangenis gezeten en door die
traumatische ervaring kan hij slecht slapen', schreef Truus. 'Maar wat kunnen de
ouders krijgen voor hun slapeloze nachten en hun verdriet om het verlies van hun
zoon, niets, niets, alleen leegte. In Nederland is het zo dat steeds de daders
worden geholpen, en de slachtoffers kunnen verrekken.' Ze ondertekende met: 'De
moeder van Meindert'.

In strafzaken spelen slachtoffers en nabestaanden nog altijd geen enkele rol.
Aan de ene kant staan de daders en hun advocaten, aan de andere kant staat de
officier van justitie. Meer niet. Dat vonden de Tjoelkers heel moeilijk te
accepteren. Met familie en vrienden volgden ze de zittingen op een videoscherm
in een apart zaaltje. Een frustrerende ervaring.

Berend: 'Als de rechter dan vraagt: Hebt u nog vragen en zo'n officier kijkt een
beetje omhoog, dan kun je wel uit je vel springen. Dan zit je daar: Man vraag
toch eens wat.'

Na de eerste rechtszaak nam Meinderts vriendin Jennifer een advocaat in de arm.
Die heeft wel goed werk gedaan, vinden de Tjoelkers. Die hadden ze eerder willen
hebben.

Berend: 'Maar toen we aan de officier vroegen of we een advocaat nodig hadden,
zei hij van niet.'

Truus: 'Nee dat hoeft niet, zegt die officier, want ik ben jullie advocaat. Dan
vertrouw je dat. Maar in onze ogen heeft hij niet z'n best gedaan.'

Berend: 'Die man stond ons direct niet aan. Maar daar heb je niets over te
vertellen.'

Hun advocaat ging op zoek naar nieuwe getuigen en liet een buitenlandse expert
naar de schoenafdruk kijken. Maar ze betwijfelen of dat uiteindelijk heeft
geholpen. Misschien heeft de rechter-commissaris alles wel in een bureaula
gegooid. Want ook een advocaat van slachtoffers of nabestaanden heeft formeel
geen rol. Dat moet veranderen, vinden ze. 'Het is zo'n scheve verhouding', zegt
Berend. 'Die andere advocaat, van de verdachten, mag alles zeggen. Op een
gegeven moment zegt hij: Voor hetzelfde geld had Meindert Tjoelker hier gestaan.
Jaha! Dat wordt dan maar even verteld. En jouw advocaat kan niets zeggen. Ik
vind dat ze de advocaat van de slachtoffers het woord moeten laten voeren in de
rechtszaal.'

De Tjoelkers zijn bij de Vaatstra's op bezoek geweest. De moeder van Marianne
Vaatstra belde hen op toen ze de brief van Truus in de krant had gelezen. Wat
zij nou vonden van justitie in Nederland. Daar hebben ze toen een paar uur over
gepraat. In de gang van zaken rond 'Kollum' ziet Berend zijn ideeen over
justitie bevestigd. 'Dat ze daar met eieren aan het gooien waren, dat was niet
tegen de asielzoekers hoor. Maar omdat politie en justitie hun werk weer niet
goed gedaan hebben. Want als je asielzoekers in het dorp hebt, en er is geen
schuldige, dan is iedereen schuldig. Dan moeten ze de asielzoekers ook
ondervragen. Daar is die haat van. Dan moet de tv dat niet gaan omdraaien dat
iedereen een hekel aan asielzoekers heeft.' Tijdens de stille tocht in
Zwaagwesteinde vroeg een journalist hem wat hij van de doodstraf vond. 'Ik zei:
Ik ben er niet voor. Riepen ze achter me: Ophangen! Ophangen!'

Het harde verdriet verwerken ze binnenskamers. Dat gaat niemand iets aan. Berend
is Nederlands hervormd opgevoed en Truus katholiek, maar ze gaan al heel lang
niet meer naar de kerk. Berend: 'Een moeder uit Dokkum is naar de gevangenis
gegaan om de dader op te zoeken van de moord op haar zoon. Dat was op de tv. Hij
wilde haar geen vergiffenis vragen, maar zij heeft hem toch vergeven. Dat was
een diepgelovige vrouw. Ik kan dat niet. Ik kan ze dat niet vergeven, nooit van
z'n leven. Meindert was een goede jongen. Ik begrijp niet waarom hij dood
moest.'

Ook hebben ze geen steun gezocht bij de Vereniging van Ouders van Vermoorde
Kinderen, waarvan na enige tijd een brief in de bus viel. 'Die komen eens in de
paar maanden bij elkaar', zegt Berend. 'Dan praten ze over hun eigen ellende. Ik
zeg: Je had ons moeten bellen. Zoiets gebeurt je en je weet niet wat je moet
doen. Zo'n vereniging moet je helpen.' Over de dood van Meindert kan hij praten
met zijn vrouw, dat is genoeg. En toen hij het een tijd lang heel zwaar had,
pakte hij een cassetterecorder.

Truus: 'Nou dat luchtte jou wat op. Ik zeg: Ik doe er een nieuw bandje in en ga
maar naar de paardenstal.'

Berend: 'Dat doe je dan in de paardenstal.'

Truus: 'Wat jij daarop zegt is heel emotioneel.'

Berend: 'Ik luister er niet meer naar. Ik kan er niet tegen.'

Ze zijn eraan gewend geraakt dat de dood van hun zoon keer op keer in de media
ter sprake komt. Al is het soms moeilijk te verdragen, zoals de uitzending van
Peter R. de Vries waarin Meindert werd afgeschilderd als een vechtersbaas.

Berend: 'Dan ga je zelf twijfelen. Ten onrechte, want het was niet zo. Dan word
je verbitterd. Dan denk je: jongen, ik hoop dat het jou eens overkwam.'

Truus: 'Meindert ligt begraven. Dan zit een ander zo in zijn verleden te
wroeten, of er rottigheid is. Dat doet zo'n zeer.'

De publiciteit over de stille tochten, steeds opnieuw, doet hun goed.

Berend: 'Er moet over gepraat worden. De jeugd heeft de hemel op aarde hier. Ze
kunnen doen wat ze willen. Waarom dan dit? Die agressie. Waar is dat goed voor?
Ik begrijp het niet. Ze kregen van mij weleens een tik. Mijn paarden moeten ook
weleens een tik hebben. Dan weten ze waar ze aan toe zijn.'

Truus: 'Maar tussen een tik en mishandelen zit een heel groot verschil.'

Als Truus het te kwaad heeft, belt ze soms iemand van slachtofferhulp in
Groningen. Die heeft ze ook geraadpleegd over haar ingezonden brief. Was die
niet te hard, zou ze er geen last mee krijgen. Na het gesprek heeft ze de tekst
een klein beetje aangepast.

Verder schrijft ze veel voor zichzelf. Eerst, tot haar eigen verbazing, vooral
over haar eigen jeugd. Pas de laatste tijd gaat het over wat er gebeurde in
september 1997. Hoe alles klaar was voor de bruiloft van Meindert en Jennifer.

En hoe ze haar zoon mist. 'Als ik jarig was, of zomaar als hij kwam. Dan
gebeurde het wel dat hij mij optilde en met mij door de kamer sjouwde. En dan
zei hij, 'Mammie van me'. Dat heeft een ander van mij afgenomen. Ik haat deze
mensen uit de grond van mijn hart.'

Berend: 'Ik leef niet met haatgevoelens. Zij wel.'

Truus: 'Ik wel. Ze zeggen weleens: Je moet ook eens aan de ouders van de daders
denken. Maar ik kan geen medelijden met die mensen hebben. Het maakt mij niets
uit hoe moeilijk ze het hebben.'

En de daders zelf?

Truus: 'Ik wil er niet aan denken.'

Berend: 'Ik hoop dat als ze een geweten hebben dat ze daarmee gestraft worden.'

Truus: 'Dan zie je de Olympische Spelen op de televisie. Al die blije ouders.
Dan huilt mijn hart. Dan denk je: een ander heeft dit van mij afgenomen.'

In september 1998 werd in Leeuwarden een gedenksteen voor Meindert Tjoelker
onthuld. Foto Sake Elzinga

Familie en vrienden van Meindert Tjoelker bij het moment tegen geweld in
Leeuwarden. Rechts zijn moeder. Foto Sake Elzinga

Geweldsdelicten ; Leven en dood ; Algemeen ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               81 of 87 DOCUMENTS

                                NRC Handelsblad

                                January 14, 2000

Politie onderzoekt gift aan Weizman ; Media schrijven president Israel af

BYLINE: DOOR ONZE CORRESPONDENT

SECTION: CS; Pg. 19

LENGTH: 556 words

DATELINE: TEL AVIV, 14 JAN.


De openbare aanklager Eliyakim Rubinstein heeft gisteravond een politieonderzoek
gelast tegen de Israelische president Ezer Weizman. Aanleiding zijn schenkingen
van ongeveer een miljoen gulden die Weizman als parlementslid en minister in de
tachtiger jaren van de Frans joodse textielmagnaat Eduard Saroussi heeft
gekregen en verzwegen.

Het is het eerste politieonderzoek tegen een president in de Israelische
geschiedenis.

Tijdens een haastig belegde persconferentie legde Rubinstein gisteravond uit dat
een politieonderzoek op zijn plaats is omdat hij niet over de instrumenten
beschikt om klaarheid in deze affaire te brengen. Weizman verwelkomde het
onderzoek. 'Hij is er absoluut zeker van dat de waarheid het licht zal zien',
staat er in een verklaring van zijn woordvoerder. Weizman heeft de afgelopen
dagen verschillende malen gezegd niet te zullen aftreden. Radio Israel meldde
deze week dat Weizman had besloten dit wel te doen als hij van rechtsvervolging
wordt ontslagen.

Een president geniet immuniteit en kan derhalve niet voor de rechter worden
gebracht. Na zijn aftreden kan hij wel worden vervolgd. Weizman houdt bij hoog
en laag vol dat hem geen blaam treft. Hij heeft toegegeven het geld van Saroussi
te hebben ontvangen nadat zijn advocaten hem verzekerden dat dit niet in strijd
met de wet was. Over het ethisch aspect heeft Weizman zich niet uitgelaten.

Politici doen al enkele dagen een beroep op Weizman af te treden of op zijn
minst zichzelf tijdens het onderzoek op non-actief te stellen. Een president
tegen wie een crimineel onderzoek is gelast, kan toch geen gebruik maken van het
voorrecht om gratie te verlenen, luidt hun argument.

De Israelische pers schrijft vandaag Weizman af als president van de joodse
staat. Volgens Yoel Marcus, een invloedrijke commentator in Ha'aretz, zit er
voor Weizman niets anders op dan op te stappen. 'Ik schrijf deze woorden neer
met pijn in het hart. Een generatie Israeli's beschouwde Weizman als het zout
van de aarde, een koene, mooie en moedige persoonlijkheid wiens bijdrage aan
onze nationale veiligheid en de zaak van de vrede niet kan worden betwist.'

Weizman was in de oorlog van 1967 de commandant van de Israelische luchtmacht
die de Egyptische luchtmacht op de militaire vliegvelden al snel grotendeels
vernietigde. Weizman werd eerder aan een politieonderzoek onderworpen toen hij
als minister de wet brak en contacten onderhield met de PLO. Deze zaak werd
later geseponeerd.

Ha'aretz herinnert er vandaag aan dat 'oorlogshelden' als Dayan en Weizman zich
ook in hun gloriejaren al weinig van de wet aantrokken. Generaal Weizman vloog
in zijn jeep een keer van de trappen van een bioscoop af en leegde zijn pistool
in de straten van Tel Aviv bij de achtervolging van een auto waarvan hij dacht
dat die gestolen was. Dayan werd indertijd door een soldaat betrapt bij het
stelen van sinaasappelen. Toen de soldaat hem herkende, zou hij hebben gezegd: '
Sorry, ik dacht dat U een gewone dief was.' De vermeende helden van 1967 leefden
boven de wet en meenden zich meer te kunnen veroorloven dan gewone burgers.
Israelische media wijzen hier vandaag op om te verklaren dat Weizman zonder
gewetensbezwaren geld heeft aangenomen.

Regering ; Fraude en corruptie ; Recht ; Criminaliteit ; Delicten ; Politiek en
Staat ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               82 of 87 DOCUMENTS

                                NRC Handelsblad

                                January 13, 2000

Het summum van het minimum ; KUNST

BYLINE: MARIANNE VERMEIJDEN

SECTION: Profiel; Pg. 31

LENGTH: 1534 words


Vooral dankzij de verzamelwoede van particulieren zijn in musea nog sporen van
Japanse kunstnijverheid te vinden.

HOLLANDSE heren van stand, gehuld in een 'Japonsche rock', met borduursels van
pijnboomtakken en pruimebloesem. Op een enkel schilderij kom je ze nog wel eens
tegen. In hun behaaglijke kimono's schepten ze graag op over hun kisten van
lakwerk en over hun bonte porseleinen vazen, scheepsschotels en papkommen,
geetaleerd in kasten van wortelnotenhout. Het waren stuk voor stuk toonbeelden
van Japanse kunstnijverheid, verscheept in de VOC-ruimen vol koper, kampfer,
thee en gember. Als curiosa sierden ze de Amsterdamse grachtenpanden.

Wat de net zo handelsbeluste Rus ten enenmale weigerde, dat deed de pragmatische
Hollander wel: hij legde in Japan zijn eergevoel opzij en kroop voor de shogun
letterlijk door het stof om deze en andere buit binnen te halen. Mede dankzij
die diplomatie en empathie verjapanste de Nederlandse cultuur een beetje - zo
denken we. Deshima bracht de exotische pronkstukken in huis waar andere naties
naar konden fluiten.

De werkelijkheid ziet er anders uit: 'De Hollanders op Deshima waren
cultuurbarbaren, circusaapjes ter lering en vermaak van de shogun', vertelt
Willem van Gulik, hoogleraar Kunst en materiele cultuur van Japan aan de
Universiteit Leiden. 'Ze dachten aan geld, geld en nog eens geld. Zij die hun
kennis hebben overgedragen, zijn op een hand te tellen. Wat we weten over de
geologie, de plant- en dierkunde, de rituelen en gebruiken in de Japanse
samenleving, danken we hoofdzakelijk aan buitenlandse artsen die op de
VOC-schepen meevoeren.'

En dat fel begeerde, royaal geimporteerde porselein dan? 'In Japanse ogen was
dat voornamelijk kitsch en klatergoud. Waar het om draaide, het sobere aardewerk
voor de theeceremonie, een ritueel dat zeer veel aan de vormgeving en de
smaakvorming in Japan heeft bijgedragen, bleef eeuwenlang keurig waar het
thuishoorde. In zijn vorm en betekenis was het ook veel te 'high brow' om aan de
Hollanders uit te leggen.'

Toch heeft Nederland vooral dankzij particuliere verzamelaars nog aardig wat
Japans verleden te bieden. In musea vind je zonnige zijdeschilderingen van de
Baai van Nagasaki, stillevens met Japanse hebbedingen en vele, soms karikaturale
prenten van oenig ogende Hollandse opperhoofden, die harkerig geportretteerd
werden met vrouw of bedienden, of die met hun relatiegeschenken, van spiegeltjes
tot struisvogels, de hofreis naar Edo aanvaardden. Het koninklijk paleis Huis
ten Bosch kent nog een ware 18de-eeuwse Japanse kamer, met elegante
textielbespanningen vol vogels en bloemen van zijde en brokaat. Hollandse
ambachtslieden bekwaamden zich in het imiteren van zwart, hoogspiegelend
lakwerk, Rembrandt drukte zijn etsen op Japans papier en de Delftse
aardewerkproductie dankte zijn groei en faam aan Japanse invloeden en de export
naar Japan.

De meest realistische glimp bieden natuurlijk de 19de-eeuwse foto's van
landschappen, stadsgezichten en huiselijke taferelen, onder meer in bezit van
het Scheepvaartmuseum in Amsterdam en het Prentenkabinet in Leiden. Een paar van
die opnamen laten zien dat zelfs de hoofden van hen die wegens misdaden een
kopje kleiner waren gemaakt, als kleinoden, behoedzaam gesteund door driehoekige
keien, in het openbaar werden tentoongesteld.

Hollanders op hun beurt maakten zich verdienstelijk met de introductie van bier
en koffie. En zij droegen bij aan de Japanse ontwikkeling van de geneeskunde, de
astronomie, de scheepsbouw. De kennismaking met het Groot Schilderboek (1728)
van Gerard de Lairesse leidde bij enkele Japanse kunstenaars tot Westers
aandoend realisme, compleet met perspectief en schaduwwerking. De Hollandse
ambtenaar en natuurkundig onderzoeker J.K. van den Broek introduceerde er in
1856 de fotografie, door Japanse vertalingen te maken van
cameragebruiksaanwijzigingen. En Vincent van Gogh - het symbool in Japan van de
tot zwoegen veroordeelde underdog - hield zoveel van de houtsneden van Hokusai
en Hiroshige dat hij bij menig Japanner een opwaardering teweegbracht van
'plaatjes' die tot dan toe hoofdzakelijk aan 'de gewone man' waren besteed.
Franse handelaren haalden trouwens hun houtsnedenimport niet zelden even door de
thee om de Europese verzamelaar het gevoel te geven dat hij een verkleurd, dus
'oud' exemplaar in handen had.

Pas in de 20ste eeuw drong hier dan eindelijk, vooral dankzij Britse keramisten,
de schoonheid van de raku-kom door. Die exclusieve theekom bleek een toonbeeld
van eenvoud, asymmetrische schoonheid en functionaliteit, het summum van het
minimum, dat tot op de dag ook wat glazuren betreft een inspiratiebron voor
Westerse keramisten is gebleven.

En het zijn die specifieke kenmerken - sober, esthetisch, functioneel - die
Japan hebben gemaakt tot het vormgevingsland bij uitstek. De Japanse overheid
ging in de jaren vijftig van de 20ste eeuw al zo ver om juist de studie naar de
uiterlijke en doelmatige vorm der dingen grondig te subsidieren. Het feit dat
vormgevers als vaste concernmedewerkers nauw betrokken werden en worden bij de
technische ontwikkeling van nieuwe producten, zal mede geleid hebben tot het
wereldwijde succes van bijvoorbeeld geavanceerde elektronica en auto-industrie.

Vele Westerse vormgevers, modeontwerpers, architecten en binnenhuis-specialisten
zijn schatplichtig aan dat Japanse erfgoed. Benno Premsela paste dezelfde
extreme eenvoud toe bij zijn lamp- en tapijtontwerpen. De zen-boeddhistisch
georienteerde Willem Hussem schilderde veelal lege doeken die verre van leeg
zijn. Architect Carel Weeber, in 1970 medeverantwoordelijk voor het Nederlands
Paviljoen op de Wereldtentoonstelling in Osaka, hecht aan de Japanse
detaillering, aan de vrijere vormen van het daar verrezen postmodernistisch
bouwen. Jongere beeldende kunstenaars die langer in Japan verbleven, zoals
Madelon Hooijkaas en Karin Arink, accentueren juist de enorme en onwennige
tegenstellingen: dames met foeilelijke auto's, die thuis over een mooie, bijna
lege kamer voor de theeceremonie beschikken; workaholics, die niettemin in hun
weekends de moeite nemen om in alle rust naar de herfstbladeren te gaan kijken.

Als in april een twaalftal kunstenaars uit Japan op vier verschillende Leidse
locaties exposeren, zullen ook hun doeken en installaties weer uitblinken in die
vertrouwde zorgvuldigheid. Zelfs jonge, eigentijdse kunstenaars - inmiddels
kosmopolitische 'nomaden' - lukt het blijkbaar niet zich als sloddervossen
ergens vanaf te maken. De dromerige video van Mariko Mori, een technologisch en
esthetisch hoogstandje op de Biennale van Venetie vorig jaar, is er een mooi
voorbeeld van. Maar ook een installatie van Nakamura, die een cirkel van steeds
hetzelfde McDonald's-logo maakte - een metafoor voor een nogal vulgaire vorm van
globalisering - valt op door een puntgave materiaalkeuze en afwerking. Kitty
Zijlmans, docente moderne kunst aan de Universiteit Leiden, en Nicole Roepers,
Centrum Beeldende Kunst Leiden, kozen hun Japanse kunstenaars er niet op uit -
je kon het blindelings verwachten.

Waarom heeft zich juist daar die kunst van het weglaten, van de kernachtige
reductie en van de esthetische verfijning tot zo'n hoogte kunnen ontwikkelen?
'In Japan kijkt men anders naar de dingen', vertelt Van Gulik. 'Eerst naar het
detail en dan pas naar het grote geheel. De Nederlander zoomt uit als hij een
schilderij ziet, de Japanner zoomt in. Want elk object, zelfs een schroef, heeft
een ziel. En uit respect voor zo'n ziel, zal een vakman dus al zijn krachten op
die details botvieren. Hij moet het ding zo mooi mogelijk maken.

'De Japanner past als het ware een visuele compartimentering toe, zoals ook die
prachtige, traditionele lunchdozen altijd in vakjes zijn verdeeld, om
uiteindelijk van het geheel nog meer te kunnen genieten. De natuur wordt er op
geen enkele wijze geabstraheerd, maar tot een bonsai-boompje, de extreme
essentie, gereduceerd. Verder kan je de natuur namelijk niet opdelen.'

Bovendien zijn de immateriele vormen - het gaat niet om de spaken, maar om de
ruimte tussen de spaken, zegt Van Gulik - nog belangrijker dan datgene wat
tastbaar is. De Japanse theekom bestaat uit wanden, maar de essentie zit in de
ruimte daartussen. Dat wat de westerling leegte noemt, vult de Japanner zelf in.
En door dat evocatieve karakter fungeert het object als een medium tussen
kunstenaar en toeschouwer. Gedrieen vormen ze een eenheid. De kunstenaar hoopt
dat men dezelfde ontroering als hij ervaart en dat de toeschouwer zich daardoor
evenzeer kunstenaar kan voelen.

'De nadruk op het niet manifeste vertelt in wezen dat het object zichzelf als
kern genoeg is. Zoals uiteindelijk ook de mens, tot zelfinkeer gekomen en
bevrijd van overbodige gedachten, zichzelf genoeg moet kunnen zijn', aldus Van
Gulik.

Vandaag gepresenteerde aanwinst van het Rijksmuseum voor Volkenkunde in Leiden.
Ceylonese olifant met twee begeleiders bij de baai van Nagasaki (1813). Foto Ben
Grishaaver.

Theekom, Raku aardewerk. Rijksmuseum Amsterdam.

Verzamelingen ; Musea en galerieen ; Buitenlandse betrekkingen ; Geschiedenis ;
Kunst en Cultuur ; Politiek en Staat ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               83 of 87 DOCUMENTS

                                NRC Handelsblad

                                January 13, 2000

Wit, geelgroen of pruimenpaars

BYLINE: ROMKE VAN DE KAA

SECTION: agenda; Pg. 21

LENGTH: 949 words


In de zomer zou het een muurbloempje zijn, maar in de winter snakken we naar
nieuw leven en wordt de bloeiende Helleborus bejubeld. Ze zijn er met stipjes en
met streepjes en de echte kenner spreekt de naam uit als Helleborus.

Soms kan de belangstelling voor een plant ongezonde vormen aannemen en
uitgroeien tot een manie. In de 17de eeuw hadden we de tulpenmanie, hoewel de
belangstelling toen meer naar de prijs van de bol uitging dan naar de kleur van
de bloem; in de Victoriaanse tijd heerste - vooral in Engeland - de varengekte,
waarbij honderden verschillende varens in tuinen en serres werden gehouden, en
in de laatste jaren van de vorige eeuw zagen we het begin van de helleborushype.

Helleborus is de botanische naam voor de kerstroos, een plant die niets met een
roos te maken heeft en weinig met Kerstmis. De gekte betreft vooral Helleborus
orientalis, een plant uit het oosten van Turkije en de Kaukasus die het goed
doet in onze West-Europese tuinen en die - afhankelijk van het weer - bloeit
tussen januari en april. Op het ogenblik, in de huidige zachte winter staan de
eerste planten al in bloei.

Kerstrozenbloemen zijn eenvoudig van vorm: vijf elkaar overlappende
bloemblaadjes, met in het midden van de bloem een bos goudgele meeldraden. De
bloemkleur is meestal wit, roze, of geelgroen, maar soms ook pruimenpaars met
een blauwe weerschijn. Veelal zijn de bloemen effen van kleur, maar ook gevlamde
en gespikkelde bloemblaadjes komen voor. De bloemen knikken, om hun stampers en
meeldraden te beschermen tegen de hagel- en sneeuwbuien die tijdens de bloeitijd
van de kerstroos vaak voorkomen. Je moet die bloemen dus optillen om erin te
kunnen kijken en van hun volle schoonheid te kunnen genieten.

Een helleborusliefhebber moet goed kunnen bukken. Als u na deze weinig
gloedvolle beschrijving niet onmiddellijk uw jas aanschiet en naar het
dichtstbijzijnde tuincentrum snelt, dan kan ik dat begrijpen, maar de reden
waarom kerstrozen zo razend populair zijn, ligt niet zozeer in hun schoonheid,
als wel hun ongebruikelijke bloeitijd. Als ze in juli of augustus bloeiden, dan
zouden het zielige muurbloempjes zijn, tussen de flamboyante papavers en de
fiere riddersporen. Maar tegen het einde van de winter snakken we naar nieuw
leven en nieuwe bloei en wordt iedere bloem bejubeld.

U zou ze eens moeten zien, die kerstrozenliefhebbers; het zijn net grootouders
die zich kirrend over de wieg van het kleinkind buigen - ieder stipje, ieder
veegje kleur wordt uitgebreid besproken en van commentaar voorzien. De
verschillende varieteiten van Helleborus orientalis zijn buitengewoon overspelig
en wie meer planten in zijn tuin zet, heeft na verloop van tijd een border vol
nageslacht, waarvan geen twee planten precies hetzelfde zijn. De een heeft een
grotere bloem dan de ouders, de ander een vlekje meer of minder. Ik ben zelf een
onverbeterlijke verzamelaar en ik heb een border vol kerstrozen en als ik een
collega-verzamelaar op bezoek krijg, dan kunnen wij daar op luttele vierkante
meters urenlang gelukkig zijn.

Een verzamelaar van Helleborus is onmiddellijk te herkennen aan de manier waarop
hij de naam van de plant uitspreekt. Hij legt de klemtoon op de tweede
lettergreep: Helleborus. Hiermee onderscheidt hij zich afdoende van het gewone
volk dat populaire tuinblaadjes leest en het over Helleborus heeft.

Vroeger moest je naar het buitenland om de mooiste varieteiten te bemachtigen.
In Duitsland waren goede vangsten te doen, maar Engeland spande de kroon. Namen
van kwekers als Elisabeth Strangman en Hellebore Qeen Helen Ballard werden met
ontzag uitgesproken. Engelse kerstrozenkwekers organiseren vaak speciale dagen
in februari of maart waarop ze hun kwekerijen voor verzamelaars openstellen. Als
daar 's morgens om acht uur het hek van de kwekerij openzwaait, gaat het er
onengels toe en stort een vechtende kluwen plantenliefhebbers zich naar binnen.
Het is verbazend om te zien wat verzamelwoede kan aanrichten in de anders zo
gezapige inborst van de plantenliefhebber. Ik kan u aanraden om een stevige
paraplu mee te nemen om af en toe eens doelgericht om u heen te kunnen slaan. En
aan het eind van de dag kan de kweker natuurlijk fluitend naar de bank, want de
prijzen van kersrozen liegen er niet om en lopen uiteen van [f]7,50 voor een
heel gewone tot [f]50 of meer voor een zeldzaam exemplaar.

Tegenwoordig hoeven we het Kanaal niet meer over en kunnen we ook bij
Nederlandse kwekers terecht. Speciale kerstrozendagen worden ook in ons land
druk bezocht, maar Engelse toestanden zijn hier tot nu toe uitgebleven.

Mooie en redelijk geprijsde planten vindt u vanaf 2 maart bij Kwekerij De
Hessenhof, Hessenweg 41, 6718 TC, Ede. Tel 0318 - 617334. Hier worden op 2, 3 en
4 maart de Helleborus & Bosplantendagen georganiseerd van 10-17u.

De Nederlandse referentiecollectie van Helleborus is te vinden op de kwekerij
van Eleonore de Koning,

Kruipuitsedijk 3,

4436 RC Oudelande. Tel 0113-544006,

tijdens kantooruren. Openingsuren tijdens de wintermaanden:

elke zaterdag van

11-16u.

Het boek The Gardeners Guide to Hellebores, van Graham Rice en Elisabeth
Strangman (Uitg. David & Charles, ISBN 071539973X) zal in de loop van dit jaar
in een Nederlandse vertaling uitkomen bij Uitgeverij Schuyt & Co. , Haarlem.

Het standaardwerk over het geslacht Helleborus is: Hellebores, door Brian
Mathew. Uitg. Alpine Garden Society, ISBN 0900048506. Dit boek is alleen
verteerbaar voor plantenliefhebbers met een diepgaande botanische
belangstelling.

Helleborus orientalis Foto's Romke van de KaaHelleborus argutifolius

Wetenschap en Techniek ; Exacte Wetenschappen ; Biologie ; Planten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               84 of 87 DOCUMENTS

                                NRC Handelsblad

                                January 7, 2000

Scoren met de gewone man

BYLINE: TITIA KETELAAR

SECTION: Media; Pg. 19

LENGTH: 491 words


Wie dacht in het nieuwe jaar niets meer over het televisieprogramma Big Brother
te hoeven horen of dacht te kunnen afkicken van zijn verslaving eraan, komt
bedrogen uit. Veronica laat haar greep op de Big Brother-kijkers (gemiddeld 1,3
miljoen per avond) maar langzaam verslappen en ook andere omroepen zijn met het
concept - deelnemers worden op een plek langere tijd met een camera gevolgd -
aan de slag gegaan.

Nog elke avond zijn bij Veronica om klokslag zeven uur - Big Brother-tijd - de
avonturen van voormalig bewoners Ruud, Bart en Willem in Geld voor je Leven te
volgen. Het idee achter dat programma is eenvoudig: geef de 'gewone man' -
waaronder 'de drie van Almere' - een videocamera, laat hem zijn leven filmen en
voor iedere uitgezonden seconde geef je vijf gulden. Bijna 600.000 mensen keken
gisteravond.

Daarnaast zond Veronica gisteren de eerste van een serie terugblikken op Big
Brother uit. Ex-bewoners Karin, Maurice en Anouk kozen hun favoriete
televisiemomenten: 1,3 miljoen mensen gingen hun ontwenningsverschijnselen te
lijf en keken ernaar.

Het succes van Big Brother moet knarsende tanden hebben veroorzaakt bij de
directeur van SBS Nederland, Fons van Westerloo, aan wie het idee voor de 'real
life-soap' als eerste was aangeboden. Hij vond het te heftig, maar gaat vanaf 13
februari met iets soortgelijks, De Bus, van start. Elf mensen in een bus, 24 uur
per dag, zestien dagen lang gefilmd. Producent Endemol is opnieuw
verantwoordelijk en noemt het programma 'heftiger' dan Big Brother.

'De Bus gaat verder waar Big Brother is gestopt', zegt uitvoerend producent
Diana Buddingh van Endemol optimistisch. De eerste aflevering, The Making of the
Bus, is nog niet klaar hoewel hij vanavond wordt uitgezonden, en de selectie van
de kandidaten is nog niet afgerond. Buddingh belooft echter dat het
spectaculairder wordt dan Big Brother, 'democratischer' en ook 'erg anders'.

'De helft van de deelnemers moet dagelijks een opdracht uitvoeren. Dat zijn
gewone werkzaamheden. De bus stopt bijvoorbeeld bij een houtzagerij waar dan
hout moet worden gehakt. De deelnemers kiezen zelf, democratisch, wie dat zal
gaan doen. Ze houden dus gewoon contact met de buitenwereld.' Nog een verschil
met Big Brother: de kijker kiest niet de minst favoriete bewoner, maar geeft de
meest populaire punten. Deze zal uiteindelijk met een hoofdprijs van een miljoen
gulden naar huis gaan, een prijs die op raadselachtige wijze volgens Buddingh
ook hoger of lager kan worden als de kijkcijfers goed of slecht uitvallen.

Toch bang dat de Nederlandse televisiekijker inmiddels genoeg heeft van het
kijken naar het leven van de 'gewone man'? Buddingh: 'Nee, mensen willen zich
kunnen identificeren met anderen. Dat is nu eenmaal de trend. Dit programma laat
echt zien hoe gewone mensen op een niet gewone manier gewoon werk zullen doen.'

The Making of The Bus, SBS6, 19.00-19.30u.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               85 of 87 DOCUMENTS

                                NRC Handelsblad

                                January 7, 2000

Jacksonians in de buitenlandse politiek

BYLINE: J.H. SAMPIEMON

SECTION: Opinie; Pg. 7

LENGTH: 1078 words


In Amerika is 2000 een verkiezingsjaar. Het Witte Huis, het Huis van
Afgevaardigden en een deel van de Senaatszetels staan in de etalage. Het land
verkeert altijd in een verkiezingsroes. Iedere twee jaar zijn er verkiezingen,
voor openbare functies op federaal niveau, in de deelstaten en in de
bestuurslagen daaronder. Maar eens in de vier jaar gaat het om de hoofdprijs,
het presidentschap. En juist bij dit gevecht steekt de koorts steeds vroeger op.
Gedurende 1999 hebben de media de temperatuur van de politiek al opgevoerd met
gedurfde speculaties over de vermoede kansen van politiek obscure, maar
anderszins tot de verbeelding van de massa sprekende sport-, film- en tv-helden.
Zoals 'media-pundits' eerlijk toegeven: dergelijke kandidaten bieden op buis,
Internet en bedrukt papier meer entertainment dan beroepspolitici als
vice-president Gore, de gedoodverfde opvolger van Clinton, en diens uitdager
Bush, zoon van de vorige president en tweemaal gekozen gouverneur van Texas.

Toch blijkt er behoefte aan serieuzere stof - althans in een tijdschrift als The
National Interest wordt daarvan uitgegaan. In twee bijdragen in het winternummer
- een van Walter Russell Mead en een van Samuel Huntington - wordt de
Amerikaanse samenleving politiek de maat genomen. Opvallend is dat in omloop
zijnde presidentskandidaten slechts beperkt worden genoemd. Het gaat beide
auteurs om de politieke onderstromen die in het electoraat aanwezig zouden zijn
en de uitkomst in november zullen beinvloeden, zo niet bepalen. Hoewel zij in
onderscheiden categorieen denken en verschillende terreinen verkennen, komen zij
nagenoeg op hetzelfde punt uit.

Mead neemt als uitgangspunt Andrew Jackson, president in het tweede kwart van de
negentiende eeuw, karakteristiek woordvoerder van de gewone man en geboekstaafd
grondlegger van het Amerikaanse populisme. Volgens Mead bestaat tot op de dag
van vandaag een Jacksonian Tradition (de titel van zijn artikel), een traditie
waarmee de Amerikaanse elite en het buitenland maar beter rekening kunnen
houden. Hoewel hij inziet dat de Council on Foreign Relations, waar hij senior
fellow is, als aartsvijand wordt beschouwd door de ware Jacksonian, klinkt in
zijn beschouwing een zekere sympathie door voor de 'pioniersgeest' die aan dit
type Amerikaan wordt toegeschreven.

Maar is het niet naief om in het multiculturele Amerika van vandaag zoveel
belang te hechten aan een vroeg-negentiende-eeuwse stroming die tot aanzien en
macht kwam in een samenleving die in niets lijkt op de tegenwoordige? Niet
volgens Mead. 'Stedelijk, immigrant Amerika mag enkele ruwe kanten van
Jacksonian America hebben verzacht, maar de afstammelingen van de grote golf van
Europese immigranten klinken van decennium tot decennium meer als Andrew
Jackson.', meent de auteur. 'Het ruige individualisme van de frontier (de tot
begin vorige eeuw naar het Westen opschuivende beschavingsgrens - JHS) heeft
bewezen besmettelijk te zijn; iedere volgende generatie is meer Jacksonian dan
haar voorganger.'

In de buitenlandse politiek mag het Jacksonian instinct, zoals Mead het noemt,
overkomen als schietgrage cowboypolitiek, maar voor wie het wil begrijpen zal
Amerika's buitenlandse politiek minder mysterieus zijn. Pearl Harbor was voor
Jacksonians het beslissende moment om zich in de Tweede Wereldoorlog te mengen,
niet Hitlers overval op Europa. De Golfoorlog van Bush was populair wegens de
verzekering van Amerika's behoefte aan goedkope benzine. De Nieuwe Wereldorde
die de president aankondigde, kon volgens Mead in deze stroming op geen enkele
sympathie rekenen. De auteur speculeert dat Jacksonians oorlog met Iran over de
gijzeling van Amerikaanse diplomaten zouden hebben aanvaard. Maar de
interventies op de Balkan beschouwen zij daarentegen als niet in het Amerikaanse
belang.

Amerika's politieke elite mist de aansluiting bij dit wijdverbreide instinct,
meent Mead. Samuel P. Huntington komt tot een vergelijkbare conclusie. Jackson
komt in zijn vocabulaire niet voor, maar hij analyseert de verschillende
conservatieve stromingen die in Amerika niet gemakkelijk overschat kunnen
worden. Robuust nationalisme, staat boven zijn artikel als een aanwijzing waar
hij de voedingsbodem zoekt van Amerika's buitenlandse politiek. Anders dan Mead
voert Huntington opinieonderzoek op ter onderbouwing van zijn beweringen.

Volgens onderzoek uit 1998 geloofde 53 procent van het publiek dat de 21ste eeuw
gewelddadiger zal zijn dan de twintigste, bij de leiders was dat 23 procent.
Overtuigende meerderheden van het publiek zowel als van de leiders meenden dat
het voorkomen van de spreiding van atoomwapens, de strijd tegen terrorisme en
handhaving van Amerika's militaire superioriteit 'zeer belangrijk' waren. Veel
meer dan de leiders ondersteunde het publiek echter een beleid van beperking van
invoer van illegale drugs, van terugdringing van illegale immigratie en van
veiligstelling van de banen van Amerikanen. Zestig procent van het publiek tegen
36 procent van de leiders meende dat heffingen op invoer noodzakelijk zijn om
banen in de industrie te behouden. Ook overtrof het publiek de leidende elite in
zijn verzet tegen zaken als ontwikkelingshulp en militaire interventies in het
buitenland.

'Robuust nationalisme is een alternatief voor multiculturele verdeeldheid,
xenofobisch isolationisme en verwarringwekkend universalisme', schrijft
Huntington, minder als constatering dan als overtuiging. Het is een beweging
waarvoor in Europa geen tegenhanger bestaat, zoals Mead stelt. Amerikanen van
deze snit menen dan ook dat de VS het voor het zeggen moeten houden, al was het
maar omdat Europa niet de eenheid en politieke wil kan opbrengen waarover
Amerika in hun ogen in aanleg beschikt.

De vraag is nu of een van de presidentskandidaten van dit verkiezingsjaar zich
de betekenis van de nationalistische onderstroom die Mead en Huntington menen te
ontwaren bewust is en er zijn voordeel mee doet. Volgens Mead was de laatste
president die het begreep Ronald Reagan; een ware Jacksonian, meent hij. Voor de
buitenwereld zou de buitenlandse politiek van de VS inderdaad overzichtelijker
worden als elite en publiek elkaar beter verstaan. Dat zou bovendien de gang
naar de stembus kunnen stimuleren, een van de graadmeters van de gezondheid van
de democratie in een land.

J.H. Sampiemon is commentator voor NRC Handelsblad.

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               86 of 87 DOCUMENTS

                                NRC Handelsblad

                                January 6, 2000

De dictatuur is na jaren verdwenen ; POLITIEK

BYLINE: CEES BANNING

SECTION: Profiel; Pg. 35

LENGTH: 1279 words


In de huiskamer van het echtpaar Van Kesteren is de SP favoriet. 'Ik voel me
erbij thuis. Ik ben er trots op', zegt Constance, de 'ombudsvrouw' van de
straat.

'HET IS EEN SCHANDE. Een gotspe. Ik kan er met mijn boerenverstand niet bij.'
Achttien ogen in de huiskamer van nummer twee kijken verbaasd naar Trudy Meijer
(42). 'Trudy reageert altijd nogal fel', zegt Constance van Kesteren
vergoelijkend over haar aangetrouwde nicht.

Trudy heeft haar verbazing uitgesproken dat bijna 4 miljoen mensen hebben
gestemd in de laatste ronde van het televisieprogramma Big Brother. Bijna 4
miljoen bellers kozen Bart tot winnaar en 'maatje' Ruud werd tweede. Trudy (met
stemverheffing) 'Vier miljoen kijken naar die Veronica-pulp, maar zijn met geen
stok te bewegen om naar het stemhokje te gaan.'

Trudy's zonen Martijn en Alex (19 en 17 jaar) halen hun schouders op. 'Ach, ma
heeft zo haar opvattingen en stokpaardjes. Politiek is er een van.' Ondertussen
rekenden de jongens uit dat deze laatste belronde Veronica een kleine 3,5
miljoen gulden opleverde.

Nederlandse tv en politiek; het is Joan Fiorentino (46) nog vreemd. Met
verbazing keek ze naar de emotionele uitval van Trudy; de zuster van haar vriend
Joop. Joan is Australische, toen zij achttien maanden was, emigreerden haar
ouders naar Australie. Ze woont sinds een halfjaar - weer - in Nederland. Van
Constance krijgt ze op de bank met bloemenmotief een spoedcursus Nederlandse
politiek.

Na een jarenlange 'dictatuur' van de christen-democraten wordt Nederland sinds
1989 geregeerd door een paarse coalitie van sociaal-democraten en 'twee soorten
liberalen'.

Constance eindigt haar minicollege met de dramatisch lage opkomst bij de
Provinciale-Statenverkiezingen van 1999; slechts 45,5 procent van de
stemgerechtigden ging naar de stembus.

'Jullie moeten gewoon de stemplicht invoeren', adviseert Joan. Wanneer er in
Australie verkiezingen zijn, is ze verplicht om zich te melden op de ambassade
in Den Haag om haar stem uit te brengen. Doet ze dat niet, dan krijgt ze een
geldboete.

Trudy is het hartstochtelijk met haar eens. 'In andere landen vechten ze voor de
democratie en hier haalt de meerderheid de schouders op wanneer ze kunnen
stemmen. Het is een schande.'

Ze stemt SP, is trots op 'Jan' en herinnert aan diens stellingname van vorig
jaar na de provinciale verkiezingen. Jan Marijnissen, onbetwist fractieleider
van de Socialistische Partij in de Tweede Kamer, pleitte vorig jaar voor de
herinvoering van de zogenoemde opkomstplicht. Kiezers worden zo op straffe van
een boete verplicht tot een gang naar de stembus, zoals tot 1970 het geval was.
Voordat ze SP stemde, ging haar voorkeur uit naar de PvdA, maar die partij is in
haar ogen 'vervlakt' en 'besmet door het regeringspluche'. 'De SP van nu lijkt
op de PvdA van vroeger: activistisch.'

Aan de tafel van Trudy en haar man Bert wordt relatief veel over politiek
gesproken. 'Vorig jaar mocht Martijn voor de eerste keer stemmen en dat vond ik
toch wel een mijlpaal', zegt Bert (46). 'Je probeert je kinderen toch bij te
brengen dat politiek over hun toekomst gaat. Ik zou het verschrikkelijk vinden
als mijn zonen apolitiek zouden zijn en niet zouden stemmen.'

Bert stemt PvdA of SP, 'dat laat ik afhangen van de standpunten die ze innemen
bij actuele kwesties'.

Zijn oudste zoon stemde vorig jaar SP. Martijn: 'Het is een afvalrace en de SP
bleef, na de PvdA, over.' Zijn broer Alex mocht nog niet stemmen, maar zou
'zeker VVD' stemmen. 'Hun standpunt tegenover buitenlanders spreekt me aan',
zegt hij.

Het asielbeleid en het rekeningrijden zijn de twee belangrijkste politieke
thema's van het moment in huize Meijer. 'Alex had op school last van Turkse
jongens. Dat ga je op die leeftijd snel generaliseren', legt Trudy uit. 'Dan
probeer je als ouders toch een nuancering aan te brengen. Als hij zegt dat alle
Turken en Marokkanen bij elkaar klonteren, dan wijs je bijvoorbeeld op de
situatie van Nederlanders in Australie. Die gaan toch ook allemaal bij elkaar
wonen.'

Alex wijkt met zijn standpunt af van de linkse familielijn. 'Ik roep blijkbaar
wel eens een discussie op', zegt hij licht provocerend. 'Met name met
Constance.' Niet verwonderlijk, want Constance is al bijna vijftien jaar actief
in 'de partij'; de laatste jaren op een lager pitje. 'De SP is op mijn lijf
geschreven. Ik voel me erbij thuis. Ik ben er trots op.'

Voordat ze actief werd bij de SP stemde ze PPR en daarvoor KVP. Constance: 'Ons
gezin ging tegelijk naar de stembus. Vlakbij het stembureau pakte vader ons even
bij de arm. 'Wel KVP, he?' bromde hij je dan toe. Nou, dan stemde je wel
katholiek.'

De SP is volgens haar de partij voor de gewone man. De grote nadruk die de
partij legt op activisme en contact met 'gewone mensen', komt voort uit de
beginperiode, vertelt ze. 'De SP onderscheidde zich in de jaren zeventig van
andere radicale groeperingen door het niet alleen bij de theorie te laten, maar
ook de wijken in te gaan om iets te bereiken; zoals de aanleg van speeltuinen en
parkjes tot het strijden tegen de verhoging van de huren.'

Ze folderde, ondersteunde acties, bracht krantjes rond en wierf leden. Met
succes; sinds 1994, toen de SP in de Tweede Kamer kwam, is het ledenaantal van
de partij met 10.000 gestegen tot 25.500, terwijl de meeste andere partijen te
kampen hadden met een sterk dalend ledenaantal. In omvang is de SP nu de vierde
partij van Nederland.

Politieke aspiraties heeft Constance zelf nooit gehad. 'Daar ben ik niet
geschikt voor. Te emotioneel en daar komt bij: ik heb te veel hobby's.'

Haar woonkamer is een museum. Aan de wanden opgezette vlinders, schilderijen van
katten, clowns, kabouters. Een vitrinekast staat vol met glaswerk. Haar man Fred
heeft de bovenste verdiepingen van het huis geconfisqueerd. De zolder is
volgebouwd met rails, treintjes en de bijbehorende huizen en stations. Op de
eerste verdieping staat zijn verzameling miniatuurautootjes uitgestald.

'We verzamelen echt alles', zegt Constance. 'Wanneer we in een groter huis
zouden wonen zou dat ook binnen de kortste dingen vol staan. Met zulke
verzamelingen koester je ook een beetje het verleden. Het heeft ook een beetje
te maken met mijn politieke opvattingen, je gaat zorgvuldig om met mensen en de
natuur, maar ook met dingen.'

Ze vindt dat iedere Nederlander - minimaal een paar jaar - actief zou moeten
zijn in een politieke partij. 'Politiek actief zijn is een burgerplicht.'

Af en toe maakt ze nog gebruik van haar partijconnecties. Een paar jaar geleden
werd de Hein Baderstraat gerenoveerd. De renovatie was klaar toen een echtpaar
door de vloer zakte. 'Ik viel van mijn stoel van verbazing, een pas gerenoveerde
buurt en mensen zakken door de vloer.'

De woningbouwvereniging en de aannemer lieten het er volgens haar 'vreselijk bij
zitten' en 'waren nauwelijks vooruit te branden'. Gesouffleerd door de SP zocht
ze de publiciteit. 'Pas nadat de lokale media erover hadden geschreven, kwam er
beweging in de zaak. Zo'n actie is typerend voor de SP, opkomen voor de belangen
van de gewone man.'

In de buurt vervult Constance sindsdien de functie van ombudsvrouw. Wanneer
mensen problemen hebben met de gemeente, huursubsidie of de
woningbouwvereniging, gaan ze bij haar langs. Ze helpt mensen met de contacten
en soms met het schrijven van een brief. 'De woningbouwvereniging weet
bijvoorbeeld van mijn SP-verleden. Dat helpt om een beetje druk op de ketel te
zetten.'

Constance en Fred van Kesteren Foto Robert Vos

Politieke partijen ; Maatschappij ; Sociologie ; Wetenschap en Techniek ;
Sociale Wetenschappen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               87 of 87 DOCUMENTS

                                NRC Handelsblad

                                January 3, 2000

Coup Kremlin

SECTION: Sport; Pg. 20

LENGTH: 936 words


EEN VERRASSINGSAANVAL heeft op de valreep een einde gemaakt aan acht jaar
Jeltsin. Met zijn voortijdige afscheid op oudejaarsdag is de Russische president
voor de laatste maal iedereen te snel af geweest. In binnen- en buitenland is
verwarring het resultaat, al wekt nagenoeg iedereen de indruk het hoofd koel te
willen houden. Jarenlang is er aangedrongen op een eerder vertrek van Boris
Jeltsin. Aanvankelijk was het alleen de communistische en nationalistische
oppositie die dat eiste. Maar sinds de financiele crisis van augustus 1998
begonnen de geluiden in bredere kring te klinken. Tot vrijdagmorgen wees de
president elke suggestie in die richting van de hand. Hij was gezond en had
alles onder controle, aldus de redenering van Jeltsin en diens entourage in het
Kremlin.

Tot vrijdagmorgen dus. Wat is er veranderd? Het antwoord is vrij eenvoudig en
heeft weinig te maken met Jeltsins officiele verklaring dat een nieuw millennium
een nieuw geluid behoeft. Er staat materiele macht op het spel: zowel financiele
als militaire. De huidige oligarchische elite, die dankzij de hervormingen van
afgelopen decennium greep heeft gekregen op het land, wil geen enkel risico
lopen. Recente politieke ontwikkelingen hebben haar bovendien dermate in de
kaart gespeeld, dat ze nu nagenoeg elk middel durft aan te wenden. Voor het
eerst sinds zijn presidentschap in 1991 begon heeft Jeltsin de
parlementsverkiezingen (twee weken geleden) namelijk niet verloren. De partij
Eenheid, die Ruslands machtigste keurvorst Boris Berezovski een paar maanden
eerder in stelling had gebracht als mantelorganisatie voor premier Poetin, heeft
een sterke positie in de nieuwe Doema. Weliswaar beschikt ze niet over een
meerderheid, maar de oppositie ontbeert die ook.

DIT RELATIEVE SUCCES heeft Eenheid aan twee dieper liggende trends in de
Russische maatschappij te danken. Ten eerste is de samenleving rijp voor een
sterke man. Die lijkt nu gevonden in de persoon van voormalig KGB'er Vladimir
Poetin, die begin augustus door Jeltsin naar voren is geschoven als zijn beoogde
opvolger. Aan hem is de taak toevertrouwd de belangen van de grote
financieel-economische conglomeraten en het militair-industrieel complex te
verenigen met het verlangen naar rust van de gewone burger. De vrijgeleide die
Poetin onmiddellijk per oekaze aan Jeltsin en diens 'familie' heeft verschaft,
symboliseert dat. Ten tweede is Rusland op jacht naar eerherstel als waarlijk
grote mogendheid. De oorlog in Tsjetsjenie is door de kiezers opgevat als
revanche. De partijen die zich het openlijkst afficheerden als steunpilaren van
deze gewapende campagne (behalve Eenheid ook de Unie van Rechtse Krachten,
waarin de 'jonge hervormers' zich hebben verenigd) zijn daarvoor beloond.

Het Kremlin kon desondanks niet op zijn lauweren rusten. Het imago van een
sterke man kan snel afbladderen. Zeker nu de militaire operatie in Tsjetsjenie
minder simpel wordt afgewikkeld dan de publieke opinie tot nu toe is
voorgespiegeld. In de grondoorlog stuiten de Russische troepen op hardnekkige
tegenstand. Het halve jaar dat Poetin voor zijn verkiezingscampagne had - de
nieuwe president zou aanvankelijk medio juni 2000 worden gekozen - zou derhalve
wel eens net te lang kunnen zijn. Door af te treden, heeft Jeltsin die periode
tot drie maanden ingekort en Poetin de presidentszetel aangereikt om de
continuiteit te veinzen waarnaar de meeste Russen hunkeren.

DE WIJZE waarop Poetins machtsgreep zich tot nu toe heeft voltrokken, is typisch
Russisch. Het is een constitutionele coup, maar wel een coup. Volgens de
grondwet wordt het staatshoofd, bij diens ontstentenis, vervangen door de
premier die binnen drie maanden presidentsverkiezingen moet uitschrijven.
Staatsrechtelijk is daar geen speld tussen te krijgen. Veel belangrijker dan
deze formele zuiverheid zijn echter de informele voordelen. Poetin kan komende
maanden de voorwaarden bepalen waaronder de Russen ter stembus gaan. Die
machtspositie moet niet onderschat worden. In een land waar het bestuur wordt
bepaald door patronageverhoudingen en verkiezingen langs die lijn te beinvloeden
zijn, is de gang naar de stembus geen abstract democratisch proces, maar een
concrete markt. Degenen die de schatkist bewaken, hebben daarbij een voorsprong.
De opposanten van het Kremlin weten waaraan ze toe zijn. Alleen via een
behoedzame maar smerige campagne kunnen ze vanaf volgende week, als de Russen
terugkeren van hun wintervakantie, hun speelruimte oprekken.

DE BUITENWERELD heeft Jeltsin onverwijld geprezen voor zijn historische rol en
de hoop uitgesproken dat Poetin een betrouwbare partner zal worden. De
regeringsleiders in het Westen konden moeilijk anders. Te hopen valt echter dat
ze hun eigen woorden niet al te serieus nemen. Als president was Boris Jeltsin
naar Westerse maatstaven al jarenlang geen democraat meer. In Rusland zelf is de
bevolking ook moe van de kloof tussen woord en daad in het eindeloze
hervormingsproces. Behalve in intellectuele kring zullen weinig burgers het
betreuren als de duimschroeven worden aangedraaid. De eerste tekenen dat Poetin
dit ook daadwerkelijk zal gaan doen, hebben zich al gemanifesteerd. In zijn
nieuwjaarstoespraak heeft hij de eventuele tegenstanders 'gewaarschuwd' dat zijn
geduld op is. Dat is geen loos dreigement. Anders dan Jeltsin hoeft Poetin geen
lippendienst te bewijzen aan de democratie. Hij kan het apparaat, waarin hij is
opgegroeid, onbeschroomd inzetten.

Het Westen staat dus met lege handen. De vinger aan de pols en afwachten, dat is
het enige dat erop zit.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.
