
                               1 of 105 DOCUMENTS

                                  De Telegraaf

                               December 20, 2005

'Nieuwe spelling is diefstal van onze taal!'

SECTION: Pg. 6

LENGTH: 889 words


Juist De Telegraaf zou moeten meedoen met een boycot van die belachelijke nieuwe
spellingsregels, die het geschreven woord geheel doen vervreemden van de gewone
mens. We hebben, in tegenstelling tot die navelstarende malloten van de
Taalunie, wel iets beters te doen dan om de paar jaar opnieuw een andere en
minstens even onzinnige spellingswijze uit ons hoofd te leren. Het is bovendien
diefstal van onze taal en daar moeten we ons tegen verzetten.

evonblas@hotmail.com

Donner

De parlementaire pers heeft minister Donner gekozen tot politicus van het jaar
(Tel.19/12). Dat bewijst eens te meer hoe ver ook de pers af staat van de mening
en gevoelens die burgers hebben over politiek. Sterker nog, dat is helemaal niet
van belang hoe wij erover denken! Vanuit Belgie komt gelukkig een heel ander
geluid over onze politici, dat veel meer strookt met de werkelijkheid. Van al
die droogstoppels die in dit kabinet zitten, is Donner misschien wel de
allerergste! Of doe ik Balkenende nu tekort?

Diepenveen, R. Kuiper

Polonaise

Minister-president Balkenende en minister Zalm dansen de polonaise vanwege de
een miljard euro die minder hoeft te worden afgedragen aan de EU (Tel.17/12).
Het lijkt me verstandig dat de burger nog even wacht met het lopen van een
polonaise totdat duidelijk is op welke manier deze reuzenkorting ten goede gaat
komen aan het gewone volk. Want het zal toch niet zo zijn dat deze meevaller
opgaat aan de salarisverhoging voor ministers?

Tuitjenhorn, M. van der Graaf

Zorg

Ouderen met alleen aow en een klein pensioentje zijn weer de dupe. Mijn vrouw en
ik betalen nu gezamenlijk 103,30 euro per maand voor onze
ziektekostenverzekering, inclusief aanvullende verzekering. Per 1 januari gaan
we 225,40 euro betalen voor een verzekering met dezelfde voorwaarden. Wij
ontvangen 86 euro toeslag van de Belastingdienst. Dat betekent per saldo dat we
36,10 euro per maand meer gaan betalen! Overstappen heeft geen zin, want de
premies ontlopen elkaar niet veel.

Wij willen met name meneer Hoogervorst hartelijk dank zeggen voor deze nieuwe
verzekering, omdat hij heeft beloofd dat niemand erop achteruit zou gaan.

Zoetermeer, Van Veldhoven

Politie

Zaterdagnacht tussen 01.00 en 02.00 uur, de parkeerplaats aan de Zaan was
overvol en daarom parkeerde ik mijn auto even op een nabijgelegen laad- en
losplaats voor winkels. Toegegeven, dat is niet volgens de regels, maar ik heb
daar nog nooit vrachtwagens zien laden of lossen rond die tijd. Een licht
vergrijp, dat mij wel 45 euro boete kostte. Uiteraard weet de politie dat hier
vaak geparkeerd wordt op zaterdagnacht, simpelweg omdat er te weinig
parkeergelegenheid in het centrum is. Even controleren, brengt dus al snel 450
euro in het laatje. En dan kun je als agent toch nog gauw je budget halen voor
het einde van het jaar. De politie heeft kennelijk nog steeds niet door dat het
van groot belang is dat de burger respect heeft voor 'blauw op straat'. Dat lukt
niet op deze manier. Want zeg nou zelf: ik ben niemand tot last geweest. Is 45
euro dan niet extreem?

Joey.keasberry@

SigmaKalon.com

Windbuks

Twee knapen van 13 en 14 jaar hebben met windbuksen spelende kinderen op een
schoolplein beschoten (Tel.17/12). De ouders en leraren zijn heel erg
geschrokken. Nou, ik niet! Veel kinderen spelen urenlang gamespelletjes waarbij
ze poppetjes (lees mensen) kunnen opblazen en doodschieten. Als enkele seconden
reclame op tv het (koop)gedrag al kan beinvloeden, dan gebeurt dat met deze
spelletjes zeker.

riawilbrink@

zeelandnet.nl

Lawaai

Ouderen die gebruik moeten maken van gehoorapparaten worden horendol van de
indringende, zeer versterkte, geluiden die gepaard gaan met reclameboodschappen
op tv. Ook informatieve programma's worden ingeluid met versterkte geluid om de
aandacht te trekken. Als er ergens stiltes vallen, wordt dit door de
programmamakers als een mislukking gezien. Het tegendeel is echter waar. Het is
pas een mislukking als je niet kunt verstaan waarover het gaat. Het resultaat is
dat men een andere zender kiest of de tv uitzet.

Doetinchem, G. Wichman

Kernenergie

Oud-premier Lubbers pleit voor de bouw van nieuwe kerncentrales in Nederland
(Tel.14/12). Eindelijk een positief geluid. Tot nu toe werd kernenergie alleen
benaderd vanuit de negatieve hoek. Dat kernenergiecentrales veilig en schoon
zijn en dat we veel minder gebruik behoeven te maken van steenkool en aardgas,
daar hoor je vrijwel niemand over. Wel praten over Kyoto en het terugdringen
CO2, maar vooral niet kernenergie. En wel over geldverslindende windmolens, doch
niet over hun onbetrouwbaarheid en verpesting van het landschap!

Arnhem, M.J. Voeten

Bos

PvdA-voorman Wouter Bos heeft de afgelopen tijd tegen veel kabinetsvoorstellen
gestemd. Dan komt zijn boek uit met een hoop poespas eromheen en zou je mogen
verwachten dat er concrete alternatieven voor het beleid op tafel komen? Los van
het feit of je er mee eens bent of niet. Helaas, het ontbreekt opnieuw aan een
duidelijke visie en ideeen hoe hij het land zou willen besturen. Bos gaat nog
steeds vervelende keuzes uit de weg. Indien dit de 'rust' is die hij ons land
wil geven, dan is dat valse rust. Juist een gezonde onrust zal ons wakker
houden. Wouter Bos wil ons wellicht in een diepe slaap laten sukkelen: 'slaap
lekker, wij waken wel over u'!

Appingedam, E. Vonk

LOAD-DATE: December 20, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               2 of 105 DOCUMENTS

                                  De Telegraaf

                               December 13, 2005

Keiharde acties ADO-aanhang

SECTION: Pg. 35

LENGTH: 518 words

HIGHLIGHT:
Boycot combiregeling bij komende uitwedstrijden

door Lieke Jongbloed

DEN HAAG, dinsdag

ADO-supporters gaan de harde acties tegen de verplichte vervoersregeling en het
beleid van hun favoriete voetbalclub drastisch uitbreiden. Zo heeft de
supportersvereniging een oproep geplaatst om de komende twee uitwedstrijden
tegen AZ en Roda JC op eigen gelegenheid naar de stadions te gaan. Hierdoor zal
grote chaos ontstaan rond de voetbaltempels.

Op diverse internetsites worden de ADO-aanhangers nu opgeroepen de gehate
combiregeling, die inhoudt dat ze onder begeleiding heen en terug gaan met bus
of trein, te boycotten.

"Als we op eigen gelegenheid komen, kunnen we ook niet naar binnen en gaan dan
gewoon buiten het stadion rondhangen. Niet om te rellen of zo. Maar de politie
heeft dan in ieder geval haar handen vol aan ons," aldus woordvoerder Ike
Simoncini. "We hebben dit ook al zo gedaan bij Sparta maar met een klein
groepje. Hiermee geven we ook aan dat we best zelf naar het stadion kunnen en
dat dit niet betekent dat we meteen de hele boel kort en klein slaan."

Bovendien wil een groot deel van de aanhang aanstaande zondag tijdens de
belangrijke wedstrijd tegen Feyenoord de Noord-tribune, waar de meest fanatieke
supportersschare altijd staat, leeg laten.

Ajax

De fans zijn vooral woedend over het groot aantal combiregelingen waar ze
gebruik van moeten maken bij uitwedstrijden om het stadion binnen te kunnen
komen. "Dat we naar Ajax onder begeleiding gaan, dat snappen we wel. Maar we
moeten bijna voor alle wedstrijden gebruikmaken van de vervoersregeling. Het
voetbal wordt zo te duur en het is toch een sport voor het gewone volk", vraagt
Simoncini zich af.

Overigens zijn het niet alleen de ADO-supporters die de combiregeling zat zijn.
Ook supporters van andere grote clubs hebben er de balen van. Volgens Simoncini
lopen de prijzen die voor een uitkaartje moeten worden betaald door de regeling
belachelijk hoog op. "Naar Sparta betaal je ineens 33 euro. Dat is dus 20 voor
de bus omdat een kaartje in een uitvak maar 12 euro kost. En als je dan nagaat
dat in een bus vijftig0 supporters gaan is dat dus al 1000 euro per bus."

ADO-directeur Robert Langebach liet gisteren weten wel te begrijpen dat de fans
balen van de vele buscombi's. "Maar deze acties zijn gericht tegen de club en
dat is onterecht. Wij pleiten juist in het vooroverleg voor risicoloze
uitwedstrijden altijd voor een gewone autocombi. Dat dit nu bij AZ en Roda JC
niet is gelukt, heeft te maken met het moment waarop die wedstrijden gespeeld
worden", aldus de directeur.

Een deel van de ADO-aanhang heeft overigens sowieso genoeg van het bestuur van
de club. "We hebben ons jarenlang keurig gedragen omdat we niet wilden dat er
door ons geen nieuw stadion zou komen. En steeds werd ons van alles beloofd,
maar nooit komt er iets van."

Zo klagen de fans over het feit dat bij het slaan van de eerste paal voor het
nieuwe stadion enkele weken geleden voor officiele genodigden wel van alles was
geregeld. "En straks in het nieuwe stadion willen ze ons achter een goal
proppen. Wij voelen ons echt buitenspel gezet", aldus Simoncini namens de
fanclub.

LOAD-DATE: December 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               3 of 105 DOCUMENTS

                                  De Telegraaf

                                December 8, 2005

'Belastingdienst, laat die slogan maar achterwege!'

SECTION: Pg. 6

LENGTH: 882 words


Treurig nieuws dat de Belastingdienst alsnog aanslagen over 2002 verstuurt voor

ten onrechte verkregen heffingskortingen (Tel.06/12). Ruim drie jaar na dato!

Volgens staatssecretaris Wijn gaat het vooral om zelfstandige ondernemers. Nu,
ik ben in loondienst en heb 'gewoon' belasting afgedragen, maar mijn vrouw kreeg
wel een aanslag. En nu moet ik maar weer zien hoe ik dit recht ga breien en
corrigeren. Meneer Wijn, dank voor de puinhoop. En Belastingdienst, laat die
slogan voortaan maar achterwege, want zo makkelijk is het ook weer niet.

Hilversum, M. de Jager

Tbs

Als oplossing voor het tbs-probleem pleit ik al jaren voor een opgespoten eiland
in de Noordzee met hekken eromheen met 20.000 volt, waar deze gedetineerden,
goedkoop, kunnen verblijven. Om in hun eigen levensbehoeften te voorzien, kunnen
ze op het land werken. Eventuele overproductie kan worden verkocht zodat ze hun
luxeartikelen kunnen betalen, zoals bijvoorbeeld een wasmachine, televisie
enzovoorts. Hard werken is voor deze lieden beter dan het 'pamperen' dat de
overheid nu doet. Goedkoper is dit systeem zeker en de kans op ontsnapping
vrijwel nihil. Wellicht een idee voor de partij van Peter R. de Vries?

L.Valderpoort, Pieternel

Philips

Een man voor en van het volk. Zo zal Frits Philips bij de meeste mensen in
herinnering blijven. Slechts weinig captains of industry kunnen hem dat
nazeggen. Zodra mensen macht krijgen, worden ze elitair. Het is knap dat 'meneer
Frits' altijd oog heeft gehouden voor de gewone man. Deze man verdient een
standbeeld, ook al zou hij dat zelf ietwat overdreven vinden.

Bodegraven, Rene Leget

Gehandicapt

Zijn die artsen en rechter nu helemaal van de pot gerukt (Tel.07/12)?! Een vader
en moeder uit de ouderlijke macht ontzetten, zodat ze een kind dat door medische
blunders zwaar gehandicapt geboren is, kunnen laten inslapen. Niks euthanasie,
het gaat hier volgens mij om moord met voorbedachten rade. De medische stand
probeert hiermee het bewijs van zijn blunders weg te werken, nota bene met
medewerking van de rechterlijke macht. Schande!

Heiloo, R. Beentjes

Stank

Het is weer tijd voor de open haard! De stank van deze allesdoordringende lucht
gaat overal doorheen. Het is zo erg dat sommige mensen zelfs in hun eigen huis
niet zonder bescherming kunnen (mondkapje) en de straat opgaan is er vaak niet
bij.

Roken mag bijna nergens meer. Maar open haarden zijn nog steeds niet verboden,
terwijl ze meer schadelijke stoffen produceren dan alle tabaksrokers
gezamenlijk.

De laatste 'gezellige' uurtjes rond de haard worden gebruikt om van alles op het
vuur te gooien: lege zakken chips, kippenbotten, asbakken en zelfs afgedragen
schoenen worden opgestookt. De hoogste tijd dat hieraan paal en perk wordt
gesteld.

Duizenden mensen die, net als ik, ademhalingsproblemen hebben, zullen dat met
mij eens zijn.

will4010@planet

Duif

Vorige week werd in de Nieuwe Kerk in Amsterdam een rondvliegende duif
neergeknald. Toen het niet lukte de duif te vangen, haalde de beheerder er een
bedrijf bij dat het dier met een luchtkarabijn neerhaalde. Het beestje moest
'vernietigd' worden omdat de uitwerpselen van de duif wel eens een bedreiging
zouden kunnen zijn voor de driehonderd kunstschatten van een tentoonstelling in
de kerk. Alsof een ding belangrijker is dan een levend wezen!. Walgelijk gewoon!
En dat in een huis van God!

na.monique.moerenhout-@chello.be

Freriks

Tot mijn verbijstering gaat Philip Freriks nog een tijdje door met de
presentatie van het NOS-journaal. Onbegrijpelijk dat deze brekebeen zich nog
langer door de uitzendingen van het Acht Uur Journaal heen mag stuntelen. De man
is zelfs niet in staat foutloos van de autocue te lezen. Irritante en
veelvuldige versprekingen zijn z'n

handelsmerk. Elke keer als Freriks zijn vertrek aankondigde, was ik opgelucht,
maar inmiddels heeft hij bijna het record van Heintje Davids gebroken.

Hilversum, R. Bergsma

Ayaan

U maakt zich schuldig aan een onverantwoord stukje 'journalistieke openheid'
door in het bericht (Tel.07/12) over Ayaans beveiligde woning de naam van het
flatgebouw in Den Haag en zelfs de verdieping waar ze woont te vermelden. Dat
maakt het eventuele plegers van een aanslag wel erg makkelijk!

Laren, E. van Gelderen

Stiekem

Om winkeldiefstal - die onze ondernemers jaarlijks tientallen miljoenen euro's
kost - tegen te gaan, wil men opvallend bewakingspersoneel gaan aanstellen. Dit
moet echter wel duidelijk bij de winkeldeur worden aangegeven. Geen stiekem
gedoe dus. Typisch Nederlands! Ik ga er dus van uit dat onze overheid voortaan
ook herkenbare bordjes in de berm gaat zetten met daarop de vermelding dat er
ter plekke snelheidscontroles worden gehouden. Die overheid dient zich immers
aan z'n eigen wetten te houden.

Zandhuizen, J. Uiterwijk

Excuses

President Chirac heeft openlijk zijn excuses aangeboden aan mensen die, door
justitiele dwalingen, onterecht vier jaar in de gevangenis hebben gezeten. Hij
voegt eraan toe dat de verantwoordelijken streng gestraft worden. Daar kan onze
minister-president een voorbeeld aan nemen. Immers, ook bij ons heeft een aantal
zaken gespeeld waarbij overijverige rechercheurs, willens en wetens, onschuldige
mensen voor lange tijd achter de tralies hebben weten te krijgen.

Velserbroek, J. Kuijer

LOAD-DATE: December 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               4 of 105 DOCUMENTS

                                  De Telegraaf

                                December 8, 2005

David Cameron schenkt Tory's zelfvertrouwen

SECTION: Pg. 13

LENGTH: 509 words

Van onze redactie buitenland

AMSTERDAM, donderdag

Met David Cameron als nieuwe leider willen de Conservatieven in Verenigd
Koninkrijk het politieke midden herwinnen. Hij geldt als "de enige man die
Labour vreest". De welbespraakte aristocraat moet in 2009 de Tory's naar
verkiezingswinst leiden.

Dinsdag werd de 39-jarige Cameron gekozen tot de nieuwe leider van de
Conservatieven ten koste van zijn rivaal David Davis en werd hij de vijfde
leider van de Conservatieven in acht jaar tijd. Het moment van zijn triomf
deelde hij met zijn zwangere vrouw Samantha die hij een stevige kus op de lippen
drukte en waarmee hij het einde bezegelde van een acht maanden durende strijd om
het leiderschap van de Tories.

De vader van twee kinderen, onder wie een zwaar gehandicapte zoon, was gisteren
druk bezig met het formeren van zijn schaduwkabinet. Uiteindelijk zal hij het
bij de verkiezingen van 2009 op moeten nemen tegen waarschijnlijk Gordon Brown,
de huidige minister van Financien. Cameron geldt nu al als de favoriet van de
bookmakers om het van de weinig charismatische Brown te winnen.

Cameron is de opvolger van weinig succesvolle voorgangers als John Major,
William Hague, Iain Duncan Smith en Michael Howard die het allemaal moesten
afleggen tegen Tony Blair. Hij is een echte aristocraat en heeft zelfs
familiebanden die teruggaan tot de 19e-eeuwse koning William IV. Zijn
aristocratische imago zou hem niet in de weg staan om de gewone burgerman voor
zich te winnen, zo is het breedgedragen gevoel binnen de Tory's. Cameron is jong
(hij houdt van rockmuziek benadrukt hij keer op keer), geldt als mediageniek en
geeft de Tory's een fris en hernieuwd imago.

Herenclub

Zoals iemand van goede komaf betaamd, genoot Cameron het beste onderwijs. Hij
bezocht Eton en studeerde aan de prestigieuze universiteit van Oxford. Ook is
hij lid van de exclusieve herenclub White's waar ook prins Charles en zijn zonen
tot de ingeschrevenen behoren.

Op Eton stond hij niet bekend als bovengemiddelde student. Op Oxford, waar hij
filosofie, politiek en economie studeerde, hielt hij zich afzijdig van het
politieke debat. Volgens een vriend "omdat hij gewoon een leuke tijd wilde
hebben". Een leuke tijd had hij ook volgens de overlevering. Vragen over die
periode, er doen verhalen over drugs de ronde, weet Cameron steeds handig te
ontduiken.

Camerons politieke ervaring is gering. Hij geldt als de politiek meest onervaren
leider van de Conservatieven in tachtig jaar en is twee jaar jonger dan Tony
Blair toen deze het leiderschap van Labour op zich nam. In 2001 veroverde hij
een zetel in het Lagerhuis. Daarna ging het snel met zijn politieke carriere.

Hij wil zijn beleid op zes 'uitdagingen' toespitsen: de economie, verbetering
van kwaliteit van leven en dienstverlening, veiligheid, sociale zekerheid en
actie tegen wereldwijde armoede.

Maar dat zijn doelen voor straks. De komende vier jaar, zei hij, zal hij slechts
met een ding bezig zijn: de verkiezingen winnen. "Daar zal ik de komende vier
jaar van mijn leven aan wijden."

LOAD-DATE: December 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               5 of 105 DOCUMENTS

                                  De Telegraaf

                                December 5, 2005

Crossen op onbekend legerterrein

SECTION: Pg. 6

LENGTH: 127 words


Omstanders helpen de terreinwagen van Robert Pomper uit Smilde overeind. Is het
terrein van de Johannes Post Kazerne in het Drentse Havelte normaal gesproken
verboden gebied voor gewone burgers, gisteren was dat wel even anders. Honderden
mensen waren afgekomen op de zogeheten terreinrijdag van de Drentse Stichting
4x4 waar de trotse bezitters van vierwielaangedreven auto's hun stuurmanskunsten
konden vertonen op het defensieterrein.

De onfortuinlijke stuurman Pomper was een van de deelnemers, maar het zat hem
onderweg allemaal niet zo mee. Eerst verloor hij bij het beklimmen van een
heuvel zijn uitlaat en even later belandde hij met z'n auto op de kant in het
water. Robert en zijn co-piloot bleven gelukkig ongedeerd.Foto:

jos

Schuurman

LOAD-DATE: December 5, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               6 of 105 DOCUMENTS

                                  De Telegraaf

                                December 3, 2005

'Zijn die bezorgers van reclametroep analfabeet?'

SECTION: Pg. 2

LENGTH: 854 words


Ik heb langzamerhand de balen van die reclametroep die wekelijks mijn brievenbus
vult. Er zit een sticker op die bus met het verzoek deze rommel er niet in te
deponeren, maar ik heb sterk de indruk dat sommige bezorgers analfabeet zijn. De
meeste reclame-uitingen zijn weggegooid geld en uitsluitend bedoeld om de lust
tot impulsaankopen van nog meer prullaria en onnodige zaken aan te wakkeren.
Zoals veel mensen heb ik de meest essentiele dingen en apparatuur al in huis en
ik ben zelf zeer goed in staat om te bepalen of er dingen bij moeten komen of
vervangen moeten worden. Bovendien zorgt deze aanhoudende stroom, vaak
suggestieve (en voor zwakke figuren onweerstaanbare) reclame ervoor dat steeds
meer mensen in een schuldensituatie belanden.

Rotterdam, E.W.Th. Hanselman

Uitvaart

De krant kopt 'Zware tijden voor uitvaartbranche'. Helaas heren, leuker kunnen
wij Nederlanders het niet voor u maken. Wij overlijden slecht eenmaal.

Lemmer, H.J. de Vries

Uitvaart (2)

De uitvaartbranche is in de problemen gekomen door de sterke daling van het
sterftecijfer in Nederland (Tel.02/12). Men heeft 'de hoop gevestigd op een
griep- en/of koudegolf'. Zo heeft eenieder zijn eigen verlanglijstje voor
sinterklaas. Voor mensen in bejaarden- en verzorgingstehuizen kan de stormvlag
worden gehesen en geldt het motto: 'Let op uw saeck!'

Heerhugowaard, T.C.A. Hoogland

Tbs'er

Alweer is de Kamer 'geschokt' over de ontsnapping van een tbs'er, maar er wordt
ook helemaal niets tegen dit soort zaken gedaan, evenmin als tegen de blunders
van OM en rechters. Ze blijven discussieren over mogelijke oplossingen, maar er
gebeurt niets! Wordt het niet tijd om tbs'ers weer, net als vroeger, met een
kogel aan een ketting om hun been rond te laten lopen?

Hoofddorp, J.van der Schaaf

Moslima's

Zo nu en dan worden we op straat en op tv geconfronteerd met jonge vrouwen die
hun hele hoofd hebben ingepakt en jurken tot op de grond dragen. Zij beweren dat
ze 'bekeerd' zijn, maar weten helemaal niet wat dat inhoudt. Er gaat namelijk
een heel lang proces van studie en begeleiding aan vooraf voor men enig besef
heeft van wat de toetreding tot een andere religie, bijvoorbeeld de islam,
betekent. Bovendien spreken deze 'mode-moslima's' niet eens Arabisch. Het is
volgens mij gewoon een leuke manier om in de publiciteit te komen. Deze meiden
zouden er beter aan doen zich als vrijwilligster voor een ontwikkelingsproject
te melden. Dan kunnen ze ook opvallen, maar dan op veel positievere wijze.

f.vangompel@home.nl

Herkeuring

De landelijke organisatie voor verkeersveiligheid, 3VO, wil rijbewijsbezitters
herkeuren (Tel.01/12), iedere vijf jaar maar liefst! Maar ik ken(de) mensen die
slechts enkele weken in het bezit waren van een rijbewijs - dus bij wie theorie
en praktijk nog vers in het geheugen zaten - en een dodelijk ongeluk
veroorzaakten. Anderzijds lees ik regelmatig in de krant dat er mensen bij een
routinecontrole worden aangehouden die tientallen jaren zonder rijbewijs hebben
rondgereden zonder ooit een ongeluk te hebben veroorzaakt. Volgens mij is deze
nieuwe actie gewoon bedoeld om mensen van rijscholen aan het werk te houden en
om de gewone man opnieuw geld uit de zak te kloppen.

j.neef@wanadoo.nl

Wietteelt

Enorme groei hasjdoden in Frans verkeer (Tel.01/02). Legale wietteelt stap
dichterbij (Tel.02/02). Gefeliciteerd, Nederlandse overheid!

jartep@worldonline.nl

Slabbetje

In het verzorgingshuis de Braecken te Vught moeten de mensen van de
verpleegafdeling voortaan de papieren slab die ze bij het eten voorgebonden
krijgen, zelf betalen. Waarvoor is de awbz eigenlijk bedoeld? Volgens mij kan de
directeur van het tehuis dit soort zaken makkelijk van zijn riante salaris
betalen.

Almere. C. van Eekelen

Groenhuijsen

Charles Groenhuijsen is weg bij de publieke omroep. Dat is niet verwonderlijk.
Nog niet zo lang geleden beklaagde Bart Tromp zich er in een interview over dat
diverse banen aan zijn neus voorbij waren gegaan, omdat (zelfs) hij niet links
genoeg is. Dit is ongeveer hetzelfde als wanneer iemand beweert dat de paus niet
katholiek genoeg is. Maar nu zitten we wel met een probleem. Want welke publieke
man of vrouw is goed genoeg om aan te schuiven bij lieden met een vergelijkbare
staat van dienst als Paul, Jeroen en Clairy? Misschien moeten we gaan klonen:
een pietsje van Hedy d'Ancona, een toefje Halsema en een snuifje van Oudkerk.
Als dat tezamen niet vals genoeg is, weet ik het ook niet meer.

doornenburgrijndijk25@

hetnet.nl

Collectes

Het Koningin Wilhelmina Fonds (KWF) is al sinds jaar en dag bezig met het werven
van fondsen om kankeronderzoek in Nederland te ondersteunen. Een geweldig
initiatief dat moet leiden tot meer hoop op het genezen en voorkomen van deze
vreselijke ziekte. Wat mij echter al jaren verbaast, is dat dit soort onderzoek
het van liefdadigheid moet hebben, van collectes, bedelbrieven, enzovoorts.
Waarom wordt kankeronderzoek niet gewoon door de overheid gefinancierd en gaat
bijvoorbeeld de meevaller van minister Zalm niet naar dit fonds? Er kan heus wel
een helikopter minder naar Afghanistan.

Wageningen, G.H.Kroon

LOAD-DATE: December 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               7 of 105 DOCUMENTS

                                  De Telegraaf

                               November 30, 2005

Boek

SECTION: Pg. 39

LENGTH: 498 words


Het Rijksbureau voor Kunsthistorische Documentatie, naast station Den Haag CS,
is zo ongeveer de laatste overheidsinstantie waar de burger voor dienstverlening
niets hoeft te betalen. Kundig advies is hier gratis. "U heeft al betaald: uw
belastinggeld!" glunderde kunstkenner Willem Rappard van de RKD, toen ik laatst
wilde afrekenen voor zijn onafhankelijk oordeel over een zeegezichtje van de
Voorburgse schilder Evert Moll. Ik wilde dat kunstwerkje graag kopen, maar er is
zo veel nep op de markt. Kunst of kitsch? Bij de RKD kunnen ze de leek behoeden
voor een miskoop, dus als mijn oog valt op iets moois, vraag ik eerst even aan
jonkheer Rappard of het wel echt is wat ik denk te zien.

Ik moest aan hem denken toen ik van de week het nieuwe prachtboek over de
Archipel- en Willemsparkbuurt in handen kreeg. De schrijver, loodgieter in ruste
Bob Feenstra uit de Sumatrastraat, die de buurt kent als zijn overallzak,
vertelde mij dat hij de prijs van zijn boek slechts aanvaardbaar had kunnen
houden door het in eigen beheer uit te geven. Het boek, dat verscheen ter
gelegenheid van 125 jaar Vredeskapel en dat door Feenstra dan ook letterlijk pro
deo werd gemaakt, kost EUR 17,50, maar dan heb je ook wat!

Voor elk fotootje uit het Gemeentearchief had de schrijver tientallen euro's aan
het stadhuis moeten betalen, voor elk kopietje twee kwartjes, zo
verontschuldigde hij zich, want daarmee waren de kosten hoog opgelopen. Alsof
Hagenaars geen belastingen betalen!

Bij het Kadaster maakten ze het helemaal bont. Die rommelaars in Zoetermeer
lieten Feenstra uren zoekloon betalen voor het achterhalen van de oude
schenkingsakte van de Vredeskapel, documenten die ze daar ooit zelf verkeerd
hadden opgeborgen!

Ik weet ook wel dat de belastingbetaler tegenwoordig alles dubbel betaalt: van
z'n visakte tot z'n paspoort, alleen al het aanvragen van een verbouwvergunning,
of een kapvergunning, kost een vermogen. Identificatieplicht? Betalen voor die
kaart! Puin afvoeren? Eerst dokken! En de al betaalde reinigingsrechten dan?
Geen wonder dat asocialen hun troep in de bosjes dumpen. Overal moet je bij de
overheid voor betalen, terwijl je al belasting betaald hebt, en niet zo weinig
ook.

Het prachtboek van Bob Feenstra ligt daardoor niet in de boekhandel. Want dan
was het voor de gewone man niet meer te betalen geweest. Het is nu, zonder een
dubbeltje winst, te koop in Feenstra's oude loodgieterswinkel in de
Sumatrastraat.

Op het Gemeentearchief hoorde ik dat het stadhuis volgend jaar wil doorgaan met
het zogenoemde Publicatiefonds. Feenstra deed daar geen beroep op, want hij
wilde niet het risico lopen dat de gemeente zijn verzoek zou afwijzen. Maar wie
een niet-commercieel boek maakt over zijn buurt of zijn straat, kan subsidie
krijgen. Onderzoekskosten en foto's worden dan uit het Publicatiefonds betaald.
Een prima initiatief. Zo blijft Den Haag mooi behouden. Van ons aller
belastingcenten, hoera!

Tips en reacties graag naar jvnoord@telegraaf.nl

LOAD-DATE: November 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               8 of 105 DOCUMENTS

                                  De Telegraaf

                               November 30, 2005

Kerstbomen voor onderdak

SECTION: Pg. 39

LENGTH: 148 words

Van onze Haagse redactie

DEN HAAG, woensdag

De kerstbomenverkopers op het Haagse Malieveld zijn tussen alle regenbuien door
weer druk bezig om de circustent met feestelijke verlichting op te zetten. Dit
jaar staat de familie Vos samen met de daklozen van de boot op de Neherkade voor
de 35e keer op de bekendste bomenverkoopplek van de stad.

Heel Den Haag, van ministers tot Jan met de pet, komt hier om een keuze te maken
uit de duizenden bomen. Een deel van de opbrengst komt ten goede aan de
daklozenboot in Den Haag.

"De zwervers komen ook ieder jaar hier helpen. Nu heb ik ze echt even weg moeten
sturen, terug naar de boot om op te warmen, want ze waren doorweekt. Het is niet
normaal die hoosbuien, daar laat je je hond nog niet in lopen. Jammer, anders
waren we vandaag al klaar geweest met alles en hadden we lekker kunnen beginnen
met verkopen", verzucht Tinus Vos.

LOAD-DATE: November 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                               9 of 105 DOCUMENTS

                                  De Telegraaf

                               November 29, 2005

'Privatisering elektriciteit; wachten op grote klap!'

SECTION: Pg. 6

LENGTH: 883 words


De elektriciteit is geprivatiseerd en dat heeft Haaksbergen geweten. Het wachten
is op de echte grote klap! Het is niet de vraag of die komt, maar waar en
wanneer. Elektriciteitsbedrijven bezuinigen op voorraad, controle en onderhoud.
Transformatoren die vroeger uit veiligheidsoverwegingen slechts voor 60% werden
belast, worden nu tot 100% gebruikt. De winst verdwijnt in de zakken van
graaiende directeuren. En de Tweede Kamer, die het goed vond dat een cruciale
nutsvoorziening geprivatiseerd werd, zal zich bij volgende calamiteiten wel weer
'geschokt' tonen.

Geertruidenberg, L. Verburg

Blind

De scheidsrechter heeft onze topclub in verval weer eens benadeeld door in de
laatste minuut tegen FC Utrecht een doelpunt af te keuren. Trainer Blind meende
in een uitzending van Talpa te moeten opmerken dat scheidsrechters 'ook eens in
het voordeel van de aanvaller' moesten fluiten. Is hij nu alweer vergeten dat de
wedstrijd van afgelopen woensdag tegen Praag is gewonnen door Ajax (2-1) omdat
de scheidsrechter een zuivere strafschop aan Praag in de laatste minuut niet
toekende?

Kropswolde, E.Mulder

Antillen

Iedereen, en met name de oppositie, had destijds de mond vol van het referendum
over de Europese grondwet. Uiteindelijk zou ons dit veel geld kosten, zo luidde
een van de bezwaren. Over de schuldsanering aan de Antillen hoor ik niemand. Ik
zou graag willen dat over dit onderwerp een referendum wordt gehouden, want dan
hoor je wat de Nederlanders werkelijk denken over deze gang van zaken.

Eindhoven, J. van Gerwen

Best

Heel Engeland rouwt over de dood van George Best. De man is inmiddels heilig
verklaard. Wat mij betreft is het in de eerste plaats een alcoholist die een,
door velen felbegeerde, transplantatielever binnen twee jaar weer kapot zoop.
Zonde! In sommige Engelse commentaren wordt Best zelfs al 'de beste Europese
voetballer aller tijden' genoemd. Sorry Engeland, maar die komt toch echt uit
Amsterdam, hij bezorgde zijn team niet een maar drie Europa Cups, speelde niet
zes jaar maar vijftien jaar in topteams als Ajax, Feyenoord en Barcelona en
boekte daarna nog vele successen als toptrainer. George was Best, maar onze
Johan Cruyff is the Best.

Zaandam, B. Marinus

Tandarts

Toen ik het artikel las over tandarts H. Sobel, (Tel.26/11), kreeg ik meteen een
naar gevoel. De pijn waarvan ik al last heb sinds zijn behandeling van een
kaakontsteking, speelde acuut op. Deze man is met recht een slachter te noemen.
Veel patienten heb ik over hem gesproken en allen hebben dezelfde nare ervaring
en vooral pijn in de mond. Eindelijk is deze tandarts door de mand gevallen. Ik
hoop dat deze man nooit, maar dan ook nooit meer in een mond mag kijken.

n.slaap@quicknet.nl

Verdonk

Ik heb me enorm zitten ergeren aan 'Dit was het nieuws' van de TROS op
zondagavond.

Onder leiding van presentator Harm Edens en gaste Femke Halsema werd in dit
programma het asielbeleid van minister Verdonk gehekeld. Er werd zelfs een rebus
getoond waarvan de uitslag was: Verdonk: Kuthoer! Ik vind het echt
onbegrijpelijk dat bij een publieke omroep, die nota bene door het volk wordt
betaald, dit soort zaken op deze manier behandeld mag worden.

ed-hut@planet.nl

NS

Op 25 november was ik een van de passagiers die per spoor naar huis wilden
reizen. Het werd een confrontatie met onmacht, onbenul en onverschilligheid van
de NS. Bij vertrek in Den Haag - omstreeks 18.00 uur - verzuimde men de
passagiers te informeren over de toestand in het oosten van het land. De ene na
de andere trein viel uit. Tussen Amsterdam en Amersfoort werd zeer langzaam
gereden en in Amersfoort stond de afgeladen trein een halfuur stil. In Apeldoorn
werd plotsklaps omgeroepen dat er geen treinen richting Zutphen reden. En daar
stonden we. Er was geen personeel aanwezig om de passagiers verder te
begeleiden. Gelukkig zorgden de stadswachten voor enige orde en de gemeente
Apeldoorn voor een perfecte opvang. Hierbij een nieuwe slogan: De Nederlandse
Spoorwegen, een genante vertoning!

Ruurlo, A. Herweijer

Tbs'er

Er is alweer een tbs'er ontsnapt (Tel.26/11)! Nou ja, ontsnapt? Nadat hij
toestemming had gekregen om alleen te gaan winkelen (?) kwam de man voor de
zoveelste keer niet terug. Je zou je bijna afvragen wie er in die kliniek
behandeld moet worden. De tbs'er, die als uiterst gewelddadig te boek staat en
eigenlijk niet vrij mag rondlopen, of de man die deze malloot toestemming gaf
alleen op stap te gaan. Ik vind zo'n beslissing onbegrijpelijk. Ook vind ik het
merkwaardig dat justitie de identiteit van de tbs'er geheim houdt en geen foto
van de man in de krant zet, zodat het publiek de politie eventueel kan
waarschuwen. Dit toont eens te meer aan dat het recht op bescherming in
Nederland meer geldt voor de criminelen dan voor de gewone burger.

Buitenpost, F. Fokkens

Held

Diep ontroerd ben ik door het lezen van de heldendaad van de man die een
vrachtwagenchauffeur wilde helpen en dat met zijn leven moest bekopen
(Tel.27/11).

De man blijkt Erik te heten en is vader van vier kinderen. Wat een vreselijk
drama!

Deze held verdient een gouden lijstje. Kunnen we niet een inzamelingsactie
starten? Wij kunnen daarmee niet de vader terugbrengen, maar het gezin wel wat
meer armslag geven in deze moeilijke tijd.

Tine Molleman-Stormmolleman35@zonnet.nl

LOAD-DATE: November 29, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              10 of 105 DOCUMENTS

                                  De Telegraaf

                               November 25, 2005

Taakstraf voor illegale handel in Potter-uilen

SECTION: Pg. 35

LENGTH: 398 words

door Natasja de Groot

ROTTERDAM, vrijdag

Vijf vogelfanaten zijn gisteren voor de politierechter in Rotterdam veroordeeld
voor de illegale handel in de zogenoemde Harry Potter-uilen. Drie van hen
roofden de witte roofvogeltjes uit hun nesten en 'legaliseerden' ze met
vervalste documenten.


Het trio kreeg een taakstraf van 240 uur en zes maanden voorwaardelijke celstraf
opgelegd. Een vogelpreparateur uit Lekkerkerk kreeg 180 uur dienstverlening en
vier maanden voorwaardelijk opgelegd. Hij dreigt zijn vergunning als preparateur
te verliezen en daarmee ook zijn baan. Een 54-jarige man uit Delft, die een uil
kocht voor een vriend, kwam er vanaf met een boete van 750 euro.

Alle vijf verklaarden voor de rechtbank een groot liefhebber te zijn van vogels.
"Het is mijn lust en mijn leven", verklaarde een van de vijf mannen. De rechter,
mr. S. van Klaveren, begreep niet dat juist mensen die van vogels houden - het
ging om een valkenier, een bedrijfsleider van een dierenwinkel, een cooerdinator
van de vogelwerkgroep in de Krimpenerwaard, een vogelaar en een preparateur -
tot een dergelijke daad in staat zijn.

Van Klaveren: "Het is al erg dat een gewone burger zoiets doet, maar van een
vogelaar verwacht je zoiets al helemaal niet. Het is ronduit beschamend."

Afgetapt

De Algemene Inspectie Dienst (AID) kwam een van de vijf mannen, een valkenier
uit Rhoon, op het spoor nadat zijn naam ook in een andere rechtszaak over
illegale handel in beschermde vogelsoorten opdook. Hij werd vervolgens afgetapt
en maandenlang in de gaten gehouden.

Bij de doorzoekingen in drie huizen ontdekte de AID in juni ruim twintig
kerkuilen, bosuilen, oehoes, dwerguilen, torenvalken en buizerds. Sommige
vogeltjes waren al overleden en lagen nog in vriezers. Met name de beschermde
bosuilen zijn door de films en boeken over de tovenaarsleerling Harry Potter,
die bij zijn avonturen vergezeld wordt door zijn uil Hedwig, erg in trek geraakt
als 'huisdier'.

Hoewel er grif geld wordt neergeteld voor de populaire witte roofvogels,
beweerden de vogelaars niet uit te zijn op persoonlijk gewin. Een man, een
24-jarige Rotterdammer, wilde met de inkomsten de schulden van zijn ouders
inlossen. De anderen hadden als motief er zelf eentje in de voliere te willen
hebben.

Op verboden handel in beschermde diersoorten staat volgens de Flora- en Faunawet
een celstraf van maximaal zes jaar.

LOAD-DATE: November 25, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              11 of 105 DOCUMENTS

                                  De Telegraaf

                               November 24, 2005

Geen salarisverhoging voor politici

SECTION: Pg. 6

LENGTH: 577 words

HIGHLIGHT:
Ook ambtenaar tegenstander van meer loon

Burgemeesters, wethouders, raadsleden, ministers en de minister-president
verdienen meer dan genoeg. Dat blijkt overduidelijk uit de enquete Stelling van
de Dag. Opmerkelijk is dat er meer ambtenaren tegen een loonsverhoging voor
politici zijn dan niet-ambtenaren, hoewel het verschil klein is.

Er is geen twijfel mogelijk. Ruim 85 procent ziet niets in de voorstellen van de
commissie-Dijkstal om de lonen van politici in de toekomst ruim op te schroeven.
Burgemeesters krijgen er volgens het advies 9 procent bij, gemeenteraadsleden 15
procent en wethouders 3 procent. Tweede-Kamerleden kunnen een loonstijging
tegemoet zien van 2 procent. Tenminste, als de aanbevelingen van de commissie
worden overgenomen.

'Is het niveau van een gemiddeld raadslid hoog genoeg voor een salarisverhoging?
Ik dacht van niet', laat een deelnemer aan de stelling weten. Omdat ambtenaren
meer rechtsbescherming genieten dan werknemers in het bedrijfsleven, vinden
velen dat het salaris dan ook niet moeten worden opgetrokken naar het niveau van
het bedrijfsleven.

Ook: 'Je kiest er zelf voor om bijvoorbeeld wethouder te worden. De meesten
hebben nog een baan of bijbaan. Ik heb beslist geen medelijden met deze mensen.
Hard werken, daar krijg je niets van.'

Van de respondenten die de enquete invulden, is 85 procent niet-ambtenaar en 14
procent ambtenaar. Van de groep ambtenaren vindt ruim 87 procent dat de
voornoemde politici geen salarisverhoging moeten krijgen. Van de niet-ambtenaren
zegt bijna 85 procent dat.

Een minderheid van 12 procent is voorstander van meer loon voor burgemeesters,
raadsleden en wethouders. 'Salarissen van de overheid moeten in de pas lopen met
die van het bedrijfsleven, maar dan moet de prestatie er ook naar zijn', vindt
een respondent. 'Om goede mensen te krijgen, moet je ook goed betalen', aldus
een andere respondent. Een raadslid schrijft dat hij het vreemd vindt dat een
raadslid een vergoeding krijgt die gebaseerd is op het aantal inwoners van de
gemeente. 'Ikzelf ben raadslid van een kleine gemeente en krijg daarvoor een
vergoeding van 267 euro per maand... Ik heb gemiddeld 15 vergaderingen per
maand, plus een aantal werkbezoeken... Kortom, een zeer volle agenda'. Dit
raadslid vindt dat het 'wel je passie moet zijn, anders is de lol er snel af'.

Voor de ministers en de minister-president is het oordeel van de respondenten
van de Stelling van de Dag ietsjes minder hard. Zo is 72 procent tegen de al
eerder voorgestelde respectievelijke loonsverhoging van 10 procent voor de
minister-president en 30 procent voor ministers. 27 procent vindt wel dat zij
meer moeten verdienen.

De loonsverhogingen die de commissie-Dijkstal aanbeveelt, steken schril af tegen
de salarisverhogingen van Jan met de pet. Die zag voor het merendeel (55
procent) het loon met 0 tot 0,5 procent stijgen. De groep die volgt (20 procent)
kreeg 0,5 tot 1 procent meer salaris.

De FNV krijgt dan ook veel bijval van de respondenten. De vakbonden vechten voor
2 procent meer loon bij de komende cao-onderhandelingen. Terecht, vindt meer dan
80 procent. Een aanzienlijk deel wil een hogere looneis. Vooral de jongeren tot
34 jaar bepleiten een hogere looneis. Respondenten van 56 jaar en ouder vinden
juist dat de bonden terughoudendheid moeten betrachten.

Judith van Teeffelen

U kunt vandaag weer een Stelling van de Dag invullen op

www.telegraaf.nl tussen 11.30 en 15.30. U kunt ook bellen naar 0909-2027025 (EUR
0,35 per minuut).

LOAD-DATE: November 24, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              12 of 105 DOCUMENTS

                                  De Telegraaf

                               November 22, 2005

'Automobilist enige echte held van Nederland!'

SECTION: Pg. 6

LENGTH: 874 words


Automobilisten van Nederland, jullie zijn de enige echte helden van dit land! Ik
heb diep respect voor jullie! Na een verblijf van vier jaar in Australie rijd ik
op mijn motor naar een cursus in Eindhoven. Van Amsterdam tot Eindhoven staat er
een file elke dag opnieuw, 's ochtends en 's avonds weer! En dat ondergaan
jullie geduldig om voor jezelf en voor je gezin te zorgen en om de economie
draaiende te houden. Jullie houden vol, ondanks de torenhoge brandstofkosten,
bpm, btw en hoge parkeertarieven. Een alternatief is er nauwelijks. En daarom
laat je je door Den Haag kleineren, pesten en uitmelken!

Jan.Heemskerk@Kvernelandgroup

Unilever

Unilever vertrekt mogelijk uit Nederland met als gevolg het ontslag van 5000
werknemers (Tel.19/11). Als deze onzalige plannen inderdaad doorgang vinden, is
daarop maar een antwoord van de consument mogelijk: een volledige boycot van het
assortiment van Unilever (Calve, Sunil, Omo, Iglo, enzovoorts). De
Consumentenbond zou een volledige merkenlijst van Unilever moeten publiceren,
zodat de klant weet waar hij aan toe is.

relou049@planet.nl

Creches

Tweeverdieners, die de kunst van het opvoeden van kinderen zo zwaar
onderschatten dat ze dit aan anderen overlaten, dienen zelf en indien mogelijk
met hun werkgever alle, maar dan ook alle kosten te dragen. Ik vind het
onverteerbaar dat de gemeenschap zou moeten opdraaien voor de luxe en status
voor mensen die alles willen, behalve zorgen voor het belangrijkste ter wereld,
namelijk hun eigen nakomelingen.

Hoogeveen, Mevr. A.C. Reinders-Vink

BNN

BNN overschrijdt alle grenzen van fatsoen, zonder dat de makers erop worden
aangesproken. Na 'Neuken Doe Je Zo' en 'Spuiten & Slikken' zijn nu ook
onschuldige kinderen aan de beurt voor hun vulgaire humor. Vrijdagmiddag rond
17.00 uur mochten die bij BNN kijken naar een masturberende Sinterklaas! Ik vind
het werkelijk onbegrijpelijk dat de overheid deze zender, die van onze
belastingcenten schaamteloze programma's maakt, geen halt toeroept. Bij BNN
zullen ze steeds verder gaan, want deze gefrustreerde pubers kennen hun grenzen
niet.

Utrecht, R. Zilvers

Vuurwerk

De invoer van vuurwerk uit Belgie is verboden. Raar eigenlijk! Ieder jaar lees
ik in onze kranten over het grote aantal ongelukken met vuurwerk, maar in de
Belgische krant kom ik die berichten nooit tegen. In Belgie wordt hetzelfde
vuurwerk kennelijk probleemloos, veilig afgestoken. Misschien kan iemand mij
eens uitleggen hoe dat eigenlijk zit met dat Belgisch vuurwerk?

Capelle ad. IJssel, W.M. Everwijn

Accijns

De mensen die tegen verlaging zijn van de accijns op alcohol hebben
waarschijnlijk nog nooit een bezoek gebracht aan Scandinavie. Drank is daar zo
duur dat het voor de gewone burger bijna niet te betalen is, maar ik heb nog
nooit van mijn leven zoveel dronken mensen gezien als in die landen.

Katwijk aan zee, G. Kuijt

Iran

De grote westerse landen hebben Iran aangeboden de ontwikkelingshulp te
verhogen, kennelijk om de regering milder te stemmen inzake de nucleaire
ontwikkelingen. Iran heeft echter geweigerd. Terecht dunkt mij want dit land
beschikt over oliereserves van 130 miljard vaten en 26 biljoen kubieke meter
gasreserves. Waarom ontvangt Iran eigenlijk ueberhaupt ontwikkelingshulp?

Nieuwegein, B. Severijn

Modellen

Wat een onzin, dat bericht dat modellen steeds jonger worden (Wuz 19/11)! Ze
zijn altijd jong geweest! Brooke Shields begon als kind en was pas vijftien toen
ze de beroemde Calvin Klein-advertenties deed. Milla Jovovich stond op haar
twaalfde al op covers, Nikki Taylor had op haar vijftiende al een contract bij
Covergirl. Ook Naomi Campbell werd ontdekt op haar vijftiende, Kate Moss zelfs
op haar veertiende. Stop toch eens met dat gezeur over jonge leeftijd.

Amsterdam, M. Thjong

NS

Tot mijn verontwaardiging lees ik in het NS-tijdschrift 'Spoor' dat de vrije
reisdagen voor 60-plussers met een voordeelurenabonnement komen te vervallen.
Weliswaar kan men voor EUR 14 extra zeven keuzedagen kopen, maar dit betekent
een verhoging van meer dan 25 procent op de prijs van het abonnement van EUR 55.
Ik vraag mij af of dit zomaar mag. De prijs van een treinkaartje gaat in januari
2006 ook wel omhoog, maar toch niet met 25 procent. Oudere mensen worden op deze
manier wel erg benadeeld.

De regering probeert het gebruik van de auto te ontmoedigen, maar de NS zorgt
ervoor dat ik volgend jaar toch maar weer met de auto op familiebezoek
enzovoorts zal gaan.

Bunschoten, C.H..A. Berkhout

Samir

De rechters hebben Samir A. een herexamen gegeven. Zodra hij een bom kan maken
die tenminste honderd mensen het leven kost en de deugdelijkheid daarvan op
Schiphol of een metrostation bewijst, mag hij terugkomen. Volgende zaak. Moslims
op de hele wereld lachen zich krom om dat halfzachte Nederland.

Tilburg, H. von der Fuhr

UPC

Veel mensen - 51 procent van de Nederlanders - willen leven volgens christelijke
normen en waarden, zo blijkt uit recent onderzoek. Hoe komt het dat we hiervan
geen afspiegeling vinden in de media? Via UPC-digitaal kan men tachtig
televisiekanalen ontvangen waarvan negen voor moslims, maar het enige
christelijke kanaal (TBN) wordt er op 1 december afgehaald. Over discriminatie
gesproken.

Leeuwarden, Bert Panhuise

LOAD-DATE: November 22, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              13 of 105 DOCUMENTS

                                  De Telegraaf

                               November 20, 2005

Nieuwe president belooft vrede aan Sri Lanka

SECTION: Pg. 6

LENGTH: 400 words

door Denise Hoogland

COLOMBO, zondag

Premier Mahinda Rajapakse is dit weekeinde tot nieuwe president van Sri Lanka
benoemd. Met een voorsprong van 181.786 stemmen won hij de voor Sri Lankaanse
begrippen ongekend rustig verlopen verkiezingen van UNP-opponent Ranil
Wickremesinghe.

Met vuurwerk en veel vlagvertoon werd zijn beediging gisteren overal op het
eiland gemoedelijk gevierd. Tijdens zijn inaugurele toespraak beloofde Rajapakse
de bevolking vrede. Hij zei bereid te zijn onderhandelingen aan te knopen met de
Tamil Tijgers, maar liet er geen twijfel over bestaan dat hij hun eis tot een
eigen gebied naast zich neerlegt.

Zachtmoedig

Mahinda, die ons eerder dit jaar ontving in het kader van enkele
tsunami-hulpverleningsprojecten, komt over als een zachtmoedige man. Niet voor
niets wordt hij gezien als de man van het volk, de man van de grote massa.

Gedurende zijn 37-jarige politieke carriere stond hij altijd aan progressieve
zijde. Daar waar zijn opponent Ranil zich met zijn rechts georienteerde
gedachtegoed vooral richtte op de buitenlandse markt voor de opbouw van een
sterkere economie, bouwt en vertrouwt Mahinda Rajapakse liever op 's lands eigen
krachten. Nee, hij is niet tegen een open economie, maar vecht wel voor het
behoud van de eeuwenoude tradities en kennis die het land ondanks zijn status
als ontwikkelingsland in huis heeft.

Mahinda Rajapakse, die zich op gebieden als armoede en werkloosheid soepel weet
te identificeren met de gewone man, al was het maar vanwege zijn eigen
eenvoudige afkomst, ziet zijn winst zelf dan ook vooral als een overwinning van
het volk.

De samenwerking die Rajapakse's partij SLFP (Vrijheidsalliantie van het Verenigd
Volk) onlangs aanging met de als radicaal bekendstaande partijen JVP
(marxistisch) en de JHU (boeddhistische monniken) zal straks tot een gemeleerd
gezelschap in de regering leiden. Toch is het deze samenwerking die volgens de
nieuwe president bewijst dat mensen met uiteenlopende ideeen prima met elkaar
kunnen werken. Hij is dan ook optimistisch over de mogelijkheid om snel tot
oplossingen te komen in het al zo lang lopende etnische conflict tussen de
overwegend Singalese bevolking en de Tamils en moslims in het noordoosten en
zuiden van het land.

Hulpverleners zijn opgelucht dat er na de weken durende geld- en
energieverslindende verkiezingscampagne eindelijk weer goed gewerkt kunnen
worden.

LOAD-DATE: November 20, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              14 of 105 DOCUMENTS

                                  De Telegraaf

                               November 19, 2005

KIJK MIJ EENS!

SECTION: Pg. 15

LENGTH: 984 words

AMSTELVEEN, zaterdag

Een poepende pup, de all-inclusive vakantie aan de Turkse kust, ongecensureerde
slaapkamerscenes, een maffe vader. Ben ik in beeld? Binnenkort kunnen we ons
hele hebben en houwen zelf etaleren op tv. Prof.dr. Henri Beunders, hoogleraar
geschiedenis van maatschappij, media en cultuur aan de Erasmus Universiteit,
filosofeert over de oorzaken en gevolgen.

"Helemaal nieuw is het principe niet. Brachten Jan Fillekers en Henk van der
Horst niet jaren geleden al Sprekershoek, een kwartier waarin de gewone man bij
de tramhalte of in een Hilversumse straat zijn zegje kon doen: bent u voor of
tegen de doodstraf? En in de jaren zestig, zeventig, tachtig, bij Mies-en-Scene
en Willem Duys zat de gewone man ook wel eens in de stoel, maar dan moest-ie wel
iets bijzonders hebben of kunnen: een snor van twee meter of een zelfgebreide
sok van twee kilometer. Tot in de jaren negentig was het zeer zeldzaam, maar met
de komst van de commerciele televisie in de jaren negentig groeide de interactie
met de kijkers."

En de burgers kregen meer en meer ruimte. "Na de moord op Pim Fortuyn werd de
onvrede onder de bevolking zichtbaar. Paniek brak uit bij de politiek en de
media: we moeten de kloof met de burger overbruggen! Kranten kregen een
ombudsman en een brievenrubriek, de politici kwamen met een eigen weblog: elke
dag chatten met de kiezer. Al snel kwamen zij tot de ontdekking dat dat ook
leidde tot schreeuwen, schelden en hate mail. Sites moesten gesloten worden om
vuiligheid en onzin te weren."

Ongeregisseerde internettelevisie is ook een ongeleid projectiel, staat ons
bagger en pulp te wachten?

Beunders: "Het wachten is op snuff-movies (schokkende, gewelddadige filmpjes
waarin wordt verkracht, mishandeld en/of vermoord omwille van de film, MR), live
beelden van hoe iemand zijn hond doodmept. Wie is er dan juridisch
aansprakelijk? Degene die het doorgeeft, adsl, KPN? Internet is een sadistisch
universum. Een natuurramp aan de andere kant van de wereld en de kantoorhumor is
binnen een uur het land door. De haha-lol is er eerder dan de hulp."

Zelfexpressie

Dat terzijde, terug naar het zelfetaleren: "Het aantal weblogs groeit als kool.
Een student gaat op vakantie naar Argentinie, en hup, daar is ikgaopreis.nl. Hoe
dat komt? Ten eerste is er een panische behoefte aan zelfexpressie: ik tel ook
mee, ik wil gezien worden. Recent onderzoek onder scholieren wees uit dat dertig
procent beroemd wil worden, tegen vijf procent een paar jaar geleden. Het 'ik'
heeft zich geemancipeerd, vroeger zag je 'ik' alleen in de boeken van Jan
Wolkers en Jan Cremer. Nu eigent iedereen het zich toe, we zijn allemaal unieke
individuen. Het is het boemerangeffect van de democratie: iedereen is gelijk en
dat is het hoogste goed. Ten tweede is alles om ons heen media: telefoon, iPod,
internet, televisie. We leven in een maatschappij waarin je op elke hoek van de
straat op elk moment van de dag een camera in je snufferd kan krijgen. En binnen
een steeds ernstiger gevoelde eenzaamheid is iedereen bezeten bezig permanent te
communiceren. En dat kan vanuit huis, alleen, een eenzaamheid die leidt tot een
behoefte om gezien te worden."

"Televisie was het venster op de wereld. Vroeger keek je naar de ellende in de
derde en vierde wereld. Tegenwoordig woont de derde wereld in je eigen
trapportaal, we zitten in een zeer complexe, verwarde, multiculturele
samenleving. Van naar buiten gericht raken we naar binnen gericht, uit onmacht.
De sociale onveiligheid speelt op. Jaren geleden moest ik in Amerika erg lachen
om de professoren die elke ochtend angstvallig de beurskoersen bijhielden om het
pensioengat te checken. Bij ons is het inmiddels ook zover. We moeten ons
allemaal verdiepen in een nieuw zorgstelsel, in iets wat altijd zo
vanzelfsprekend was."

"Sinds 2002 is er gisting in de maatschappij, mensen zijn uit het lood geslagen,
ze worden er overspannen van. Chaos regeert het hoofd", zegt Beunders. "Als
tegenwicht is er een roep om eenduidigheid, om simpelheid. Simplistische
simpelheid zelfs. Ik bespeur de hang naar soberheid en geborgenheid. Het
tv-aanbod is een bombardement aan beelden, in Amerika en Canada huren mensen
steeds vaker een feelgood-film, dan hoeven ze niet te zappen en hoeven ze maar
naar een ding te kijken. Ook mijn studenten tobben met het grote aanbod en
worden lid van de EO. Daar wordt tenminste gezongen en die mensen zien er
vrolijk uit. God en vaderland worden belangrijker."

Toppunt van simplistische simpelheid: de digi-camera op pittende cavia Pietje?

"Aan homevideo zitten leuke kanten, 't zijn filmpjes die je met een glimlach kan
bekijken. Ze kunnen grappig zijn, creatief, ze kunnen leedvermaak bieden. En het
is een oude traditie. Neem Bananasplit, vroeger heel populair. Een afgeleide van
de portemonnee aan het touwtje op straat, die je wegtrekt als iemand zich bukt
om hem op te rapen. 'Ter Land, ter Zee en in de Lucht' was ook zo'n programma.
Het heeft iets huiselijks om met iedereen mee te gluren."

Straks gooit iedereen zijn hobby op tv: zappen we van bloemschikkende dames naar
postzegelverzamelaars, golfers en weer terug...

"Internettelevisie zou er goed aan doen blokken te maken: uurtje over honden,
uurtje over zeilen, uurtje over tuinieren. Iedereen zijn eigen kookrubriek,
waarom ook eigenlijk niet? 't Kan heel educatief zijn, tv zoals tv bedoeld is.
Leer je op een andere manier pasta maken, of rozen snoeien. Televisie is
versplinterd tot een bibliotheek, waar je een roman kan lenen of een boek over
tuinieren. Maar ook een beeldromannetje, de homevideo."

Reality-tv bij de buren, de Bauers en de Osbornes werden tenminste nog door
vakmensen geregisseerd, geknipt en gemonteerd.

Beunders: "Het is een vergissing te denken dat iedereen dat kan. Het is een
ambacht, een beheerste striptease: zo'n vrouw die weet wat ze doet, de spanning
opbouwt, zichzelf blootgeeft. Dan is het mooi."

LOAD-DATE: November 19, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              15 of 105 DOCUMENTS

                                  De Telegraaf

                               November 18, 2005

Je eigen sms-dienst in twee minuten

SECTION: Pg. 13

LENGTH: 746 words

'SMS nu 'RECEPTEN AAN' naar Tante Sien en je krijgt dagelijks rechtstreeks
vanuit haar keuken in Anjum de lekkerste recepten voor boerenkool op je mobiele
telefoon!' Deze sms-service zou zomaar eens kunnen bestaan, want enkele websites
maken het ook voor particulieren steeds gemakkelijker om zelf betaalde
berichtendiensten op te zetten. Dit biedt vele mogelijkheden: van
artiestenfanclubs die per sms het laatste nieuws over hun idool aanbieden, tot
voetbalclubs die hun teams snel van afgelastingen op de hoogte kunnen brengen.

Het is de laatste jaren een bekend fenomeen op televisie geworden: met een tekst
onder in beeld word je opgeroepen om je aan te melden voor een sms-service, of
om mee te doen met een sms-prijsvraag. Tijdens voetbalwedstrijden kun je de 'man
of the match' kiezen, bij Idols kun je bepalen wie absoluut door moet naar de
volgende ronde en bij andere programma's kun je jezelf aanmelden om het laatste
shownieuws te ontvangen. Dit kost je dan pakweg 80 cent per ontvangen bericht,
staat er in kleine lettertjes bij, want de aanbieders verdienen hieraan door je
betaalde sms'jes terug te sturen.

Opstartkosten

Niet zelden is dit big business en vaak zitten er ook grote commerciele
bedrijven achter deze diensten. De sms'jes van klanten stromen hier in grote
hoeveelheden binnen, maar de aanbieders hebben ook opstartkosten gemaakt om dit
voor elkaar te krijgen. En juist dat laatste weerhoudt consumenten en kleinere
ondernemers ervan om hun eigen sms-service op te starten, terwijl dit in veel
gevallen toch handig zou zijn.

"Je bent in het begin zeker 500 tot 1000 euro kwijt. Grote bedrijven kunnen dat
makkelijk ophoesten, maar bijvoorbeeld de fanclub van Frans Bauer, die haar
leden ook per sms op de hoogte wil houden, niet", zegt Ivo Wubbels. Samen met
kameraad Dennis Geerdink is hij de oprichter van de site smsLorre.nl, die handig
inspeelt op Jan met de pet die ook betaalde berichten door het land wil sturen.

Volgens de makers kan iedereen binnen twee minuten op de site zijn of haar eigen
service maken, zonder enige kosten. Zorg vervolgens dat anderen zich voor deze
dienst per sms aanmelden en je kunt ze maximaal een keer per dag een berichtje
sturen. Dit verzenden kan eenvoudig door op de website in te loggen en de tekst
in te tikken. De ontvangers betalen 55 cent als het om een abonnements-sms'je
gaat en 70 cent voor een eenmalig bericht.

Wubbels: "De providers, zoals KPN en Vodafone, houden daar een gedeelte van in
en de rest gaat naar ons. Wij betalen weer minimaal de helft hiervan door naar
de bedenker van de service. Deze houdt dan toch vaak 25 cent per bericht over.

De dienst kan aan de initiator van de sms-diensten gratis worden aangeboden,
omdat gebruik wordt gemaakt van een gemeenschappelijk nummer. Inmiddels hebben
zich via de website al 3500 deelnemers aangemeld, die allemaal hun eigen gratis
berichtenservice hebben opgestart. "Er zit veel creativiteit tussen. Maar vooral
fanclubs van artiesten maken er veel gebruik van. Zo waarschuwt de fanclub van
Ilse DeLange bijvoorbeeld via onze site haar leden als een optreden van haar op
televisie komt. Maar ook verenigingen en clubs kunnen hun leden op deze manier
snel van het laatste nieuws op de hoogte brengen", aldus Wubbels.

Weblog

"Je kunt zo'n sms-dienst ook als een soort weblog zien", zegt Ronald Vijn van
flashsms.nl, een kleinere website die dezelfde mogelijkheden biedt. "Je stuurt
je ontvangers gewoon berichten over alles wat je bezighoudt." De ontvanger van
de berichten betaalt op deze site een lager tarief van 25 cent, waarvan
uiteindelijk 4 cent per bericht bij de initiatiefnemer terechtkomt.

Wie echter niet uit is op eigen financieel gewin, en de ontvangers niet op
kosten wil jagen, kan ook kiezen voor groeps-sms via internet. "Dat is voor
verenigingen eigenlijk nog veel goedkoper en praktischer", zegt Robin Weesie,
eigenaar van smscity.nl, een site die deze service aanbiedt.

"Bij ons betaal je 5,5 cent per bericht dat je vanaf de website verstuurt,
terwijl een sms'je via een site zoals smsLorre 70 cent kost. Het enige verschil
is dat de verzender, en dus niet de ontvanger, bij ons betaalt. Een vereniging
die leden op de hoogte wil houden over repetities, kan beter de contributie met
twee euro per jaar verhogen en daarvan via ons sms-berichten versturen, dan dat
ze hun leden wekelijks bijna een euro voor een berichtje laten betalen. Dan
blijft veel bij de KPN of de website aan de strijkstok hangen."

LOAD-DATE: November 18, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              16 of 105 DOCUMENTS

                                  De Telegraaf

                               November 12, 2005

NEW YORK HET ANDERE

SECTION: Pg. 19

LENGTH: 928 words

HIGHLIGHT:
Hudson Valley vol Nederlandse geschiedenis

NEW YORK - Aan de oevers van de rivier genoemd naar Henry Hudson, die in
opdracht van de VOC met het schip de Halve Maen op zoek was naar een westelijke
doorgang naar Indie, vestigden zich de eerste Nederlandse kolonisten. Namen van
stadjes als Kykuit, Staatsburg, Kinderhook en Fishkill (afkomstig van Viskil)
herinneren aan de Hollandse aanwezigheid.

Dat geldt ook voor de talloze begraafplaatsen op idyllische plekjes. De families
Pottenburgh, Rhynders, Schryver, Van Steenburgh en Van Wijck heersten eeuwenlang
over honderden hectaren vruchtbare grond langs het water.

Aan het begin van de zeventiende eeuw had timmerman Frederick Philipse voldoende
fortuin gemaakt met de bouw van huizen in Nieuw Amsterdam (het huidige
Manhattan) om op zijn lauweren te gaan rusten. Voor een appel en een ei kocht
hij iets ten noorden van de stad grond van de indianen. Vanwege het fraaie
uitzicht op de Hudson noemde hij de nederzetting Kykuit. Op het terrein bouwde
hij Philipsburg Manor dat dankzij de import van slaven al snel uitgroeide tot
een van Amerika's welvarendste landgoederen. De familie Philipse behoorde binnen
twintig jaar tot de elite van de Nieuwe Wereld.

Philipsburg Manor en zijn historische watermolen zijn volledig gerestaureerd en
open voor bezichtiging. De huisinventaris uit 1750 geeft een goed beeld van het
dagelijkse leven in die tijd. Hoewel het slavenhuis de tand des tijds niet heeft
doorstaan, zijn er op het landgoed nog steeds gekleurde 'dienaren' die de
bezoekers laten zien wat destijds van hun verwacht werd. Het uitgestrekte gebied
rond Kykuit en Sleepy Hollow was zo fraai dat later de schatrijke familie
Rockefeller er zich vestigde.

Beacon

Volg de weg 9D naar het noorden en u komt vanzelf uit in Beacon, waar een van de
belangrijkste Amerikaanse musea voor moderne kunst een onderkomen heeft gevonden
in een voormalige papierfabriek. Beacon heeft een unieke collectie van onder
meer Andy Warhol, Robert Ryman, Sol LeWitt, Joseph Beuys, Louise Bourgeois en
Richard Serra.

Iets verder naar het noorden, bij het dorp Hyde Park, ligt het statige landgoed
van de puissant rijke Vanderbilts. Deze Nederlandse emigrantenfamilie maakte in
de achttiende eeuw kapitaal in scheepvaart en spoorwegen. Franklin Delano
Roosevelt werd hier geboren. De immens populaire president van Zeeuwse afkomst
sleet zijn laatste jaren op het familielandgoed, dat evenals Vanderbilt Mansion
een nationaal monument is. Franklin en zijn vrouw Eleanor liggen in de tuin van
Roosevelt Mansion begraven.

Hyde Park is tevens het stadje waar zich de Reformed Dutch Church bevindt. Elke
zondagochtend om elf uur predikt Thom Fiet vanaf de kansel. De dominee, die eind
jaren zestig verbonden was aan de Engelse kerk in het Amsterdamse Begijnhof en
aan de overkant de bezetting van het Maagdenhuis meemaakte, steekt zijn afkeer
voor de oorlog in Irak niet onder stoelen of banken. Ondanks zijn kritiek op de
Amerikaanse regering - de scheiding tussen kerk en staat is in de VS flinterdun
- zit zijn 'gebedshuis' iedere week vol met conservatieve parochianen.

Ganzenlever

Hyde Park geniet nationale bekendheid als vestigingsplaats van het Culinary
Institute of America, waar de elite van Amerikaanse koks wordt gekneed. De CIA
(!) beschikt over vijf restaurants en eetcafes waar de leerlingen hun
vaardigheden kunnen uitproberen op de gewone burger. Op de kaart staan lokale
specialiteiten als ganzenlever uit de Hudson-vallei en gebraden konijn uit het
nabijgelegen Catskill-gebergte. Ook de wijnen komen uit de buurt.

Nog verder noordwaarts is het dorp Rhinebeck de moeite waard. Hoewel de naam
eerder duidt op Duitse wortels, zijn de trapgevelhuisjes aan de hoofdstraat
onmiskenbaar Hollands. Voor een tweedaagse trip vanuit New York is Rhinebeck een
ideale tussenstop. Dineren en overnachten kan in het historische Beekman Arms,
Amerika's oudste herberg die in 1766 werd gesticht door Willem Traphagen.

Enkele kilometers ten noorden van Rhinebeck bevindt zich een kleine aerodroom,
waar 's zomers met antieke dubbeldekkers vliegshows worden gegeven. Pronkstukken
van de collectie zijn de Fokker-jagers uit de Eerste Wereldoorlog, waaronder een
replica van de beruchte DR.I van de 'Rode Baron' (Baron von Richthoven). Zelf
meevliegen kan ook, maar is voor eigen risico.

Via een brug bij Red Hook bereikt men de overkant van de Hudson. Twaalf
kilometer landinwaarts ligt het vredige dorpje Woodstock, dat in 1969 met een
driedaags popconcert de wereld op zijn grondvesten deed schudden. Legendarische
sterren zoals Joan Baez, Janis Joplin, Crosby, Stills & Nash, Jimi Hendrix and
Country Joe and the Fish slaagden er daadwerkelijk in om met hun protestsongs de
terugtrekking van Amerikaanse troepen uit Vietnam te bespoedigen.

West Point

De oostkant van de Hudson-oever in zuidelijke richting biedt weliswaar minder
Hollandse souvenirs uit het verleden, maar er zijn wel andere attracties. De
militaire academie van West Point bijvoorbeeld. Op deze elitaire 'krijgsschool'
wordt nog steeds het kader gevormd van het Amerikaanse leger. Bijna alle
generaals van naam, zoals Patton, Eisenhower, of meer recent, Schwarzkopf en
Powell, bezochten ooit West Point. Met een beetje geluk wordt op het moment van
bezoek een parade gehouden.

Verder in zuidelijke richting ligt aan de linkerkant van de autosnelweg
Palisades Interstate Parkway het Bear Mountain State Park, een populaire plek om
te wandelen. Van daaruit duurt het een halfuurtje om via de George Washington
Bridge terug te keren in Manhattan.

Zie voor meer informatie www.hudsonvalley.org.

LOAD-DATE: November 12, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              17 of 105 DOCUMENTS

                                  De Telegraaf

                                November 5, 2005

PvdA boos over plan waterschapsbelasting

SECTION: Pg. 7

LENGTH: 155 words


Van onze parlementaire redactie

DEN HAAG, zaterdag

De PvdA vindt het "van de gekke" dat huiseigenaren in ons land opdraaien voor
een verlaging van de waterschapsbelasting voor boeren, bedrijven en
natuurterreinbeheerders.

Staatssecretaris Schultz van Haegen (Verkeer en Waterstaat) moet haar plan,
waarover De Telegraaf gisteren publiceerde, dan ook onmiddellijk intrekken of
aanpassen, vindt PvdA-woordvoerder Jan Boelhouwer. "De agrarische sector en
bedrijven zijn juist de grootste vervuilers van ons water. Dan is het volstrekt
onterecht dat zij vanaf 2007 minder belasting gaan betalen", foetert Boelhouwer.

Ook het argument van Schultz dat bewoners van steden door de klimaatverandering
steeds meer risico lopen natte voeten te krijgen, is volgens Boelhouwer niet
terecht. "Het lijkt erop dat Schultz alle gevolgen van de klimaatverandering
gaat afwentelen op de schouders van gewone burgers", meent Boelhouwer.

LOAD-DATE: November 5, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              18 of 105 DOCUMENTS

                                  De Telegraaf

                                November 3, 2005

'Alleen extra rijstroken helpen tegen files!'

SECTION: Pg. 6

LENGTH: 927 words


Die 80 kilometer is typisch weer een door een vrouw bedachte maatregel! Vrijwel
alle regels die de vrouwelijke ministers van Verkeer de afgelopen jaren hebben
ingevoerd, waren zinloos en hebben ons veel geld gekost. Denk bijvoorbeeld aan
al die camera's die zijn opgehangen en waardoor we nu gigantisch hoge boetes
moeten betalen voor te hard rijden. Hoelang accepteren we nog dat vrouwen dit
soort zaken regelen, terwijl ze er absoluut geen verstand van hebben? Het enige
dat echt helpt tegen files is de aanleg van extra rijstroken. Maar dat gebeurt
natuurlijk niet, want dat brengt geen geld in het laatje.

bottumfleur@chello.nl

Herdenking

Natuurlijk moeten we stilstaan bij de moord van Theo van Gogh, nu een jaar
geleden. Ik kan mij echter niet herinneren dat er een jaar na de moord op Pim
Fortuyn een vertegenwoordiger uit Den Haag bij de herdenking aanwezig was. Er
was een bijeenkomst georganiseerd door aanhangers van Pim, maar de
minister-president was in geen velden of wegen te bekennen. Fortuyn heeft de
politiek wakker geschud, maar die is inmiddels weer ingeslapen. Welterusten
Nederland.

Bilthoven, H. van der Palm

Zwartrijders

De NS heeft minder last van zwartrijders (Tel. 02/11). Logisch dat er minder
mensen betrapt zijn, want er wordt bewust (?) selectief gecontroleerd. Tijdens
de herfstvakantie zat bij ons in de eerste klas coupe een aantal mensen, dat
niet in het bezit was van het juiste plaatsbewijs. Het ging om een grote groep
jongeren die het allemaal wel prima vonden en om ouderen die hardop verkondigden
'laat hem maar komen'! Nou 'hij' kwam dus niet, bang voor de confrontatie
misschien? Al met al in het totaal goed voor zo'n 40 boetes.

Ugchelen, Y. van den Bovenkamp

Politie

Een politieman is door twee automobilisten in de sloot gegooid (Tel.31/10). In
feite is dit een zeer trieste zaak. Maar ik vrees dat veel weggebruikers er
begrip voor zullen hebben. De heksenjacht op automobilisten begint zo
langzamerhand knap irritant te worden. Bij nacht en ontij staat er een legertje
politiewagens langs de kant van de weg om automobilisten te flitsen die slechts
enkele kilometers te hard rijden. Als je als brave burger even niet op je
snelheidsmeter kijkt, loop je direct kans op een forse boete voor een minieme
overtreding. Het is geen wonder dat zo'n sterk repressief beleid verzet oproept,
zelfs bij de doorgaans gezagsgetrouwe burger. Ik denk dat men het wellicht nog
zou accepteren als onze politie een soortgelijk beleid ten aanzien van
misdadigers zou voeren en er ook zou zijn als de burger de agent nodig heeft.
Bijna onuitputtelijk is het aantal voorbeelden waaruit duidelijk wordt dat de
politie er niet is voor de gewone burger, maar de burger er is voor de politie.

dijkhuis.1@hccnet.nl

Traumatisch

Criminele illegalen veroorzaken met hun gewelddadige gedrag voortdurend
traumatische ervaringen bij anderen. Maar wanneer een criminele illegaal zelf
een traumatische ervaring heeft, is dit een reden om hem een verblijfsvergunning
te geven zodat hij verder kan met het berokkenen van ellende. Je moet toch
behoorlijk gestoord zijn om dit te bedenken.

Goes, A. van der Walle

Verdienen

Als de Nederlandse staat geld kan verdienen, dan worden alle normen en waarden
overboord gegooid. De verkoop van sterke drank wordt weer gestimuleerd, het
verzekeringsplaatje op scooters en brommers wordt vervangen door een peperduur
registratieplaatje, de energierekeningen mogen stijgen, de heer Poetin van het
corrupte en ondemocratische Rusland wordt hier feestelijk ontvangen, er ging
zelfs een delegatie onder leiding van mevrouw May-Weggen naar communistisch
China, het onderzoek naar de Bijlmerramp mag worden gemanipuleerd, en op de
brandveiligheid van uitzetcentra wordt bespaard, want het geld is opgegaan aan
gigantische paleizen van justitie. Nu nog even een paar gemeentelijke
jaarrekeningen vervalsen en Brusselse subsidies wegsluizen, dan is het verschil
tussen de paarse kabinetten en dit 'normen en waarden'-kabinet echt niet meer
zichtbaar.

Waalwijk, L.J.J. Dorrestijn

Shell

De top bij Shell ontvangt een astronomisch salaris, plus bonussen, plus tonnen
aan pensioenbijdrage. Dus is het 'logisch' dat juist zij met deze plannen komen
(Tel.31/10) en van Jan met de Pet een eigen bijdrage van ongeveer 15 euro per
maand eisen. Deze topmanagers moeten in staat worden geacht om zelf voor hun
pensioen te zorgen. De tijden veranderen nietwaar?

lang12@zonnet.nl

Roetfilters

Wederom een prachtig verzinsel van een der leden van ons kabinet. Het plaatsen
van een roetfilter op diesels (bouwjaar tussen 1995 en 2004) levert een
eenmalige korting op van 400 euro. Indien men in Den Haag echt milieubewust te
werk wil gaan, moeten ze het rijden op gas aantrekkelijker maken. Of levert dat
te weinig op? Wat heeft voorrang: het milieu of de belastinginkomsten? De burger
zal altijd naar het goedkoopste alternatief blijven zoeken. Regering, verlaag de
wegenbelasting voor auto's op gas, dan zijn jullie goed bezig.

bobvangulpen@hetnet.nl

Radar

Tot mijn grote ergernis moet ik constateren dat het telefoonnummer 0800-1343 van
het consumentenprogramma Radar een ware flop is. Gedurende de hele uitzending en
ook de avonden erna was dit nummer onbereikbaar. Steeds opnieuw kreeg ik de
bezettoon. Driemaal ging de telefoon wel over, maar werd er niet opgenomen. Maar
wel steeds andere servicenummers aan de schandpaal nagelen vanwege hun slechte
bereikbaarheid. Misschien een goed idee voor Radar om die fameuze loden leeuw
maar eens aan zichzelf te overhandigen.

Amsterdam, D.A Gevaert

LOAD-DATE: November 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              19 of 105 DOCUMENTS

                                  De Telegraaf

                                October 21, 2005

Jubileumfeestje 'Man bijt Hond'

SECTION: Pg. 2

LENGTH: 388 words

HIGHLIGHT:
De Veerkampjes krijgen opvolger

Een mijlpaal voor Man bijt hond. De NCRV-klassieker, waarin dagelijks de
hoofdrollen zijn weggelegd voor de gewone man en vrouw, viert vanavond de
duizendste aflevering met een extra lange live show vanuit een heuse circustent.

"Het zal spannend worden", zegt Michael Abspoel, sinds jaar en dag de stem van
Man bijt hond, die vanavond op tv zijn debuut maakt als spreekstalmeester. "Het
programma is eigenlijk een rare fruitmand. Sinds we het zeven jaar geleden
importeerden uit Belgie zijn we Man bijt hond gaan 'vernederlandsen':
Nederlanders zijn nu eenmaal anders dan Vlamingen. Eigenlijk is alleen de
Babbelbox nog over uit de beginperiode. Het mooist vind ik de aanbelrubriek,
waarin mensen hun hele ziel en zaligheid in krap vier minuten tijd op tafel
leggen. Dan besef je ook dat elk huisje wel een kruisje heeft. Man bijt hond is
pretentieloze televisie met een knipoog, een beetje vergelijkbaar met Haanstra's
klassieker 'Alleman' en dat moet vooral zo blijven. En onze sterren zijn
natuurlijk anoniem, al is dat met De Veerkampjes natuurlijk wel gierend uit de
hand gelopen", grijnst hij. Goed nieuws voor de trouwe fans: vanavond maakt Man
bijt hond de opvolgers van De Veerkampjes bekend.

Herkenbaarheid

Volgens eindredacteur Ans Jepkes is de grote betrokkenheid van alle 37
medewerkers de sleutel van het succes. "We werken veel met stagiaires en hun
plezier straalt ook af op onze vaste mensen. De kracht van het programma is de
herkenbaarheid: iedereen heeft wel een oom of tante met wie je onze gasten kunt
identificeren. Onze fans zitten in alle lagen van de bevolking en we scoren
prima in de NCRV-doelgroep." Jepkes beseft terdege dat de toekomst allesbehalve
zonnig is. "Het zijn moeilijke tijden voor de publieke omroep. Man bijt hond is
best prijzig, maar het wordt wel zeer efficient gemaakt. Het is een programma
zonder opsmuk."

In de live show wordt vanavond een heus Man bijt hond-standbeeld onthuld en
tevens wordt aan de hand van een spannende quiz bekend wie de beste Man bijt
hond-kenner van ons land is. Om het feest der herkenning compleet te maken, zijn
er compilaties te zien van de mooiste, leukste en ontroerendste momenten.
Jepkes: "Voor mij persoonlijk was onze begrafenisreportage over een naamloze
arme sloeber op de dag van de uitvaart van prins Claus het indrukwekkendst."

LOAD-DATE: October 21, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              20 of 105 DOCUMENTS

                                  De Telegraaf

                                October 19, 2005

'Andere Europeanen snappen plukverbod niet!'

SECTION: Pg. 6

LENGTH: 895 words


Ik begrijp, als welopgevoed Nederlands meisje, heel goed dat het niet de
bedoeling is paddestoelen en andere vruchten uit het bos en met name uit
beschermde natuurgebieden mee te nemen. Immers, de kwetsbare ecosystemen van het
Nederlandse parklandschap kunnen dan schade ondervinden. Maar een Pool, Duitser,
Italiaan, Tsjech of andere Europeaan die in ons landje vertoeft en paddestoelen
plukt, zal er weinig van begrijpen dat dit verboden is en dat hij daarvoor een
reprimande krijgt (Tel.16/10). In hun thuislanden met de uitgestrekte bossen is
het de normaalste zaak van de wereld vruchten te plukken, die vervolgens in
schijfjes worden gesneden en gedroogd zodat ze het gehele seizoen door bij
heerlijke gerechten kunnen worden geserveerd. Deze mensen leven gewoon dichter
bij de natuur en ze weten welke paddestoelen eetbaar zijn en welke giftig. Dus
boswachters, denk hieraan voor je ze een bon onder de neus stopt.

Gorredijk, M. Hijlkema

Sms

Met veel plezier hebben we gekeken naar Dancing with the stars. Aangezien wij
finalist Marcus persoonlijk kennen, was duidelijk naar wie onze stem zou
uitgaan. Nadat wij beiden een sms'je hadden verstuurd, kreeg mijn vrouw als
eerste een tiental berichten terug, zelfs nog nadat de lijnen waren gesloten.
Vervolgens ontving ik zelf, een halfuur na de uitzending, vier bedankjes per
sms. Het ene moment had ik nog EUR 2,38 beltegoed en het andere nog maar EUR
0,28 cent. Al met al heeft dit RTL 4 aardig wat opgeleverd, denk ik zo. RTL,
bedankt!

Assen, G.Haverkamp

Richting

Keer op keer verbaas ik mij erover dat een groot deel van de 30-, 40- en
50-plussers geen richting meer aangeven op de fiets. Zelfs omkijken naar het
overige verkeer bij oversteken en/of afslaan is er niet bij. En maar klagen over
de jeugd van tegenwoordig. Gelukkig zijn er nog oplettende weggebruikers, die
door acuut handelen ongelukken weten te voorkomen.

e.c.devries@hotmail.com

Samir A

Ontneem Samir. A, en zijn gelijkgestemden direct het Nederlands paspoort, laat
hun eigendommen aan de staat vervallen en zet hen binnen 24 uur als ongewenst
het land uit.

Huizen, R.E. Advokaat

Lubbers

De NPS presteert het om een gefrustreerde Amerikaanse secretaresse maar liefst
25 minuten aan het woord te laten om haar gal over de vermeende intimiteiten van
Hoge Commissaris Lubbers te spuwen. Het is een publiek geheim dat Lubbers oog
heeft voor mooie vrouwen en daar is op zich niks mis mee. Juist deze
karaktertrek pleit hem in dit geval ondubbelzinnig vrij, want deze vrouw
ontbeert elke vorm van vrouwelijke charme en aantrekkingskracht. Maar de
NPS/VARA/NOS vindt het nodig om met geld van de belastingbetaler Lubbers nog een
schop na te geven. Misselijkmakend. Goed dat deze organisatie wordt opgeheven.

Tilburg, H. von der Fuhr

Medicijnen

Er zou veel meer bespaard kunnen worden op de gezondheidszorg als alles beter op
elkaar afgestemd zou zijn. De huisarts schrijft mij voor drie maanden medicijnen
voor (90 stuks). Omdat er slechts 28 in een doosje zitten, krijg ik van de
apotheek drie doosjes met in totaal 84 stuks. Dit wordt dus gegarandeerd een
herhalingsrecept voor de som van 13,40 euro. Dit zou onnodig zijn als men mij de
juiste hoeveelheid medicijnen zou verstrekken. Wie bindt de kat de bel aan?

Arnhem, J.Plug

Medicijnen (2)

Zou het niet beter zijn om de medicijnpremie te verrekenen met de patient, die
tenslotte het middel moet slikken? Door korting te geven, stimuleer je iemand
goedkopere medicijnen te slikken. Op deze manier kan de patient ervoor kiezen of
hij of zij de goedkopere variant wil slikken. Nu ontvangt de huisarts die premie
en ondervindt de verzekerde geen enkel voordeel.

irmalouise31@hotmail.com

Belastingvrij

Johan Cruyff kan drie trapveldjes minder aanleggen, wat zielig! En populist Wijn
loopt als een hondje achter Cruyff aan. Wat een onbenul! Ik denk dat al heel wat
goede doelen dezelfde argumenten hebben aangedragen, maar die hadden geen Johan
Cruyff. Als ik een gift krijg, moet ik daar gewoon inkomensbelasting over
betalen, uitgezonderd een belastingvrij deel. Het erfrecht is nog veel
schrijnender. Als dat voor de koninklijke familie zou gelden, dan was ze binnen
een paar generaties failliet. De gewone burger echter wordt, als hij iets
krijgt, beroofd van meer dan de helft. Pure diefstal!

Farmsum, J. Jager

Riant

Zelfs ex-vakbondsbonzen behoren tot het gilde der graaiers (Tel.14/10). Lodewijk
de Waal (PvdA!) zegt zijn baan op en ontvangt vervolgens een 'riant wachtgeld'.
Waar vind je zo'n baan? Als ik ontslag neem, krijg ik geen wachtgeld, laat staan
een riant bedrag. Bij de FNV kan zoiets blijkbaar. Die bond betaalt zo'n man
gewoon uit de ledencontributies. En niemand snapt waarom ze er steeds minder
leden over hebben. Humanitas, gefeliciteerd met de nieuwe baas!

c.mooyman@wanadoo.nl

Potjes

Waarom zo moeilijk doen over de 'dure' potjes van Nutricia? Ik vraag me, als
moeder van twee kleine kinderen van drie jaar en zes maanden, af: wat eten die
ouders zelf? Maak gewoon een pannetje extra voor de kleine met een stronkje
broccoli of een stukje fruit. Iedereen proeft het verschil tussen kant-en-klaar
eten en vers, kleine kinderen ook. Met gepureerd eten leert je kind geen smaken
herkennen. En zolang je gevarieerde voeding voorzet, krijgt het voldoende
vitamines binnen. Bovendien is het een stuk goedkoper.

Nickmarcelspan@hotmail.com

LOAD-DATE: October 19, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              21 of 105 DOCUMENTS

                                  De Telegraaf

                                October 15, 2005

"Sport is voor iedereen!"

SECTION: Pg. 21

LENGTH: 955 words

HIGHLIGHT:
Bekende Nederlanders enthousiast over wervingscampagne NOC*NSF

AMSTERDAM, zaterdag

Onder de noemer 'Je bent goed bezig... bij een sportvereniging' voert
sportkoepel NOC*NSF campagne om meer zieltjes te winnen voor de 29.000
sportverenigingen in ons land. Het gaat daarbij niet alleen om de
sportbeoefening. Men probeert ook kaderleden (trainers, begeleiders) te werven.
4,9 miljoen mensen sporten in ons land bij een vereniging. En als het aan Kees
Sijbesma van NOC*NSF ligt, zijn het er in 2008 minstens 5 miljoen.

Als aftrap van deze campagne namen wij alvast eens een kijkje op de sportvelden
en troffen daar naast 'het gewone volk' ook tal van bekende Nederlanders aan.
Lichten uit, schmink af, weg met de glitter en de glamour, trainingspak aan en
laat dat zweet maar stromen! Sommige tv-gezichten zijn zelfs trainer van een
club en spelen bloedfanatiek!

Neem nou Jochem van Gelder (42), de sympathieke presentator van het
jeugdprogramma Buya en het overbekende Praatjesmakers. Op 21 oktober strijdt hij
tijdens het Televizier-ring Gala tegen Carlo Boszhard en Paul de Leeuw om de
Zilveren Televisiester voor beste tv-man. Maar elke zaterdag voert Jochem 'een
gevecht' op het voetbalveld. Dan moedigt hij zijn zoontjes David (11) en Jesse
(7) aan. "Een groot gedeelte van mijn zaterdagen gaat daar aan op ja. Maar ik
vind het hartstikke leuk om te doen. Ik ben ook nog leider van het elftal waarin
David speelt. Bloedfanatiek kan ik zijn, haha. Verder ben ik gek op NEC, dus ik
zit vaak in De Goffert in Nijmegen."

Turnen

Middelste zoon Levi (10) heeft niets met voetballen. "Hij zit op turnen. 't Is
een halve meid", grinnikt Jochem. "Heeft zelfs al een keer een kampioenschap
gewonnen. In de categorie meiden nog wel, want daar ligt de lat wat hoger dan
bij de jongens. Dat mijn kinderen aan sport doen, vind ik heel belangrijk."

Hoe anders is het bij tv-collega Bert Kuizenga. "Goed idee van NOC*NSF, die hele
campagne. Ik ben van huis uit niet groot geworden met sport, maar ik ben er door
de jaren heen wel ingegroeid. Ik golf bijvoorbeeld graag. Sport is natuurlijk
wel ontzettend belangrijk. Ik vind dan ook dat ouders hun kinderen daar in
moeten opvoeden, net zoals je ze kennis moet laten maken met kunst en cultuur.
Ik zie aan mijn jongste zoon Job (15) dat hij een strak lijf heeft door
taekwondo en het hockeyen. Bovendien doe je op een sportvereniging waardevolle
contacten op. Mijn oudste zoon Pepijn heeft op de hockeyclub vrienden voor het
leven gemaakt."

In ons land sporten zo'n 4,9 miljoen mensen bij 29.000 sportverenigingen.
Daarnaast zijn er 1,1 miljoen vrijwilligers actief bij diezelfde verenigingen.
"Het is toch een hoeksteen van de samenleving", vindt NOC*NSF-woordvoerder Kees
Sijbesma. "Ook onze minister-president Balkenende heeft sport al eens aangeduid
als een zeer belangrijk bindmiddel. Bijna 90 procent van de sportverenigingen
kampt met tekorten aan 'personeel'. Er is ineens geen scheidsrechter, of coach,
of bijvoorbeeld geen koffiejuffrouw achter de bar in de kantine. Onze campagne
is erop gericht de breedtesport in Nederland te bevorderen. Dus om meer mensen
lid van een sportvereniging te laten worden."

De goedlachse presentatrice Caroline Tensen: "Iedereen moet sporten. Het is
ontzettend goed voor je geest. Zo lang ik besta, ben ik altijd al heel sportief
geweest. Mijn kinderen Bob (11) en Lotte (15) hockeyen."

Woordvoerder Jan Brouwer de Koning van het ministerie van Volksgezondheid,
Welzijn en Sport (VWS) vult aan: "Een goede zaak. Steeds meer kinderen zijn te
dik. Sommigen zelfs zo dik, dat ze er ziek van worden. Uit het laatste
TNO-onderzoek blijkt ook dat de beweegnorm voor kinderen veel te laag is. Er is
natuurlijk veel terugloop in sport, door allerlei 'concurrentie': tv, de
computer, ouders die de kinderen wel eventjes naar school of de sportclub
rijden. Het wordt kinderen heel makkelijk gemaakt."

Dikke kinderen

Misdaadjournalist Peter R. de Vries reageert onverbloemd: "Dikke kinderen zijn
mij een doorn in het oog. Sport is ontzettend belangrijk, het houdt je fit en
ook voor je geestelijke conditie is het onmisbaar. Bij mij thuis staat sport dan
ook hoog in het vaandel. Ik voetbal regelmatig samen met mijn zoon Royce. Die
voetbalt bij NVC Naarden, waar ik zelf trouwens vijf jaar coach was. Ik ga
altijd trouw naar zijn wedstrijden toe. De keren dat ik in al die jaren om wat
voor reden dan ook verstek moest laten gaan, is op twee handen te tellen."

Hoewel het niet echt als sport geldt, komt Danja (10), het dochtertje van acteur
Peter Faber, zeker aan haar 'bewegingsnorm'. "Elke woensdag gaat ze naar street
dance, in de kindertheaterschool in Purmerend. Ze krijgt daar als het ware een
'energy boost'. Sport maakt je slanker en actiever. Kortom, onmisbaar."

Vindt ook de sympathieke Irene Moors: "Mijn dochtertje Rosalie (7) moet van mij
iets doen waarbij ze genoeg beweging krijgt. Dus zit ze op ballet en turnen. Ik
haal en breng haar. Wat ik zelf graag met haar doe, is naar de schaatsbaan.
Lekker buiten, krijgt ze van die gezonde, rooie wangen van."

Zanger Jan Smit heeft het tegenwoordig een dagtaak om leuke dames van zich af te
slaan, maar speelde in het verleden voetbal bij Volendam. "Ik kan het iedereen
aanraden. Je maakt er vrienden en het is gewoon beregezellig."

RTL Nieuws-presentatrice Elsemieke Havenga coachte haar kinderen Florine (17),
Martijn (15) en Danique (12) bij de hockeyclub in Laren. Momenteel houdt ze zich
bezig met technisch jeugdbeleid. "Heel erg belangrijk om te sporten", zegt de
charmante nieuwslezeres. "Ik loop drie keer in de week met de hond, soms tennis
ik en ik speel golf. En om maar eens een cliche te gebruiken; sport verbroedert!
Het maakt niet uit waar je vandaan komt, hoe je eruitziet, of je arm of rijk
bent. Sport is er voor iedereen!"

LOAD-DATE: October 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              22 of 105 DOCUMENTS

                                  De Telegraaf

                                October 13, 2005

Op weg naar de vlaktaks

SECTION: Pg. 35

LENGTH: 589 words

HIGHLIGHT:
Column


Het Nederlandse belastingstelsel is hopeloos ingewikkeld. Het huidige stelsel,
waarop minister Zalm (Financien) naar eigen zeggen zo trots is, blinkt uit door
tal van ingewikkelde regelingen waardoor de gewone burger elk jaar weer de
grootste moeite heeft om zijn belastingbiljet naar behoren in te vullen.

Neem alleen maar de zogenaamde heffingskortingen. Er zijn er niet twee of drie,
maar liefst twaalf; varierend van algemene heffingskorting tot aanvullende
combinatiekorting en jonggehandicaptenkorting. En dan zwijgen wij nog maar over
het gedoe over de auto van de zaak, de openbaarvervoerverklaring, de
reisverklaring, de bijleenregeling, drempels voor gezinshulp en het dieet op
doktersvoorschrift. Veelzeggend is ook dat van de betaalde loonheffing
(loonbelasting en premieheffing) zo veel via aftrekposten wordt teruggegeven dat
het totaal van de loon- en inkomstenbelasting per saldo EUR 4,5 miljard lager
is. Je moet wel politicus zijn om zoiets te bedenken en er dan ook nog trots op
willen zijn.

Hoe is het toch mogelijk dat een dergelijk ingewikkeld belastingstelsel nog
steeds voor zoete koek wordt geslikt? Waarom staat een vereenvoudiging van het
belastingstelsel niet hoog op de agenda van elke politieke partij? In het
verleden heeft de VVD weliswaar wat geroepen over de invoering van een vlaktaks,
maar daar horen we de laatste tijd niets meer over.

Toch zou de invoering van een vlaktaks, d.w.z. een belastingtarief in de
inkomstenbelasting in plaats van de huidige vier belastingschijven, eens serieus
bekeken moeten worden. In ons land pleitte de Raad van Economische Adviseurs
(REA) naar aanleiding van de miljoenennota voor de invoering van een vlaktaks.
Volgens deze raad is de onmiddellijke invoering van een vlaktaks van ongeveer
44% zeer wel mogelijk. Niemand in ons land zit echter te wachten op een vlaktaks
van 44%. En al helemaal niet als dit gepaard zou moeten gaan met een verhoging
van het tarief in drie van de vier huidige belastingschijven. De invoering van
een vlaktaks is alleen zinvol als dit tegelijkertijd gepaard kan gaan met een
aanmerkelijke verlaging van het tarief van de directe belastingen. En dit kan
alleen maar als in combinatie met de invoering van een vlaktaks de zogenaamde
heffingsgrondslag aanzienlijk wordt verbreed.

Een voor de hand liggende mogelijkheid om de heffingsgrondslag te verbreden is
om de hypotheekrenteaftrek af te schaffen. Nu is zo'n operatie - terecht! -
onbespreekbaar als we dit conform het voorstel van de Raad van Economische
Adviseurs zouden doen en daarmee een vlaktakstarief van circa 40% zouden
realiseren. Maar gesteld dat we in ons land, conform de Baltische staten, een
vlaktaks van circa 25% zouden introduceren. Zou dan de afschaffing van de
hypotheekrente nog steeds onbespreekbaar zijn?

De introductie van een vlaktakstarief van 25% is enkele jaren geleden al eens
bepleit door de Nederlandse Federatie van Belastingadviseurs. Zo'n tarief is
zeer wel haalbaar als men in Nederland de politieke moed zou hebben om alle
heffingskortingen, bijzondere aftrekposten en de hypotheekrenteaftrek af te
schaffen.

De beloning voor de invoering van een lage vlaktaks kan heel groot zijn. En
mocht men hiervan in ons land nog niet overtuigd zijn, dan dwingt de
belastingconcurrentie met het buitenland ons wel tot actie. Als in de rest van
Europa de vlaktaks al is ingevoerd of wordt ingevoerd moet ons land hierin wel
meegaan. De vlaktaks, of op zijn minst een sterk vereenvoudigd belastingstelsel,
komt er dan ook onvermijdelijk aan.

LOAD-DATE: October 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              23 of 105 DOCUMENTS

                                  De Telegraaf

                                October 7, 2005

'Dure koffie voor verwende ambtenaren!'

SECTION: Pg. 6

LENGTH: 881 words


Mijn haren gingen overeind staan toen ik las dat ambtenaren van de ministeries
van Financien en VROM van ons belastinggeld getrakteerd worden op 110 nieuwe,
dure koffieautomaten. Liefst 5 miljoen euro gaat dat kosten, dat betekent
45.454,45 keiharde euro's per apparaat! In het ziekenhuis waar ik werk, hebben
we een koffiezetapparaat voor 40 patienten. Van datzelfde apparaat, waar gewone
merkloze koffie in gaat, maakt ook het personeel gebruik. Verwende ambtenaren,
drinken jullie thuis maar dure koffie; op het werk is dit helemaal niet nodig!

Hellevoetsluis, D. Labots

Beveiliging

Minister Donner komt met een voorstel om politici sneller en makkelijker te
kunnen laten beveiligen (Tel.06/10). Wanneer zorgt hij nu eens voor een adequate
beveiliging van de 'gewone' Nederlander?

Capelle aan den IJssel, W. Kamphuis

Turkije

Natuurlijk hoort Turkije bij Europa en bij de Europese Unie! De komst van
Turkije in de EU versterkt het Europese huis en met 60 miljoen inwoners krijgt
Turkije evenveel te zeggen als Engeland, Frankrijk en Italie. Werkelijk een
hoopvolle gedachte! Miljoenen Turken leven en werken in West-Europa en zijn
allang geintegreerd! Europa moet vooruitkijken en blijven doorgaan met het
overbruggen van tegenstellingen; uitgerekend Turkije is de brug tussen Europa en
Azie. Turkije is dan ook een onmisbaar fundament voor Europa! Benut die kans!

Soest, J. Greven

Bot

Minister Bot had beter zijn mond kunnen houden. Natuurlijk mag achteraf
geanalyseerd worden of een beslissing goed of slecht was. Maar het gaat om de
timing en om wie het zegt. We zitten er nu nog te dicht op. Ikzelf vind die
ingreep in Irak overigens nog steeds terecht. Saddam is een misdadig dictator,
die zijn onderhandelingsmarge heeft overschat. De VS hebben het geduld met hem
verloren; dat kon niet eindeloos voortduren. De EU is een besluiteloze club, zo
blijkt elke dag weer. Daar moet je het niet van hebben als je wilt optreden
tegen een onmens, dat druk bezig was met herbewapening.

Malta, C.M. Janssen

Gsm

De veel te hoge internationale gsm-tarieven worden ten onrechte geweten aan het
gebruik van netwerken van buitenlandse providers (Telegraaf 5/10). Vijf jaar
geleden betaalde ik voor lokale gesprekken omgerekend slechts 25 eurocent per
minuut. De echte reden is dat men 'voor het gemak van de beller' Europa heeft
ingedeeld in een zone met een tarief, waardoor lokaal bellen in Duitsland nu
even duur is als een gesprek van Zweden naar Spanje! Effectief heeft men het
lokaal tarief dus met 500 tot 700% verhoogd. Internationaal bellen blijkt gewoon
een makkelijke manier om de consument een poot uit te draaien! Daarom: koop ter
plekke een prepaid-kaart voor goedkope lokale gesprekken, bel via de telefooncel
met bijbehorende kaart naar Nederland en zet vooral je voicemail uit voor je
vertrekt!

Alkmaar, J. van Haaster

Mier

Er is een nieuwe mierensoort ontdekt langs de A28. Hulde aan de onderzoekers.
Zij moeten wel een ongelooflijk scherp oog hebben gehad om rijdend op de A28
deze ene mier te vinden (immers, stilstaan mag daar niet). Het vervelende is dat
de A28 binnenkort voor onbepaalde tijd voor alle verkeer zal worden afgesloten
ter bescherming van deze nieuwe, bedreigde diersoort. Wellicht kunnen we voor
een bedrag van enkele tienduizenden euro's per mier een paar exemplaren elders,
op een rustiger plaats uitzetten. En dan maar hopen dat er geen vogels zijn die
deze insecten meteen opeten.

Wijk bij Duurstede, P. Tijburg

NS

Wat de verzelfstandiging van de Nederlandse Spoorwegen inhoudt, is langzamerhand
onbegrijpelijk. Kennelijk zijn de nieuwe managers alleen verantwoordelijk voor
het bepalen van hun eigen salarissen. De falende bedrijfsvoering bij de NS en
het geprivatiseerde ProRail moet nog steeds door de reizigers en uit de
belastingen worden betaald.

Waalwijk, L.J.J. Dorrestijn

Hond

'Beste dieet is 'n hond', lees ik tot mijn schrik (Tel.05/10). Je houdt je hart
vast als je erbij stilstaat wat mensen kunnen doen als ze echt denken dat ze
kunnen afvallen zonder hun eetgewoonten structureel te veranderen. De hond in
het rijtje van slankheidspillen, massagebroekjes en trilplaten? Aangeschaft,
omdat iemand hoopt zes kilo per jaar af te vallen door vijf keer in de week 20
minuten een blokje om te lopen. En als het gewenste resultaat uitblijft, wordt
die hond weer geloosd, via dierenasiel (of erger). Ga liever fietsen! De asielen
zitten al vol met afgedankte honden.

Hilversum, S. Tissen

Drinken

Een rechter legt een straf op van een jaar niet drinken (Tel.04/10), maar meteen
wordt gezegd dat controle bijna onmogelijk is. Hoezo? Misschien kunnen we een
voorbeeld nemen aan onze oosterburen. Een bekeuring van EUR 2500 is daar heel
normaal. Een drankverbod wordt gecontroleerd door de veroordeelde op
willekeurige tijden op te roepen voor een bloedproef. En is die proef positief,
dan is hij of zij echt de sigaar. Deze aanpak helpt absoluut. Iemand laat het
wel uit z'n hoofd om op een feestje een paar pilsjes te drinken. Daarvoor is het
risico veel te groot.

De kosten van de bloedproef kunnen worden betaald uit de opbrengst van de
bekeuringen. Het kan toch niet moeilijk zijn dit systeem ook in ons landje in te
voeren? Wellicht kunnen we op die manier veel mensenlevens besparen.

Tubbergen, R. Harmsen

LOAD-DATE: October 7, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              24 of 105 DOCUMENTS

                                  De Telegraaf

                                October 6, 2005

JAMIN

SECTION: Pg. 5

LENGTH: 145 words


GRAAG sluit de autochtone burger zich aan bij de woorden van premier Balkenende,
in diens Ramadanwens.

"Een bijzondere maand, die in veel gezinnen intens wordt beleefd. Een periode
van zuivering. (...) We weten dat er spanningen zijn. Maar we weten ook allemaal
wat de oplossing is. (...) Samen nee zeggen tegen geweld en discriminatie."

Nogmaals: de gewone man is het geheel eens met de premier.

Hij verstout zich zelfs, er nog aan toe te voegen:

"Beste medelanders, ook ik wens jullie een goede vastenmaand, met overdag niks
eten en drinken en ook geen peuken en geen seks. Haal het 's avonds maar lekker
in. En als jullie kinderen dan ook een maand lang op hun manier vasten door geen
rottigheid uit te halen, dan zou dat verrekte mooi zijn en dan mogen jullie wat
mij betreft voor je Suikerfeest na de Ramadan de hele Jamin opkopen."

HERMAN EETGERINK

LOAD-DATE: October 6, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              25 of 105 DOCUMENTS

                                  De Telegraaf

                                October 6, 2005

Ouderen belangrijker dan renteaftrek

SECTION: Pg. 6

LENGTH: 553 words

HIGHLIGHT:
Nederland fiftyfifty over gelijke belastingen

Bij het omvergooien van heilige huisjes als de fiscale aftrek van de
hypotheekrente en het laten meebetalen van 65-plussers aan hun aow, kiest
Nederland voor de ouderen. Dit blijkt uit de enquete Stelling van de Dag. De
stelling was: vindt u dat er in Nederland eenzelfde belastingtarief moet komen
voor iedereen? Onlangs kwam deze zogeheten 'vlaktaks' weer bovendrijven in de
politiek. Het loslaten van de huidige verschillende tarieven is mogelijk als
onder meer de aftrek van de hypotheekrente wordt afgeschaft en als 65-plussers
meebetalen aan hun aow.

Nederland is nagenoeg fiftyfifty verdeeld over het invoeren van een vlaktaks,
een verbastering van het Amerikaanse 'flate rate tax'. De weegschaal slaat iets
door naar de voorstanders van zo&acute;n stelsel (50 procent versus 44 procent).

Als de voorstanders van de vlaktaks gevraagd wordt of zij nog steeds trek hebben
in de vlaktaks als daardoor de hypotheekrente op de schop moet, antwoordt 34
procent dat zij dan liever geen uniform belastingtarief willen in ons land. Als
de invoering van de vlaktaks mede moet worden gefinancierd door het laten
meebetalen van 65-plussers aan de aow, zet 45 procent van de voorstanders alsnog
een streep door de vlaktaks.

In totaal reageerden 2850 lezers op de Stelling van de Dag. Een vlaktaks zou
mensen motiveren te gaan werken, want hoe meer loon, hoe meer je overhoudt bij
hetzelfde belastingtarief. Een deelnemer van de enquete omschrijft het als
volgt: "Als de vlaktaks meer recht doet aan loon naar werken, dan mogen ze van
mij dit stelsel invoeren. Nu is het zo dat hoe harder je werkt, je meer
belasting moet betalen en dus relatief minder overhoudt. Met andere woorden:
hard werken loont dus minder."

Iemand die juist fel tegen de vlaktaks is, schrijft dat "veelverdieners ook wel
meer belastingen kunnen betalen", de sterkste schouders dragen de zwaarste
lasten dus. Een ander vraagt zich af "wat er mis is met dit systeem, moet Jan
Modaal in nog grotere financiele problemen komen?"

Uit de vele reacties van deelnemers die tegen een vlaktaks zijn, blijkt dat zij
voornamelijk vrezen voor een grotere kloof tussen arm en rijk: 87 procent geeft
dat aan. Pleitbezorgers van eenzelfde belastingtarief voor iedereen zijn daar
veel minder bang voor, hoewel toch 28 procent aangeeft dat de armen armer zullen
worden en de rijken rijker.

De veelverdieners zien meer in de vlaktaks dan de laagste inkomens. 64 procent
van de huishoudens die twee keer modaal verdienen, is het eens met de stelling
terwijl 37 procent van de laagste inkomens zegt tegen de vlaktaks te zijn.

Op de vraag of een vlaktaks de kloof tussen arm en rijk zal vergroten, zeggen
vooral de deelnemers die modaal of beneden modaal verdienen dat dat zo zal zijn.
Veel te groot voordeel voor de echte rijken , zo vat een deelnemer aan de
enquete het bondig samen.

Vrouwen zijn behoudender over zo'n nieuw belastingstelsel. Van de vrouwen die
deelnamen aan de Stelling van de Dag is 38 procent voor een vlaktaks, terwijl 55
procent van de mannelijke deelnemers 'ja' zegt tegen de vlaktaks. Opmerkelijk,
want doorgaans zijn vrouwen minder behoudend dan mannen.

Judith van Teeffelen

Vandaag is er weer een stelling op www.telegraaf.nl. Klik op de Wat U
Zegt/Stelling van de Dag. U kunt de enquete van 11.30 tot 15.30 uur invullen.

LOAD-DATE: October 6, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              26 of 105 DOCUMENTS

                                  De Telegraaf

                                October 1, 2005

'Wanneer stopt deze antiautolobby eindelijk?'

SECTION: Pg. 2

LENGTH: 752 words


De (linkse) milieuverbeteraars in Amsterdam hebben hun pijlen gericht op de in
hun ogen zwaar vervuilende suv's. Overigens voldoen deze auto's aan de strenge
Europese milieueisen. Bovendien betalen kopers van die wagens een schandalig
hoog bedrag aan bpm. Daar mogen ook de linkse politici dankbaar voor zijn.
Wanneer stopt deze antiautolobby eindelijk? Welke auto's komen na de suv's aan
de beurt: grote personenauto's, sportwagens, cabrio's? Ik ben bang dat de
milieulobby niet zal rusten voor we allemaal in een groen Trabantje rijden,
uiteraard elektrisch aangedreven door groene stroom. Waar hebben we dit eerder
gezien? Was dat niet onder het communisme in de voormalige DDR?

Terwolde,R.v.d.Sigtenhorst

Milieuterreur

In onze buurt hebben we regelmatig te maken met milieuterreur. Twee mannen van
stadsreiniging komen dan, uitgerust met bladblazers, de straten schoonmaken.
Gevolg: enorm lawaai, stankoverlast uit de smerige benzinemotortjes van die
blazers en fijne stofwolken die van de straten worden opgeblazen. De klus wordt
afgemaakt door een op diesel rijdende stofzuiger, die zo mogelijk nog meer
lawaai produceert en vuile uitlaatgassen uitstoot! Wethouder Maij van Amsterdam
moet zich eerst maar eens met haar eigen straatje (milieuzaken) bemoeien.

Amsterdam,R.Adams

Zorgverzekering

In het kader van de discussie over de nieuwe zorgverzekering belooft minister
Hoogervorst 'een onvoorzien en onaanvaardbaar verlies aan inkomen zo goed
mogelijk te compenseren' (Tel.28/09). Moet het verlies zowel onvoorzien als
onaanvaardbaar zijn, of onvoorzien dan wel onaanvaardbaar? Vanaf wanneer en door
wie moet dat verlies niet zijn voorzien? Door een domme minister of een domme
verzekerde? Komt de uitzonderlijk intelligente verzekerde die zijn verlies wel
tijdig heeft voorzien, niet in aanmerking voor compensatie? En wie maakt uit wat
'onaanvaardbaar' is? De minister, de regering, de Kamers, de Belastingdienst, de
zorgverzekeraar, de verzekerde? De laatste zal het verlies altijd wel
onaanvaardbaar vinden, maar ik vrees dat de minister dat niet bedoelt. En ten
slotte de vraag wat 'zo veel mogelijk' voorstelt. Dat kan varieren van zowat
niks tot alles. Een ding moet ik de minister nageven: met zijn onbetrouwbare
kletskoek valt hij niet uit de toon bij zijn collega's.

Den Haag,M.Wijvekate

Pillen

Het plan van zorgverzekeraar Menzis om artsen een pilpremie aan te bieden om de
miljoenenbesparing die daarmee wordt bereikt te investeren in betere zorg, vind
ik een uitstekend initiatief. Waarom niet? Artsen krijgen nu toch ook
'aanmoedigingspremies' van hun leveranciers als ze hun (dure niet-generieke)
medicijnen voorschrijven. Daarom vind ik de bewering van directeur Van Laarhoven
van Stichting Bloedlink dat 'elke financiele prikkel voor het al dan niet
voorschrijven door de arts principieel onaanvaardbaar is' gewoon hypocriet. Door
generieke medicijnen voor te schrijven zal de kwaliteit van de zorg echt niet
afnemen. Wel de miljardenwinsten van Pfizer en Smith Kline, terwijl artsen zich
de huidige voordeeltjes door de neus geboord zien.

fred.schenkelaars@telenet.be

Turkije

Ondanks het feit dat de meerderheid van het volk tegen toetreding van Turkije is
en dat Turkije nog steeds hooghartig Cyprus weigert te erkennen en dat we bij
het referendum over de Europese grondwet in feite de Europese bureaucratie
afgewezen hebben, heeft onze volksvertegenwoordiging besloten de
onderhandelingen met Turkije toch te moeten starten. Zouden we onze
volksvertegenwoordigers niet eens een verplichte inburgeringcursus moeten laten
volgen?

Tilburg, H. von der Fuhr

AMA

Ongelooflijk dat je in dit land als asielzoeker kunt liegen over je leeftijd
(Tel.28/09) en dat je binnen een paar jaar een bedrag van 13.500 euro kunt
krijgen voor levensonderhoud is helemaal niet te geloven! Wij, hardwerkende
burgers, moeten voor zo'n bedrag ongeveer een jaar lang werken!

Zoeterwoude, R. van Steijn

Ergernissen

Marokkaanse en Antilliaanse jongeren die in onze steden voor veel ellende
zorgen, onbehandelbare tbs'ers die gezellig een dagje gaan zeilen, de hoogste
energieprijzen in Europa, politici die van alles roepen en niks doen, files van
6.00 tot 10.00 uur en van 15.00 tot 19.00 uur, verbod op auto's in de
binnenstad, een luchthaven met een lachwekkend beveiligingsbeleid, grenzen zo
lek als een mandje, bakstenen van viaducten, frauderende politieke partijen in
Amsterdam. Een greep uit een weekje krantennieuws. Wat is het toch leuk in
Nederland!

Almere, R.M. de Jonge

LOAD-DATE: October 5, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              27 of 105 DOCUMENTS

                                  De Telegraaf

                               September 28, 2005

'Privacy crimineel weegt zeer zwaar!'

SECTION: Pg. 6

LENGTH: 875 words


Zomaar wat berichten van de afgelopen dagen: de rechtbank verbiedt de 'rijdende
schandpaal' waarmee een ondernemer wanbetaling wil aanpakken (Tel.24/09).

De politie in Noord-Holland verspreidt posters van veelplegers onder winkeliers,
maar die mogen, vanwege de privacy, absoluut niet in het publieke deel van de
winkels worden ophangen (Tel.23/09). Nederland is nagenoeg het enige land in
West-Europa dat geen lijst met de meest gezochte misdadigers vrijgeeft op
internetsites van politie en justitie (Tel.25/09). De privacy van criminelen
blijkt hier zwaarder te wegen dan onze belangen. Als klap op de vuurpijl stelde
de rechter de 'vrijheid van meningsuiting' van Rachel Hazes boven het recht op
privacy van ex-vrouw Annie Dijkstra. Wat is dit toch een vreemd land.

Heerenveen, A. Molenaar

Stenengooiers

Volgens woordvoerder Jan Camphuis van de politie Twente kan de politie het
probleem van stenen gooien vanaf viaducten met hulp van het publiek oplossen
(Tel.27/09). In Zwijndrecht denkt men daar kennelijk anders over. Toen mijn
partner enige tijd geleden een aantal stoeptegels zag liggen op een viaduct,
belde hij direct te politie die hem beloofde er werk van te maken. Wat schetst
onze verbazing? De volgende dag lagen de tegels er nog, op dezelfde plek!

Zwijndrecht, G.J. Euser

Afgetuigd

'Meisje 14 jaar heeft politieagent afgetuigd' (Tel.25/09). Gekker kan het bijna
niet. Is die meid zo sterk, of is de agent van tegenwoordig inderdaad zo'n
'slappe hap'? Het is intriest dat onze sterke arm op deze manier te kijk wordt
gezet. Ik zou mij als politieagent diep schamen als ik zo in het nieuws kwam.

Den Haag, L. Coster

Bespuwd

Dat minister Verdonk bespuwd wordt door een passerende fietser is reuze
vervelend. Begrijpelijk, dat ze geschokt is. Dat ze aangifte doet, betekent dat
de 19-jarige dader in ieder geval wordt vervolgd. Veel 'gewone' Nederlanders
zullen teleurgesteld zijn over het feit dat ernstiger delicten, waarvan men
regelmatig de dupe is, niet door de politie in behandeling worden genomen. Dat
is pas echt schokkend!

Luxemburg, B. de Jong

Andre

Verbijsterd ben ik door de foto van onze volkszanger op de voorpagina van uw
krant (Tel.24/09). Dit is niet Andre, maar een ijdele, karaoke-zingende Aziaat!

h.broek2@chello.nl

Andre (2)

Een burgemeester die met een stalen gezicht een standbeeld onthult van een
zuipschuit en een nietsnut! Een gerespecteerde krant die daar kostbare ruimte
voor creeert op de voorpagina! Een schijnheilige weduwe die haar zakken vult ten
koste van haar overleden man. Die 'een boek schrijft', terwijl ze al erg blij
mag zijn als ze haar eigen naam foutloos op papier kan krijgen. Dit land is
bezig af te dalen naar een bedenkelijk niveau.

Maarssejverst@zonnet.nl

Allochtonen

Al decennia geleden wees de Nederlandse autochtone gemeenschap erop dat de
ongeremde instroom van allochtonen op termijn zou leiden tot grote problemen.
Onze overheid echter bleef, zoals gebruikelijk, achter de feiten aanlopen. Men
gaf er de voorkeur aan om deze 'politiek incorrecte' signalen uit de samenleving
te negeren en plaatste degenen, die daarop wezen gemakshalve in de
rechts-radicale of racistische hoek. Verplichtingen aan buitenlanders om zich
onze taal en cultuur eigen te maken, werden afgewezen; dat zou in strijd zijn
met de persoonlijke vrijheid. Helaas hebben we gelijk gekregen: honderdduizenden
allochtonen en hun kroost zijn afhankelijk van uitkeringen en hangen ons als
financiele molenstenen om de hals.

Rotterdam, E.W.Th. Hanselman

Opvoeden

De regering en een heleboel andere mensen klagen dat de jeugd niet meer wordt
opgevoed. Ik heb kinderen. Vier nog wel! En ik voed ze wel op. Alleen! Ik heb
daar meer dan een dagtaak aan, zoals u zult begrijpen. Maar toch doe ik niet
genoeg, dat vinden althans LPF, CDA en VVD. Ik moet voor mijn bijstandsuitkering
van EUR 807,77 per maand (en dat is echt geen vetpot) nog veel meer doen. Ik
moet aan de slag, vinden deze partijen! Willen ze me soms dood hebben? En wie
voedt dan mijn kinderen op tot de keurige burgers waar mijn land zo om staat te
springen?

Enschede, S. Schennink

Klachten

Ik erger mij mateloos aan de stugge houding die de meeste gemeenten aannemen bij
de afhandeling van klachten van burgers. Zelfs wanneer iemand volkomen in zijn
recht staat, blijft hij of zij vaak tegen een gemeentelijke 'muur' aanlopen. Pas
als de zaak bij de Nationale ombudsman aanhangig wordt gemaakt en hij neemt
contact op, dan gebeurt er ineens wel wat. Ik vind dat de betreffende gemeente
een fikse boete zou moeten krijgen als de burger in het gelijk wordt gesteld,
nadat de ombudsman er zich mee heeft bemoeid. Misschien dat ze die burgers dan
voortaan eerder serieus nemen.

Breukelen, H.C. van Houweninge

Zorgsysteem

Het wordt steeds duidelijker dat eigenlijk niemand, ook de regeringspartijen
niet, exact weten hoeveel het nieuwe zorgsysteem de burger uiteindelijk precies
zal gaan kosten. Onbegrijpelijk dus, dat zowel de Eerste als de Tweede Kamer met
dit nieuwe systeem akkoord zijn gegaan. Ik dacht altijd dat een regering
transparant moest zijn, maar bij een zo grote ingreep als een nieuwe
zorgverzekering is dat blijkbaar niet nodig.

Van mij mag deze regering vandaag nog opstappen!

margaprudo@home.nl

LOAD-DATE: September 28, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              28 of 105 DOCUMENTS

                                  De Telegraaf

                               September 24, 2005

DOODKLAP slechts HAMERSTUK

SECTION: Pg. 5

LENGTH: 1348 words

HIGHLIGHT:
Zware mishandeling zette leven van Amsterdamse op zijn kop

UTRECHT, zaterdag

De littekens zijn nog duidelijk zichtbaar in het blonde haar van Niesje
Klaassen. Grote ribbels tonen aan waar toen, twee jaar geleden, een
hoefijzervormig stuk huid met haar en al bijna loskwam van haar schedel. Pas
nadat de ziekenhuisarts terugdeinsde bij het zien van de wond kreeg Nina door
dat ze toch wel heel zwaargewond was geraakt. "Ik was gewoon gedeeltelijk
gescalpeerd. M'n shirt zat aan de voorkant compleet onder het bloed."

Terwijl die 14e juni 2003 een geweldige dag was geweest voor Niesje (59). Ze had
haar zoon geholpen in zijn textielkraam op de markt; vervolgens was ze op een
terrasje nog wat gaan drinken met haar man. "Hij ging met de auto naar huis,
maar ik wilde lekker nog even met mijn hondje lopen, het was zulk mooi weer. Ik
moest wel over de voetgangersbrug tussen de Postjesweg en de Kinkerstraat, een
rotpunt; het is eigenlijk een voetgangersbrug, maar iedereen probeert je daar op
de scooter van de sokken te rijden."

Zo ook dit keer. "'He jongens, kijk eens even uit', riep ik toen een scooter
bijna tegen me aanreed. Ik riep het niet eens boos, ik had een prima humeur.
Maar die scooter remde keihard. En dan denk je al: o je. Het meisje achterop
stapte af en liep naar me toe, ondertussen van alles en nog wat krijsend. 'Kind,
ik vind je een asociaal', zei ik nog tegen haar. Ze ging zo vlak tegen me aan
staan, heel dreigend, zo'n opgefokte griet. En op dat moment is het licht
uitgegaan: het volgende wat ik me herinner is dat ik op de grond lag, overal
bloed zag en ik dacht alleen maar: waar is m'n hondje?"

Volgens getuigen, onder wie twee opsporingsambtenaren van de milieupolitie, werd
Niesje Klaassen verscheidene malen zo hard met gebalde vuisten geslagen dat ze
in volle vaart met haar hoofd tegen de brugleuning aansloeg. "Twee centimeter
verschil en ik was met m'n slaap tegen die leuning aangekomen en dood geweest.
Maar dat ben ik me allemaal pas later gaan realiseren. Op dat moment had ik
helemaal niet door wat er allemaal gebeurde. Ik lag daar maar en maakte me
zorgen over m'n hondje; mijn man, we woonden vlak om de hoek, kwam aanrennen en
bleef er zowat in toen hij me zag liggen. Die wilde uit pure woede die griet te
lijf gaan."

Een opgewekte blonde dame in een nagelnieuw, prachtig ingericht appartement, dat
is Niesje Klaassen nu. Een heel verschil met de vrouw op de foto's van twee jaar
geleden: bont en blauw met een onherkenbaar dik gezicht. 'Meid, je lijkt nou
precies je moeder', zeiden ze tegen me. En m'n moeder is 83, dus je kunt wel
nagaan hoe ik eruit zag."

Engeltjes

Rozenbehang op de muur, romantische engeltjes in de vensterbank en een overvloed
aan kleurige bloembakken op het balkon. De zachte septemberzon maakt de
woonkamer nog lichter dan hij al is. Maar Niesje Klaassen is niet voor haar lol
verhuisd: ze heeft 'haar' Amsterdam verruild voor een dorpje vlakbij Utrecht
omdat ze een jaar lang elke dag bang was om de straat op te gaan. Bang voor
opgeschoten jongelui, bang voor scheurende scooters; maar ze was vooral boos. En
niet eens zozeer op 'die griet', maar op 'de instanties'.

"Die griet, dat was een alleenstaande moeder van tweeentwintig. Zo'n wijfie bij
wie alles in het leven mis is gegaan en die dat dan op jou afreageert. Ik praat
het niet goed hoor! Ik was ook moeder op m'n achttiende, maar ik had het niet in
mijn hoofd gehaald een vrouw van drie keer mijn leeftijd tegen de grond te
slaan. Het zijn andere tijden, kinderen worden niet meer opgevoed, iedereen
heeft altijd haast. Die griet, ik heb geen haatgevoelens, aan haar denk ik
eigenlijk nooit."

"De nasleep, die heeft me eigenlijk de das om gedaan. Want de politie vond het
maar een zaak van niks. Een lichte mishandeling. Vervolgens wilde de officier
van justitie de zaak zelfs met een kleine bekeuring afdoen. Ach ja, vrouw finaal
in elkaar geslagen, dan ben je tegenwoordig een hamerstuk, een minuut en de
volgende. Maar dat pikte ik dus niet. Dat zo'n meid je als een stuk vuil tegen
de grond slaat; die weet niet beter. Maar van politie en justitie verwacht ik,
misschien naief van me, wel dat ze me serieus nemen. Dit moest voor de rechter."

En dus nam het slachtoffer een advocaat in de arm, mr. Richard Korver, die een
zogenaamde artikel 12-procedure aanspande. Korver: "Stelt de rechter je in het
gelijk, dan wordt de officier geboden om over te gaan tot vervolging. Dat is in
dit geval (na ruim een jaar, red.) gebeurd: de jonge vrouw in kwestie werd
vervolgd wegens mishandeling met zwaar lichamelijk letsel. Maar opnieuw is ze
er, hoewel ze al eerder was veroordeeld wegens mishandeling, deze zomer met
alleen een voorwaardelijke boete vanaf gekomen."

Niesje Klaassen zelf kan zich uit de eerste periode vlak na de mishandeling
vooral het ongeloof herinneren: "Ten eerste het ongeloof dat zoiets je overkomt,
terwijl je nietsvermoedend met je hondje over een brug loopt. Het kost tijd
voordat het echt tot je doordringt. Vervolgens ongeloof over de manier waarop ze
met je omgaan. Toen ik uit het ziekenhuis naar huis mocht, waren ze bijvoorbeeld
vergeten tegen mijn man te zeggen dat hij me 's nachts elk uur wakker moest
maken. Vergeten! Ik ben zuiniger op mijn hondje dan zij op een mens!"

"En dan heb je als gewone burger het idee dat de politie de boef wel op zal
pakken en dat die dan een gerechte straf zal krijgen. Niet dat ze van mij lang
de gevangenis in had gemoeten, ze is moeder van een kindje. Maar bij zoiets
hoort toch een straf? Taakstraf, werkstraf, weet ik veel. Vooral omdat ze het al
eens eerder had gedaan. De volgende keer deelt die meid gewoon weer een ros uit,
ach, een voorwaardelijke boete, wie ligt er wakker van."

Niesje Klaassen, die lag er wakker van. Ze merkte dat ze al die kleine
Amsterdamse ergernissen, die ze vroeger blijmoedig had verdragen, niet meer
aankon. "Jongens die rotzooi in je portiek gooien. Je deurmat die in brand wordt
gestoken, terwijl je hondje alleen thuis zit. Kleine kinderen die 's nachts op
straat lopen te gillen. Stop die kinderen toch eens op tijd in bed, denk ik dan,
maar ja, wat doe je eraan?"

'Hopelijk had ze nu geen hekel gekregen aan buitenlanders', formuleerde
burgemeester Cohen, die zomaar samen met een 'hoge politieome' bij mevrouw
Klaassen op de thee kwam, nadat haar echtgenoot zijn machteloze woede over wat
zijn vrouw was overkomen had gespuid tijdens het 'burgerspreekuur'.

"Maar het was helemaal geen buitenlands meisje geweest, gewoon een struise
Hollandse", zegt Klaassen, nog steeds wat verbaasd over Cohens aanname. "Toch
vond ik dat bezoek heel prettig. Je krijgt eindelijk het gevoel dat je serieus
wordt genomen. Natuurlijk had ik uit mijn omgeving heel veel steun, mijn man,
mijn kinderen, vrienden, collega's met bossen bloemen. Maar dat je door de
officiele instanties onder het tapijt wordt geschoffeld alsof het heel gewoon is
dat iemand je midden op straat bewusteloos slaat, dat vind ik nog steeds
schandalig. Het mag niet gewoon zijn."

Gevoelloos

"Die meid heeft alleen een boete gekregen omdat er geen sprake zou zijn van
blijvend letsel. Blijvend letsel... M'n halve hoofd is nog steeds gevoelloos. Ik
heb bijna een jaar in het slop gezeten, m'n man kende me niet meer terug. Ik
durfde nauwelijks het huis uit en kroop 's avonds om negen uur in bed omdat ik
nergens meer zin in had. Ik ben nog steeds vergeetachtig, namen, data, het
glijdt als los zand door m'n geheugen."

"Pas nadat we vorig jaar zijn verhuisd, heb ik mijn oude veerkracht
teruggekregen; hoewel ik nog wel nijdig kan worden dat je buiten je schuld op
kosten wordt gejaagd. Maar ik hield het niet meer uit in Amsterdam, ik woonde
natuurlijk vlakbij die brug."

"Het is nu heerlijk om hier te wonen, groen en rustig, een dorpse sfeer. Ik kom
weer regelmatig in Amsterdam hoor, mijn moeder woont er, ik help mijn zoon. Maar
niet in de kraam; al die mensen, dat kan ik gewoon niet meer aan. Ik sta in het
winkeltje erachter, lekker rustig spulletjes opvouwen. Ik ben op de been, ik
voel me steeds beter. Maar dat een paar rake klappen zo'n impact hebben op je
leven, dat had ik nooit voor mogelijk gehouden."

LOAD-DATE: September 24, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              29 of 105 DOCUMENTS

                                  De Telegraaf

                               September 17, 2005

'Gevoelsinflatie past bij ongeloofwaardige politiek!'

SECTION: Pg. 2

LENGTH: 679 words


De 'gevoelsinflatie' van minister Zalm (Tel.13/09) past bij de huidige
ongeloofwaardige politiek. Niet willen toegeven dat de prijzen - voorheen in
guldens - nu in euro's worden aangegeven. Arrogant, hypocriet en blind voor
feiten. Voorbeelden in overvloed. Al voor de invoering van de euro werden de
prijzen al verhoogd voor een gunstige omrekenkoers. De overheid legt enerzijds
zware beperkingen op (geen loonstijging) en anderzijds helpt ze Nederland in de
problemen door alles duurder te maken en een inefficient werkend, kostbaar
ambtelijk apparaat overeind te houden. Er moet en kan veel veranderen, maar dan
moet deze minister eerst de realiteit onder ogen zien.

Venlo, W. de Brouwer

Zalm

Hoe durft minister Zalm ons opnieuw zand in de ogen te strooien? Doet hij zelf
nog steeds geen boodschappen? En wie betaalt zijn rekeningen voor telefonie,
energie, ozb of goede schoenen? Klap op de vuurpijl volgend jaar worden
ongetwijfeld de meerkosten van onze nieuwe zorgverzekering. Ik kan de uitleg van
minister Zalm al voorspellen: 'Burgers zijn door gevoelsinflatie ongezonder gaan
eten, minder gaan sporten en depressief geworden; daarom moesten de zorglasten
wel omhoog!'

Driebergen, J.A.M. Leys

Peperduur

Onze regering wil dat wij allemaal in kleine, zuinige autootjes gaan rijden om
het milieu zo min mogelijk te belasten. Onze premier geeft het 'goede'
voorbeeld, door een peperdure BMW te kopen, die nota bene met ons belastinggeld
is betaald. Ikzelf kan mij nog geen auto van EUR 1000 permitteren en hij schaft
gewoon een zeer zware, vervuilende wagen aan van ruim EUR 400.000 die ook nog
eens op benzine rijdt, in plaats van op diesel. Is dit nu het goede voorbeeld?

Haarsteeg, W. Bos

Sporters

Het is tegenwoordig de normaalste zaak van de wereld dat sporters, die bij
internationale kampioenschappen een prijs in de wacht hebben gesleept, bij
thuiskomst meteen een koninklijke onderscheiding krijgen opgespeld. En heeft een
min of meer bekende sporter letsel opgelopen, dan wordt er meteen een uitgebreid
medisch onderzoek gedaan met mri- en ct-scan, terwijl de gewone burger voor
dezelfde kwaal maandenlang op de wachtlijst staat. Wanneer gaan de
onderscheidingen eindelijk eens naar degenen die het echt verdienen, zoals
bijvoorbeeld de vrijwilligers die in alle stilte heel veel werk verzetten?

Noordwijk, A.J.M. Schipperijn

Crashtest

Volgens de ANWB is er de afgelopen twintig jaar bij een botsproef nooit zo'n
slecht resultaat behaald als nu met de goedkope Chinese terreinwagen Jiangling
Landwind. Gemakshalve vergeet men erbij te vertellen dat in de loop der tijd de
testeisen drastisch zijn verzwaard. Bovendien is deze suv een kopie van de oude
Opel Frontera, een auto die met verouderde, veel lagere, eisen is getest en ook
toen al een bedroevend slecht resultaat behaalde. Wil men die nu ook verbieden,
net als alle oldtimers, motorfietsen en oude auto's? Die zullen namelijk
allemaal slecht scoren op nieuwe frontale crashtesten!

Alkmaar, J. van Haaster

ANWB

De ANWB heeft een concurrent gekregen: Route Mobiel heeft zich in het strijdperk
gestort. Het gevecht om de klant is losgebrand. Vanzelfsprekend is het goed dat
er nu een gezonde concurrentie bestaat; immers, dit houdt de twee instanties
alert. Route Mobiel claimt in zijn advertenties al 100.000 leden te hebben
ingeschreven. Maar als deze mensen tijdens hun vakantie in het buitenland -
bijvoorbeeld in Frankrijk - autopech hebben, roepen ze dan toch de hulp in van
het ANWB-steunpunt in Lyon?

Den Haag, G. Wolf

Aardrijkskunde

Niet te geloven, dat onderwijsminister Maria van den Hoeven aardrijkskunde als
verplicht vak wil schrappen. Volgens haar moet dit een keuzevak worden! Hoe is
dit mogelijk in een tijd van toenemende globalisering. Zo wordt onze jeugd
dommer en dommer. Jaren geleden had vakantieman Frits Bom een tv-programma,
waarin mensen op een wereldbol een bepaald land moesten aanwijzen. Ook toen al
verbaasde ik mij over de gebrekkige kennis van velen, die met hun wijsvinger
soms hele werelddelen fout aanwezen.

Lekkerkerk, J.R.I.M. de Wolf

LOAD-DATE: September 17, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              30 of 105 DOCUMENTS

                                  De Telegraaf

                               September 10, 2005

Voordelige suv's steeds populairder

SECTION: Pg. 9

LENGTH: 362 words

Van onze autoredactie

AMSTERDAM, zaterdag

Nederlanders zijn nog steeds dol op grote suv's (sport utility vehicles), maar
het accent verschuift in de verkoop momenteel wel sterk naar de goedkopere
versies.

Lange tijd zijn dit soort hoge vierwielaangedreven wagens aan topinkomens
voorbehouden gebleven, maar de Aziaten hebben inmiddels toegeslagen, zodat ook
Jan Modaal zijn kans schoon ziet en een 'hoog op de poten' staande 4WD koopt.
Drie- en vijfdeurs hatchbackmodellen zijn echter nog altijd veruit het
populairst.

Alle berichten over sterk teruglopende verkoop van suv's ten spijt, geven de
cijfers toch een ander beeld. Met name de Koreaanse merken Hyundai en Kia hebben
voor een revolutie in suv-land gezorgd. Zij bestoken de markt met modellen als
de Tucson en de Sportage, waarvan dit jaar respectievelijk al bijna 4000 en 2600
stuks konden worden verkocht. Beide modellen, die vorig jaar nog niet of
nauwelijks beschikbaar waren, beginnen bij een voor dit segment lage prijs van
ongeveer 23.000 euro, waar suv-kopers tot nu toe gewend waren om minimaal 50.000
tot 60.000 euro voor hun wagen uit te geven.

Lagere productiekosten, alsmede het feit dat er bij dit soort suv's sterk op de
technische mogelijkheden is bezuinigd (de goedkoopste uitvoeringen hebben louter
voorwielaandrijving, geen 4WD), zijn oorzaken voor de relatief lage prijzen.

Ook de RAI is voorlopig nog vast overtuigd van de groei in het suv-segment, maar
denkt ook dat het aantal mpv's (multi purpose vehicles) de komende jaren verder
zal stijgen. Het aandeel van die modellen ligt in de verkoop nog altijd twee-
tot driemaal zo hoog als hun aandeel in het al rijdende wagenpark en de RAI
verwacht dat de groei in die segmenten de komende jaren nog zal aanhouden.

Ook de traditionele stationwagon is trouwens nog steeds onverminderd populair,
maar Nederlanders kopen toch vooral auto's met een grote achterklep, de
zogenaamde 'hatchbacks'. Maar liefst 52 procent van onze rijdende wagenpark
bestaat uit dat soort modellen en ook in de verkoop van nieuwe auto's heeft de
hatchback met bijna 42 procent veruit het grootste aandeel. De gewone sedan
verliest zienderogen terrein.

LOAD-DATE: September 10, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              31 of 105 DOCUMENTS

                                  De Telegraaf

                               September 10, 2005

Lark is vreemde eend in de bijt

SECTION: Pg. 17

LENGTH: 470 words

LEEUWARDEN - De Lark is met z'n platte lepelaarbek een vreemd, ietwat onooglijk
zeilbootje. De vergelijking met de watervogel loopt trouwens niet eens mank want
voor de wind wil de Lark vanwege de horizontale steven ook als een lepelaar of
eend in het water duiken. Toch heeft ook de Lark zijn fans en Johan Klaver (61)
uit Leeuwarden is misschien wel de grootste onder hen. Hij heeft een exemplaar
opgeknapt en doet z'n uiterste best Larken op te sporen, een vloot op te bouwen
en de klasse voor de ondergang te behoeden.

Dat Klaver voor de Lark viel verbaast hem zelf ook een beetje. In vele klassen
is hij actief geweest maar in een Lark heeft hij nog nooit gezeild. Hij wou
altijd nog een keer een kleine boot opknappen en de keus viel op een Lark (4
meter lang, 1.40 breed) toen hij met dit scheepje werd geconfronteerd. In Almelo
tikte hij er eentje op de kop en in zijn Intratuin in Leeuwarden spendeert hij
bijna dagelijks een uurtje aan de restauratie. "Een heerlijke klus. Je kop raakt
er lekker leeg van", zegt Klaver over het project.

Dat de Lark, de Engelse benaming voor leeuwerik, zo'n honderd jaar geleden in
Amerika als zelfbouwpakket werd geintroduceerd voor de gewone man met de smalle
beurs, spreekt Klaver aan: "Voor vijftig dollar had je een zeilboot. Het is een
eenvoudig ontwerp en volgens het origineel concept van vurenhout, hoewel ze ook
zijn gemaakt van Amerikaans grenen en mahonie."

Fries

Het was een Fries, de voorheen bekende wedstrijdzeiler Age van Gool uit Hommerts
die op de grote vaart zat, die de Lark naar ons land haalde. In 1927 deed de
Lark voor het eerst mee aan de Sneekweek. Zeven jaar later werd het tuigplan in
Friesland gewijzigd om meer doek te voeren. Het rechte achterlijk veranderde in
een 'kattenrug' met maar liefst elf zeillatten. Zo een heeft Klaver zelf ook.
Een Lark met kopergeklonken vlak en met een kielroer. Een los roerblad vaart
iets beter, maar Klaver wil geen concessie doel aan de originaliteit.

In 1961 werd de laatste gebouwd onder nummer 139. Dit exemplaar is eigendom van
Jurjen de Jong uit Oosthem en ziet er nog picobello uit. Maar de meeste Larken
liggen ergens weg te rotten. Vandaar, dat Klaver vol ambitie op zoek is naar
Larken. "Ze noemen me ook wel de Larkenpolitie", lacht Klaver, die er veertien
stuks heeft opgedoken. "Ze zijn niet allemaal van de aardbodem verdwenen omdat
mensen ze niet opknappen, maar ook niet van de hand doen."

Er ontstaat dus langzamerhand een vloot van Larken. Mogelijk wordt er een
wedstrijd georganiseerd op de Oudegaster Brekken. Tegen die tijd hoopt Klaver
nog meer Larken voor het daglicht te hebben gehaald. "Er moeten ook nog
exemplaren zijn die niet zijn vergaan, zoals de 112. Die is zes jaar geleden
verkocht. Wil de eigenaar zich bij melden", luidt de hartstochtelijke oproep van
Klaver.

LOAD-DATE: September 10, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              32 of 105 DOCUMENTS

                                  De Telegraaf

                               September 1, 2005

Benzineprijs schiet door EUR 1,50-grens

SECTION: Pg. 3

LENGTH: 287 words

door Johan van den Dongen

AMSTERDAM, donderdag

Autorijdend Nederland beleeft vandaag een historisch dieptepunt. Voor het eerst
schiet de prijs van een liter benzine vanmorgen door de grens van anderhalve
euro.

Total en Texaco verhogen de prijs van een liter euro loodvrij met 4 cent en
berekenen aan de pomp respectievelijk 1,505 en 1,504 euro.

BP schroeft de literprijs met 3,4 cent op tot EUR 1,499 en marktleider Shell
blijft met EUR 1,479 net iets onder de anderhalve euro.

De benzine is de afgelopen jaren nog niet zo duur geweest. De almaar stijgende
brandstofprijzen in ons land zijn het gevolg van de hoge olieprijzen op de
wereldmarkt. Marktleider Shell baseert zijn adviesprijzen op internationale
productnoteringen. De prijs van ruwe olie is daarbij van grote invloed.

Wanhoop nabij

Dinsdag besloten de Verenigde Arabische Emiraten de olieprijzen met ingang van
vandaag met ongeveer 30 procent te verhogen. De pomphoudersbranche is de wanhoop
nabij na de zoveelste prijsstijging van dit jaar.

Met het doorbreken van de EUR 1,50-grens vinden tankstationhouders dat minister
Zalm nu niet anders meer kan dan het 'Kwartje van Kok' van de literprijs af te
halen. "Zo kan het niet langer, dit kunnen we niet pikken", zegt Ewout Klok,
voorzitter van de Belangenvereniging Tankstations.

"Onze winst bestaat uit een vaste hoeveelheid centen per liter, niet uit
procenten per liter. Op die manier zijn de brandstofvoorraden voor een
tankstationhouder haast niet meer te financieren."

"Voor de mobiliteit van de gewone man is dit een ramp. Bovendien is het niet te
verkopen dat olie in andere West-Europese landen veel goedkoper is, terwijl het
nota bene in Nederland wordt geraffineerd", vindt Klok.

LOAD-DATE: September 1, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              33 of 105 DOCUMENTS

                                  De Telegraaf

                                August 26, 2005

Wangedrag agent streng afgestraft

SECTION: Pg. 59

LENGTH: 350 words

HIGHLIGHT:
Amsterdamse politietop is onverbiddelijk

door Gijsbert Termaat en Tjerk de Vries

AMSTERDAM, vrijdag

De leiding van het Amsterdamse politiekorps is meedogenloos voor haar eigen
agenten. De afgelopen jaren konden vele tientallen politiemannen en -vrouwen hun
biezen pakken na wangedrag of (lichte) overtredingen in of buiten diensttijd.

Gemiddeld wordt om de week wel een agent in de hoofdstad gedwongen naar een
andere baan uit te zien.

Dit jaar staat de teller alweer op zeventien politiemensen die om verschillende
oorzaken buiten functie werden gesteld. Ook deze week was het raak. Na "laakbaar
gedrag" kon een 43-jarige politieman zijn werk neerleggen.

Geen drugs

De korpsleiding hanteert ijzeren wetten en tolereert vrij weinig van het
personeel. Zo mogen zowel buiten als in werktijd geen drugs worden gebruikt, mag
niet met drank op worden gereden en geen ongewenst gedrag worden vertoond. Alles
waarvoor gewone burgers door agenten worden bestraft, betekent voor de
politiemensen zelf een zoektocht naar ander werk.

Zo zijn bijvoorbeeld huiselijk geweld, verduistering, mishandeling en
discriminatie redenen voor ontslag. Twee studenten van de Amsterdamse
politieacademie konden vertrekken nadat zij een discriminerende grap over
Marokkaanse tasjesdieven op het internet hadden geplaatst. Ook het lekken van
informatie naar mensen buiten het korps komt agenten duur te staan.

Op een feest in vrije tijd of zelfs op vakantie een pilletje of poedertje
uitproberen zit er voor agenten ook niet in. Komt de leiding hierachter, dan
volgt onverbiddelijk een straf. In alle gevallen wordt in ieder geval het Bureau
Interne Onderzoeken (BIO) ingeschakeld en slechts in sporadische gevallen blijkt
een verdenking niet te kloppen en wordt de schorsing opgeheven.

"Natuurlijk is het terecht dat er hard wordt opgetreden. Politiemensen weten wat
er van hen wordt verwacht en dat er te allen tijde op hen wordt gelet. We
vervullen als politiemensen een voorbeeldfunctie. Dat weet iedere politievrouw
en -man", zegt Bert Verdijk, voorzitter van de Amsterdamse Politie
Vakorganisatie (APV), de grootste politievakbond in de stad.

LOAD-DATE: August 26, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              34 of 105 DOCUMENTS

                                  De Telegraaf

                                August 17, 2005

GAT IN DE MARKT?

SECTION: Pg. 5

LENGTH: 448 words

HIGHLIGHT:
Alphense tandarts gaat ook voor smalle beurs boren onder narcose


Melchior Gadellaa (47) is de eerste narcosetandarts in ons land die ook
bereikbaar is voor Jan met de pet. Waar elders veelal torenhoge rekeningen
volgen na een behandeling 'onder zeil', staat het Alphens Tandheelkundig en
Narcosecentrum ook open voor ziekenfondspatienten. "Een gaatje vullen of kies
trekken kost hier geen eurocent meer dan bij een gewone tandarts. De kosten
worden dus gedekt door de verzekering."

Of de ziektekostenpolis ook de nota van de narcose dekt, is afhankelijk van de
persoon en de situatie. "Maar ook als die niet wordt vergoed, hebben veel mensen
het ervoor over om deze 275 tot 500 euro voor eigen rekening te nemen. Velen
zijn allang blij dat ze hun gebit nu eindelijk eens kunnen laten saneren zonder
dat ze het bewust meemaken", aldus Gadellaa.

Na de juli-opening van zijn nagelnieuwe praktijk aan de Albert Einsteinweg in
Alphen aan den Rijn raakte de agenda prompt goedgevuld. Er is veel gebitsleed
onder de mensen, zo bemerkt Gadellaa, die voorheen als reguliere tandarts
praktijk hield in onder meer Rotterdam, Heerlen en Kerkrade. "De ramingen zijn
dat ruim een miljoen mensen extreme angst hebben voor de tandarts. Daardoor
dralen ze te lang met een sanering, of schamen ze zich zo voor de staat van hun
gebit dat ze pas in de behandelstoel komen op een moment dat er weinig meer te
redden valt."

Ziekenhuisgeur

Voor dergelijke tandartsfobieen biedt een narcosebehandeling uitkomst. De
Alphense praktijk is helemaal ingericht op het weghalen of voorkomen van angst.
"Er hangt hier geen ziekenhuisgeur omdat we op een andere manier steriliseren.
Verder dragen we blauwe polo's in plaats van witte jassen en behandelen we niet
op dagen dat we kennismakingsgesprekken voeren met patienten. Daarmee voorkomen
we dat ze nare boorgeluiden horen."

Wie dan uiteindelijk voor een behandeling in de stoel belandt, wordt door een
anesthesioloog onder narcose gebracht, waarna een anesthesieverpleegkundige een
oogje in het zeil houdt. De behandelingen varieren van complete saneringen tot
gaatjes vullen. "Sommige vrouwen die zich hier melden zeggen dat ze liever nog
een keer bevallen dan een nieuwe vulling krijgen", aldus Gadellaa.

De Nederlandse Maatschappij tot Bevordering der Tandheelkunde (NMT) in
Nieuwegein wil geen expliciet oordeel vellen over de Alphense werkwijze. Een
woordvoerster wijst erop dat behandelingen bij 'normale' tandartsen al gericht
zijn op het weghalen van angst bij patienten. "Maar mocht dat niet afdoende
zijn, dan worden patienten doorverwezen naar speciale centra. Daar werken
specialisten die getraind zijn in het wegnemen van angst. Een narcosebehandeling
is daarbij overigens wel de allerlaatste stap."

LOAD-DATE: August 18, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              35 of 105 DOCUMENTS

                                  De Telegraaf

                                 August 8, 2005

'GEWOON' verovert Nederland

SECTION: Pg. 9

LENGTH: 554 words

HIGHLIGHT:
SBS6 introduceert volkszanger Jannes

De 31-jarige Jannes is voornamelijk verbaasd over de aandacht rond zijn persoon.
In een cafe dat grotendeels gevuld is met trouwe fans, lacht hij timide alle
lofuitingen weg. "Ik geniet ook enorm van alles wat er gebeurt. Want over twee
jaar kan het wel weer helemaal afgelopen zijn", aldus de nuchtere zanger.

Jannes Wolters lijkt met beide benen op de grond te staan. Zijn gezin, vriendin
Truitje en hun zoontjes Josef (10) en Jan (6), gaat hem voor alles. Een optreden
is pas geslaagd als het publiek plezier heeft, hij eet het allerliefst patat en
woont in een woonwagen. Gezellig tussen zijn familie in Drenthe. "Ja, zeg, als
ik rare dingen zou gaan doen, krijg ik problemen met mijn ouders", grijnst
Jannes, terwijl hij nog een slokje van zijn espresso neemt.

Een paar jaar geleden begon de Drentenaar serieus met zingen. "Ik zong altijd
wel, maar voornamelijk in het schuurtje. Er waren vrienden die zeiden dat ik er
iets mee moest doen. Toen heb ik op een feestje van mijn schoonmoeder Marie een
keer opgetreden. En mijn vader vond dat zo goed klinken, dat hij voorstelde een
single op te nemen."

Piratenzender

Vervolgens ging het balletje rollen. Jannes stuurde zijn eerste single Ben jij
bij me naar wat piratenzenders, die prompt het liedje ook draaiden. Zijn albums
verkochten daarna behoorlijk en vorig jaar werd Jannes uitgeroepen tot Koning
der Piraten: een eer die te beurt valt aan de artiest die het meest te
beluisteren is op de piratenzenders. "Ik heb veel te danken aan die jongens",
zegt de boomlange zanger bescheiden. "Zij waren erbij vanaf het eerste uur."

De regionale zender RTV Oost zag na een optreden van de volkszanger brood in de
realitysoap Gewoon Jannes. Dertien weken lang werd de zanger gevolgd in zijn
dagelijkse leven. "Ik heb het natuurlijk wel eerst met Trui overlegd, want de
camera zou ook in huis draaien. Zij vond het prima, maar wilde zelf niet echt in
beeld. Hooguit een keer koffie inschenken. Ze houdt niet zo van publiciteit. Jan
en Josef wel, die vonden het prachtig. Het was even wennen, maar vooral de
kleine Jan kon vaak heel grappig uit de hoek komen."

Goedlachs

Het SBS6-programma Shownieuws, inmiddels bekend als de plek voor de 'gewone man
met een real life-soap', zendt nu wekelijks een aflevering van de serie uit. Dat
betekent ook landelijke bekendheid... "Nou, ik vind het wel grappig hoor",
vertelt de goedlachse artiest. "Vanmorgen vroeg de postbode nog een kaartje. Dan
kon hij zijn familie laten zien dat-ie bij Jannes was langs geweest. Ha ha,
onvoorstelbaar he. Maar wel leuk. Als het zo doorgaat word ik tijdelijk net zo
bekend als Frans Bauer of Rafael van der Vaart. Vond ik vroeger alleen al
geweldige mensen omdat ze ook in een woonwagen zijn opgegroeid."

Volgens Jannes is er nog niemand in zijn omgeving die hem nu anders behandelt.
Hij blijft zelf ook gewoon doen zoals hij altijd deed.

"'s Zaterdags ga ik altijd met mijn jongens naar het voetbalveld en dan is het
altijd 'he Jannes, pilsje?' Dat zou ik niet willen missen. Ik ken iedereen daar
al mijn hele leven, dus ik kan niet ineens heel anders gaan doen. Dat zouden ze
ook niet pikken."

Twee van de aanwezige fans in het cafe beamen: "Hij is zo lekker gewoon", roepen
ze om het hardst. Dat lijken de toverwoorden tegenwoordig in Nederland: doe maar
gewoon, dan heb je succes.

LOAD-DATE: August 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              36 of 105 DOCUMENTS

                                  De Telegraaf

                                 August 7, 2005

FEEST IN FRIESLAND!

SECTION: Pg. 21

LENGTH: 1167 words

HIGHLIGHT:
In de ban van skutsjes, Tourheld, Sneekweek en kaatsfestijn

SNEEK - "Zeilen zit heel diepgeworteld in het volk van Friesland. Iedereen
zeilde vroeger voor zijn brood. Zelfs de notaris, de dokter en de dominee hadden
een bootje nodig. Er waren gewoon geen landverbindingen. De Friezen zien het
zeilen niet als elitair. De gewone man wil het. Als ze varen zijn ze gelukkig",
zegt Hugo Snoekc, voorzitter van de Koninklijke Watersportvereniging Sneek. Zijn
club zorgt deze week met zeventig vrijwilligers voor de goede orde op het
stampvolle Sneekermeer, want de zeventigste Sneekweek is aangebroken.

En dat betekent duizend wedstrijdzeilers op het water en 110.000 feestvierders
en zeilliefhebbers in het aloude Snits, die voor een geschatte omzet van 4,6
miljoen euro gaan zorgen. Het betekent voor de gerenommeerde vereniging ook
werken met een budget van circa 60.000 euro, waarvan weer 40.000 euro aan
prijzen opgaat. De Sneekweek is een volksfeest en jaarlijks veruit het grootste
zeilevenement in ons land. Elke dag komen er zo'n 6000 mensen naar de
wedstrijden kijken.

Toen gisterochtend het eerste startschot op het Sneekermeer viel, had Friesland
er al een bruisende week op zitten. Zeven dagen lang streden de skutsjes om hun
jaarlijkse kampioenschappen in plaatsen als De Veenhoop, Eernewoude, Terherne en
Langweer. In Franeker paradeerde het PC-bestuur in jacquet en met zwarte hoge
hoed op het hoofd door de straten richting Sjukelan voor de beroemde kaatspartij
en in Surhuisterveen raasden de helden van de Tour de France voor 30.000
toeschouwers door de straten.

Stoel

Achter zijn woning in Surhuisterveen klom Joop Atsma, voorzitter van de
Koninklijke Nederlandse Wielren Unie en Tweede-Kamerlid voor het CDA, op een
stoel om vlak voor de start van de profwielerkoers een uitgelezen gezelschap van
genodigden toe te spreken. En hij kon het natuurlijk niet laten om ook even de
politiek in zijn kernachtige speech te betrekken. Tenslotte bevonden zich ook
Kamerleden onder het heterogene gezelschap van bankdirecteuren, artiesten,
zakenlieden, paardensportmensen en een verdwaalde oceaanzeiler als Chris
Schweigmann.

Met enige trots sprak Atsma vanaf zijn stoel: "Binnenkort zullen we ons in de
Kamer buigen over de kwestie van de begeleiding van topsportevenementen door de
politie. Ik ben er best een beetje trots op dat hier in Surhuisterveen vanavond
slechts twee echte agenten dienst doen, terwijl er tienduizenden mensen op de
been zijn."

Pret en gemoedelijkheid gaan deze weken hand in hand. In Eernewoude zong Anneke
Douma op de zwoele maandagavond op een terras aan het water de sterren van de
hemel. De koningin van het Friese lied: "Ik ben er graag bij op deze avonden.
Het publiek is geweldig. Iedereen heeft plezier en er is nooit rottigheid."

Problemen waren er wel even buiten de feestterreinen, want in Leeuwarden moest
de rechter eraan te pas komen om een geschil tussen een campingbaas in De
Veenhoop en de organisatoren van het rockfestival dat tegelijk met de
skutsjesrace op de Wijde Ee werd gehouden, op te lossen. De rockers wonnen en
konden Normaal en Wolter Kroes laten optreden.

Ook in Sneek moest aan de bestuurstafel tot maatregelen worden besloten. Hugo
Snoekc: "Vorig jaar kregen we te maken met bedrijven die op het water
reclamemateriaal begonnen uit te delen. Er was zelfs een frisdrankproducent die
meende dat hij zijn blikjes op de schepen van de kijkers kon gooien, wat heel
wat schade opleverde. Het gemeentebestuur heeft nu een verbod ingesteld om dit
soort acties tegen te gaan. Ook de gettoblaster mag niet. We maken gebruik van
een prachtig natuurgebied en dat willen we graag ook prachtig houden."

De feestelijkheden in Sneek lokken onverwachte lieden naar het Starteiland, het
centrum van de zeilactiviteiten. Zo kondigde de stichting Evangelisatie
Kolmeersland de week in 2003 kort en kernachtig op internet aan met de
boodschap: 'Zeilen, zoenen en zuipen en... koffie drinken in de Jezustent.'

De tent staat er nu al 28 jaar en de kerkelijke organisatie ging ermee van start
omdat er indertijd niets was te doen voor de kinderen van de zeilende ouders.
Maar tegenwoordig is de blauwwitte tent een begrip en 24 uur per dag open. En er
is behoefte aan, want dagelijks bezoeken zo'n 200 jongeren het fameuze
onderkomen.

Inmiddels is uit Japan Yasou Horiuchi gearriveerd. Hij is burgemeester van
Kurobe, een zusterstad van Sneek en komt zich vooral op de hoogte stellen van
het welzijns- en ouderenwerk in de Friese stad, maar hij krijgt ook een
vaartocht aangeboden op het Sneekermeer.

Misschien kan kroegbaas Thierry Kamminga dan even zijn nieuwe hit 'Ik sil sile',
die deze week overal aan de oevers van het skutsjesilen was te horen, ten gehore
brengen. In Surhuisterveen deden ze trouwens niet onder voor de eigenaar van
cafe Cheers uit Sneek. Tjeerd, een plaatselijk befaamde zanger, bracht een lied
uit onder de verbazingwekkende titel 'Wedsje om een fleske Beerenburg', waarin
de heldendaden van Pieter Weening op de fiets worden bezongen.

Uniek

Net als in Sneek drijft het wielerevenement in het noorden van de provincie op
vrijwilligers. Joop Atsma werkt al vanaf 1982, toen de profkoers ontstond, mee
aan de organisatie. Hij zegt: "Het budget is 140.000 euro, waarvoor we in de
winter ook nog een crossje organiseren. We hebben waslijsten van sponsors, zodat
we geen entree hoeven te heffen. Dat is uniek in de wielerwereld. Vroeger waren
er wel tachtig wedstrijden na de Tour. Die zijn verdwenen als gevolg van de
enorme prijsstijgingen van de rennerscontracten."

"Wij hadden Giovanni Lombardi aan de start. Een geweldige renner die nog
olympisch kampioen is geweest, maar het publiek zegt het niets. Dat wil Pieter
Weening en niemand anders."

Werkgelegenheid

De Sneekweek zorgt voor flink wat werkgelegenheid. Op jaarbasis levert het
evenement niet minder dan 78 banen op. Met het enorme uitgavenpatroon van de
bezoekers is het evenement van groot economisch belang voor de gemeente
geworden.

"Twee jaar geleden is een enquete gehouden waaruit bleek dat de naam Sneekweek
een enorme bekendheid heeft", vertelt Hugo Snoekc. "Elke Nederlander heeft er
wel eens van gehoord en de deelnemers zijn bijzonder trouw. Ze komen gemiddeld
zo'n dertien jaar naar het evenement."

"Ik vind het zelf ook een heel mooi publiek. Zeilers zijn erg relativerend: aan
het weer kun je niets doen. En voor de jeugd is zeilen erg karaktervormend. Ze
leren aan boord snel beslissingen te nemen."

De festiviteiten in Sneek en de skutsjeswedstrijden duren nog de hele week.
Intussen is Chris Schweigmann naarstig op zoek naar de voormalige medewerkers
van het beroemde vlot de Sterke Yerke, waarmee hij met zijn broer Guus en twee
vrienden in 1980 de oceaan overstak.

"Er komt 28 augustus een reuenie tijdens Sail Hichtum, het kleinste maritieme
evenement van Nederland aan de Harlinger Trekvaart", zegt de Friese avonturier.
"Want ze zijn hier in Fryslan erg goed in het organiseren van superfeesten, maar
voor wonderlijke organisaties in een weiland draaien ze hun hand ook niet om."

LOAD-DATE: August 7, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              37 of 105 DOCUMENTS

                                  De Telegraaf

                                 August 6, 2005

Reiszaken 06-08

SECTION: Pg. 19

LENGTH: 407 words


Helemaal

de blits met

CSI-zaklamp

In de populaire televisieserie 'Crime Scene Investigation' (CSI) lopen ze er
allemaal mee: de zaklampen van het Amerikaanse merk Inova. Dat is niet
verwonderlijk, want ook in echte forensische instituten, waar de serie op
gebaseerd is, worden deze zaklampen veel gebruikt. Vooral de T4-zaklamp uit de
Tactical-serie is een technisch wondertje dat veel gebruikt wordt bij justitie.
De zaklamp is gemaakt van gehard aluminium en werkt niet op batterijen, maar op
een zeer krachtige oplaadbare accu. Normaal gesproken zou dit betekenen dat de
zaklamp loeizwaar zou zijn, maar dat valt bij de T4 reuze mee: 300 gram. De T4
heeft led-licht als lichtbron. Dit betekent dat de lamp zuinig is en - in
tegenstelling tot veel andere zaklampen - niet warm wordt. Uiteraard is de
lichtbundel van de T4 krachtig. Objecten die 100 meter verderop staan, kunnen er
helder mee worden verlicht. De zaklamp doet er maximaal drie uur over om op te
laden. De oplader wordt standaard bijgeleverd.

De T4 is inmiddels ook verkrijgbaar voor het 'gewone volk'. Hij is echter wel
prijzig. Wie bereid is er EUR 180 voor te betalen, mag hem mee naar huis nemen.

Kamperen

met koeien

Om te gillen zo leuk, de tent van de topontwerper Mat&Jewski. Deze Fransman, die
normaal gesproken veel werkt met aluminium (lampen, meubels), durfde het aan om
een echte designertent te maken.

De tent kreeg de naam 'Oh, la Vache', wat vrij vertaald zoiets betekent als 'Oh,
de koe'. Op de tent prijken dan ook drie grazende koeien. Het tentje is met zijn
250 x 150 x 120 centimeter geschikt voor twee personen.

Helaas bungelt er aan alles dat door topontwerpers bedacht is een pittig
prijskaartje. Dat geldt ook voor de koeientent: EUR 900.

Rummikub

op reisformaat

Nee. Het is niet verstandig om de nieuwe versie van het alom bekende spelletje
Rummikub in de auto te spelen. Net als zijn grote broer bestaat Rummikub Voyager
uit een paar plankjes en 106 losse steentjes. Voor op de campingtafel is de
reiseditie wel geschikt. De spelregels zijn hetzelfde. Het doosje, de stenen en
de plankjes van Rummikub Voyager zijn allemaal een slagje kleiner. Zo past de
boel makkelijker in een koffer, reis- of rugtas. Het spel van uitgever Goliath
heef een adviesprijs van EUR 13 en is geschikt voor spelers vanaf 6 jaar.

Voor meer informatie en verkooppunten van de producten uit deze rubriek kijk op
www.telegraaf.nl/reiskrant/reiszaken.

LOAD-DATE: August 6, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              38 of 105 DOCUMENTS

                                  De Telegraaf

                                 August 3, 2005

LOSSE KARLA

SECTION: Pg. 5

LENGTH: 134 words


NOG maar kort geleden viel zowel de Tweede Kamer als het gewone volk als een
man/vrouw over minister Karla Peijs heen, toen zij had laten weten dat ze met
ingang van volgend jaar losliggende spullen in de auto wilde verbieden.

Als je moest remmen zou je veel te veel kans lopen gewond te raken door een
rondvliegend stratenboek of een pardoes gelanceerd appeltje, vandaar...

Weggehoond werd ze, de minister van Verkeer.

Maar wat blijkt nu?

Mevrouw Peijs zelf treft helemaal geen blaam, voor al die onzin.

Het was de schuld van haar ambtenaren... Die hadden haar niet goed ingefluisterd
en zodoende op het verkeerde been gezet.

Tja, excellentie... Heeft u uw gordel wel goed omgedaan, op uw ministerszetel?

We willen geen losse Karla die opeens door de lucht vliegt!

HERMAN EETGERINK

LOAD-DATE: August 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              39 of 105 DOCUMENTS

                                  De Telegraaf

                                 August 2, 2005

'Schoolvakanties met creativiteit goed op te vangen!'

SECTION: Pg. 6

LENGTH: 925 words


Ik ben een moeder van drie schoolgaande kinderen en ook mijn man en ik zijn
tweeverdieners. Het vergt inderdaad wel wat creativiteit om de vrije dagen op te
vangen (Tel. 24/07). Maar eigenlijk gaat het om een luxe probleem. Wij nemen
onze vakantie gescheiden op, ik drie weken en hij vier. In de overlappende week
gaan we met zijn allen weg. En de kinderen vinden het ook wel eens leuk om
alleen met paps, of mams natuurlijk, te zijn. Vakantie betekent voor ons dat we
de rust hebben om zonder de stress van werk of andere verplichtingen te doen en
laten wat we willen. En neem van mij - dochter van een onderwijzersechtpaar -
maar aan dat de zes weken die leerkrachten vrij zijn ook tegenvallen, want de
helft van de tijd zijn ze bezig met het voorbereiden van de lessen die onze
kinderen krijgen. Heeft u daar wel eens bij stilgestaan?

pjlsnoek@hotmail.com

Gezondheidszorg

De gezondheidszorg in Nederland is ziek. Er worden onverantwoorde
bezuinigingsmaatregelen doorgevoerd. Het tekort aan artsen veroorzaakt lange
wachttijden, met alle negatieve gevolgen van dien. Door tijdgebrek en een te
hoge werkdruk worden fouten gemaakt, soms met desastreus gevolg. In korte tijd
ben ik daarmee in mijn naaste omgeving tot tweemaal toe geconfronteerd. Zo werd
bij een patient met ernstig gewichtsverlies verondersteld dat dit werd
veroorzaakt door de nieuwe plaspillen, terwijl het om longkanker bleek te gaan.
De man is inmiddels overleden. In een ander geval werd heftige buikpijn door de
arts ingeschat als een galblaasontsteking. Uiteindelijk bleek dit darmkanker.

Ik ben ervan overtuigd dat er minder foute diagnoses worden gesteld wanneer de
artsen meer tijd kunnen besteden aan hun patienten. Niets ten nadele van de
hardwerkende mensen in de gezondheidszorg. Het beleid wordt uiteindelijk gemaakt
in Den Haag. En dat gaat ze niet echt goed af. Ik waag dan ook te betwijfelen of
het nieuwe zorgstelsel dat per 1 januari 2006 ingaat voor meer artsen en
verplegend personeel gaat zorgen.

Amstelveen, N.J. Kooijman

Vrachtwagen-chauffeur

Het is te belachelijk voor woorden dat onze goed opgeleide vrachtwagenchauffeurs
worden vervangen door een stelletje goedkope krachten, die voor een handjevol
euro's het beroep gaan uitoefenen, met alle gevolgen van dien (Tel. 31/07). In
ons land moet je eerst ik weet niet hoeveel diploma's halen voor je als
chauffeur ook maar een meter de weg op mag. Dat zou toch in heel Europa zo
moeten zijn? Zouden onze ministers ook zo makkelijk reageren als hun positie
werd overgenomen door Poolse werknemers, die voor een appel en een ei werken?
Dat zou ons overigens wel een hoop geld schelen. En als die ook te duur worden,
kunnen we ze altijd nog vervangen door Letten, Bulgaren of Roemenen.

Zorgbijdrage

Het ministerie van Volksgezondheid geeft geld aan het koppelingsfonds van de
particuliere Stichting Koppeling, ten behoeve van de ziektekosten van illegalen
die weigeren te betalen (Tel. 01/08). Daardoor is uiteindelijk de brave burger
die wel netjes de zorgkosten voldoet, nog duurder uit na 1 januari 2006. Want
reken maar dat die kosten aan hen worden doorberekend. Het is de hoogste tijd
voor een strenger beleid. Jan met de pet is nu wel genoeg uitgeknepen.

kortebaard@planet.nl

Diemen, M. de Swart

Speedboot

De dader van het dodelijke ongeval met de speedboot (Tel. 29/07) wordt vervolgd
voor dood door schuld. Als je met je dronken kop veel te hard door een
recreatiegebied vaart, weet je dat er slachtoffers gaan vallen. Is doodslag niet
meer op z'n plaats?

Rotterdam, K. v.d. Berg

Mariniers

De 100 mariniers, op weg naar Afghanistan, waren vrijdagavond al uitgezwaaid en
zaten zelfs al in het vliegtuig toen het bericht kwam dat ze niet konden
vertrekken (Tel. 30/07). Een of andere hotemetoot op defensie was vergeten een
briefje door te geven, waarin toestemming werd gegeven om gebruik te maken van
het luchtruim van een of ander onbekend ver land! Je vraagt je af hoe het zal
gaan wanneer ons land zal worden aangevallen door een terreurgroep!

Son en Breugel, R. Houpperichs

Indonesie

Waarom wil minister Bot zo graag aanwezig zijn op een feest waar de Indonesische
vrijheidsstrijd wordt herdacht tegen de Nederlandse koloniale overheersers van
toen (Tel. 30/07)? Bot zou als geen ander moeten weten dat je de Indonesische
gevoelens moet respecteren en daar moet wegblijven. Protocol of niet. Zijn
aanwezigheid dient geen enkel doel zolang de Nederlandse regering geen
verontschuldigingen maakt voor de koloniale overheersing resulterend in 300 jaar
van ellende en uitbuiting van dit trotse volk. Bot kan beter op 15 augustus 2005
aanwezig zijn bij het Indisch monument in Den Haag om daar alle Nederlanders te
gedenken die gevallen zijn door de Indonesische vrijheidsstrijd.

royjcoert@cs.com

Cynisch

Er zou nog te leven zijn met de onbegrensde graaizucht van onze overheid als je
zou zien dat ons zuurverdiende belastinggeld goed werd besteed. Maar dat is het
hem nou juist! Het enige overheidskantoor dat goed werkt is het Centraal
Justitieel Incasso Bureau in Leeuwarden, vanwaar een niet aflatende stroom van
vaak onzinnige bekeuringen op de burgers wordt losgelaten. Bij de overige
instellingen is een overmaat aan ambtenaren bezig met het uitvinden van al die
nieuwe regeltjes die ons dagelijks overspoelen. Ons parlement slaagt er maar
niet in daar een stokje voor te steken. De vierde macht is ongrijpbaar en maakt
ons land praktisch onbestuurbaar. Als goedwillende burger word ik steeds
cynischer over de toekomst van onze maatschappij.

Goor, H.A. van Enst

LOAD-DATE: August 2, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              40 of 105 DOCUMENTS

                                  De Telegraaf

                                 July 30, 2005

"Ik begin bang te worden..."

SECTION: Pg. 5

LENGTH: 1496 words

HIGHLIGHT:
'Stem zwijgende moslimmeerderheid' Abou Menebhi wil dat Marokkanen stelling
nemen tegen extremisme

AMSTERDAM, zaterdag

Abou Menebhi is niet bang om zijn nek uit te steken. Want als het over 'zijn'
Marokkaans-Nederlandse achterban gaat, doet hij geen poging te vergoelijken wat
niet te vergoelijken valt. "De Marokkaanse gemeenschap moet duidelijker naar
buiten treden", zegt hij. "Zonder voorbehoud stelling nemen tegen terrorisme en
fundamentalisme. Ik begin bang te worden. Van alle moorden en aanslagen uit naam
van de islam, maar ook van wat dat weer tot gevolg heeft voor de goedwillende
moslims, de zwijgende meerderheid. Want die bestaat echt. Maar stil blijven is
geen optie meer."

En dus zegt de 55-jarige Menebhi hoe hij over de ontwikkelingen in de
Nederlandse samenleving denkt. Optimistisch is de voormalige vakbondsman uit het
Rifgebergte niet. Hij vreest dat de spiraal van geweld na de recente reeks
aanslagen, moorden en incidenten tot nog meer tegenstellingen zal leiden.

"'Wij-zij', zo wordt nu helaas in Nederland gedacht", aldus Menebhi. "Misschien
hebben we wel met z'n allen zitten slapen. Jaren geleden organiseerden wij als
Stedelijke Raad een conferentie over de positie van Marokkaanse vrouwen. Daar
moest men in Rabat niets van hebben. Vanuit Marokko kreeg ik een fatwa, een
islamitisch-religieus vonnis, vergelijkbaar met die van Salman Rushdie. Er werd
opgeroepen actie te voeren tegen 'ons ongelovigen'."

Haatboodschappen

Over wat zo'n 'actie' in de praktijk inhield, kon weinig twijfel bestaan. Het
was de bedoeling Menebhi en zijn Stedelijke Marokkaanse Raad (SMR) het zwijgen
op te leggen. In 1989 sloeg de gematigde Amsterdamse Marokkaan ook al alarm. Hij
had aanwijzingen dat Nederlandse moskeeen steeds sterker vanuit het buitenland
werden beinvloed en gedirigeerd. Daarbij doelde hij op de rol van geestelijk
leiders uit Saoedi-Arabie, Libie, Marokko en Algerije die imams in onze grote
steden bestookten met antiwesterse haatboodschappen.

Zestien jaar later zegt Abou Menebhi: "Toen al werden moslims hier geinjecteerd
met gif afkomstig van fundamentalistische moordenaars. Bijvoorbeeld de
terreurgroep Groupe Islamique Arme (GIA), in Algerije verantwoordelijk voor het
verkrachten en doden van tienduizenden onschuldige kinderen en vrouwen. Allemaal
uit naam van de koran en Allah. Maar wat is de koran? Je kunt er uithalen wat je
wilt. Net als uit de bijbel. Veel goeds, maar ook het kwaad. Het is maar hoe je
zaken interpreteert, waar je de nadruk op legt. Wij hebben destijds in Amsterdam
een conferentie en demonstratie over de verderfelijke GIA-invloed in Nederland
georganiseerd. Ik weet nog dat de Binnenlandse Veiligheidsdienst (BVD),
voorganger van de AIVD, een dag later bij mij op de stoep stond met de vraag of
ik bescherming nodig had."

Abou Menebhi vluchtte in 1974 vanuit Marokko naar Nederland. Als vakbondsleider
uit Tanger voelde de 24-jarige zich niet langer veilig in de dictatuur van
koning Hassan II, hij vreesde in zijn geboorteland voor zijn leven en was tot
1997 niet welkom in Marokko. In Nederland richtte hij de eerste organisatie voor
hier werkende landgenoten, het Comite Marokkaanse Arbeiders op, gevolgd door de
Stedelijke Marokkaanse Raad. Deze overkoepelende organisatie was vele jaren een
belangrijk overlegorgaan met de gemeente Amsterdam, tot die officiele gesprekken
in 2001 stopten.

Gemiste kans

"Dat is een van de grote beleidsfouten die in dit land zijn gemaakt", aldus
Menebhi. "Amsterdam wilde niet praten over Marokkanen, maar over alle
minderheden. Specifieke groepen van allochtonen waren opeens uit den boze, dat
was 'discriminatie', en dus werd alles op een hoop gegooid. Maar de situatie van
50.000 Marokkanen in de hoofdstad is niet te vergelijken met die van, pak hem
beet, Ethiopiers, Antillianen of Somaliers. Een gemiste kans."

Nu treedt de raad zoveel mogelijk naar buiten voor vrouwen- en
jongerenorganisaties, bovendien probeert Menebhi spreekbuis te zijn van tien
Amsterdamse moskeeen. Van zeven andere wil hij niets weten. Die zijn hem te
fundamentalistisch, hij noemt het kantoren van allerlei extremistische
bewegingen die vanuit het buitenland worden gefinancierd en aangestuurd. Ze
verheerlijken terreur en roepen met name jongeren op tot het voeren van de
jihad, de heilige oorlog.

Zo waarschuwde de voorzitter van de SMR voor een beruchte moskee in de
Amsterdamse Pijp die volgens hem jonge mannen wierf voor reizen naar
Saoedi-Arabie en Pakistan. Op koranscholen in Mekka, Islamabad en Peshawar
werden ze vervolgens gerekruteerd voor de jihad. Een aantal van de zeven
islamitische gebedshuizen in de hoofdstad waar Menebhi niets mee te maken wil
hebben, zou ook worden gebruikt als hotel voor rondreizende en haat predikende
imams.

Dat het zo hopeloos uit de hand is gelopen met moslimextremisme in Nederland
ligt volgens Menebhi aan de snel toenemende invloed van boosaardige buitenlandse
geestelijken en de alsmaar groeiende groep 'moedjahedien', veteranen die zijn
gehard aan de islamitische fronten van Irak, Afghanistan en Tsjetsjenie. Een
mening die wordt gedeeld door de AIVD, die aanwijzingen heeft dat verspreid over
de wereld meer dan 100.000 van deze 'jihadisten' als helden terugkeren naar hun
land en daar een enorme aantrekkingskracht hebben op jongeren.

"Die verheerlijking van terreur wordt nog eens aangewakkerd door allerlei
websites en chatboxen", zegt de SMR-voorzitter. "Op het internet kun je, net als
in de koran of de bijbel, precies datgene zoeken wat toevallig in je kraam past.
Dat is wat mensen als Mohammed B. en Samir A. hebben gedaan. Kwaad zaaien, haat
oogsten. Ik geloof in de scheiding van kerk en staat, dus dat moet ook in de
moskee zo zijn. Ik werd geboren als moslim, maar ben voor alles democraat en
Nederlander. Dat schort er bij veel ontspoorde Marokkaanse jongeren aan."

En dan met name bij jongeren in Nederland, want in steden als Casablanca en
Rabat is de hang naar de traditionele islam veel minder aanwezig. "De
Nederlandse Marokkanen hebben hun wortels in het Rifgebergte", zegt Menebhi, "en
de mensen daar zijn door de regering in Rabat bewust dom gehouden. Daar was
nooit ontwikkeling, geen infrastructuur, een gemarginaliseerde bevolkingsgroep
voor ongeschoold werk. Dat wreekt zich, zelfs op nieuwe generaties in Nederland.
Jongeren zonder identiteit, zonder het voorbeeld van succesvolle ouders."

Abou Menebhi wil de nadruk leggen op de noodzaak dat Nederlandse Marokkanen
onomwonden stelling nemen tegen terrorisme en binnen hun gezinnen gaan praten
met de jeugd. Ondanks die bijna pro-westerse houding is hij ook tegenstander van
de oorlog in Irak.

Maar, zegt hij er in een adem bij: "Onder Saddam Hoessein heerste daar angst en
staatsterreur. Nu doen de Amerikanen het volgens mij niet goed, maar veel
autochtone Nederlanders denken daar net zo over. Bovendien verfoei ik alle
lynchpartijen die in Irak door fundamentalisten worden gepleegd. Er moet een
oplossing worden gevonden, het geweld kan niet blijven doorgaan."

Dat Menebhi geen oogkleppen op heeft, blijkt uit posters op zijn SMR-kantoor aan
de Tweede Oosterparkstraat in Amsterdam. Marokkanen worden opgeroepen de
februaristaking van 1941 te herdenken, omdat toen duidelijk werd dat steeds meer
joden tijdens razzia's werden opgepakt en afgevoerd naar nazi-Duitsland.

Democraat

"Ook wat dat aangaat heb ik als veel andere 'gewone' Nederlanders een sterk
rechtvaardigheidsgevoel", zegt Menebhi. "Toen zijn vreselijke dingen gebeurd en
die moeten we blijven herdenken. Altijd. Dat neemt niet weg dat ik ook veel
kritiek heb op wat Israel de Palestijnen aandoet. Het een hoeft het ander niet
onmogelijk te maken als je democraat bent. Ik ben zeker geen aanhanger van
Sjaron. Maar daarom blaas ik nog geen synagogen op!"

Voorzitter Menebhi van de Stedelijke Marokkaanse Raad zou graag een openlijke
confrontatie met Samir A., deze week tijdens het proces tegen leden van de
Hofstadgroep weer provocerend op de publieke tribune van de Rotterdamse
rechtbank aanwezig, aangaan. Want ten koste van alles moet worden voorkomen dat
A. - en ook de tot levenslang veroordeelde Mohammed B. - uitgroeien tot kleine
Osama bin Ladens. Een soort Robin Hoods van onze achterstandswijken, aanbeden
door jonge Marokkanen en smachtende moslima's.

Inlichtingenbronnen lieten onlangs in deze krant weten dat het bij deze
'islamitische loverboys' feitelijk gaat om geestelijk zwakke figuren, losers met
vaak bizarre seksuele afwijkingen en voorkeuren. Die echter, gedreven door
religieuze waanzin, steeds groter aanzien onder even labiele leeftijdgenoten
genieten en dus levensgevaarlijk zijn voor onze samenleving.

Abou Menebhi gaat een stap verder. "Ze praten over de politieke islam, maar de
islam is per definitie niet politiek. We moeten de leugenachtige argumenten van
deze figuren bestrijden en niet alleen maar repressief optreden. Want dan jaag
je jongeren rechtstreeks in de armen van de jihad-ronselaars. Genoeg is genoeg.
Samir A., Mohammed B., jullie deugen niet, jullie zijn gek. En die Allah van
jullie bestaat helemaal niet."

LOAD-DATE: July 31, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              41 of 105 DOCUMENTS

                                  De Telegraaf

                                 July 28, 2005

Flight simulator nieuwe rage

SECTION: Pg. 37

LENGTH: 247 words

door Nienke Oort

AMSTERDAM, donderdag

Een vliegtuig besturen lijkt zo simpel, maar dat is maar schijn. Op
Schiphol-Oost kan men dat tegenwoordig aan den lijve ondervinden. De echte
flight simulator, waarin piloten leren vliegen, is een ware rage onder
particulieren aan het worden.


Steeds vaker wordt een virtuele vlucht cadeau gedaan aan vaders 'die altijd al
piloot wilden worden'. Ook als vrijgezellenfeestje of bedrijfsuitje is een
rondje vliegen zeer populair. In de cockpit van de Flight Simulator Training op
Schiphol-Oost zitten tegenwoordig meer gewone burgers dan piloten.

Directeur Rami de Lieme: "Het klopt dat we steeds vaker 'prive-vluchten' maken.
Normaal worden onze machines gebruikt door piloten die nog geen baan hebben en
vlak voor hun sollicitatie nog even willen oefenen. En er worden uiteraard
praktijklessen in gevolgd."

"Bij ons kan een particulier een halfuur lang zelf vliegen, de metertjes in de
gaten houden, opstijgen en landen. En ook met enige regelmaat crashen", lacht
hij.

Tijdens het arrangement, waarvoor een bedrag van 115 euro neergeteld moet
worden, krijgt de piloot in spe een uitgebreide theorie- en praktijkles van een
echte vlieginstructeur. "Het zijn mensen uit de praktijk die lesgeven aan
piloten in opleiding. Een kijkje in de keuken van een pilotenopleiding",
verduidelijkt De Lieme.

Volgens de directeur komt het dan ook regelmatig voor dat iemand zo "bevlogen"
raakt dat diegene voor een echt vliegbrevet gaat.

LOAD-DATE: July 28, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              42 of 105 DOCUMENTS

                                  De Telegraaf

                                 July 28, 2005

Vliegen in simulator nieuwe rage

SECTION: Pg. 61

LENGTH: 340 words


door Nienke Oort

AMSTERDAM, donderdag

Een vliegtuig besturen lijkt zo simpel, maar dat is maar schijn. Op
Schiphol-Oost kan men dat tegenwoordig aan den lijve ondervinden. De echte
flight simulator, waarin piloten leren vliegen, is een ware rage onder
particulieren aan het worden.

Steeds vaker wordt een virtuele vlucht cadeau gedaan aan vaders 'die altijd al
piloot wilden worden'. Ook als vrijgezellenfeestje of bedrijfsuitje is een
rondje vliegen zeer populair. In de cockpit van de Flight Simulator Training op
Schiphol-Oost zitten tegenwoordig meer gewone burgers dan piloten.

Directeur Rami de Lieme: "Het klopt dat we steeds vaker 'prive-vluchten' maken.
Normaal worden onze machines gebruikt door piloten die nog geen baan hebben en
vlak voor hun sollicitatie nog even willen oefenen. En er worden uiteraard
praktijklessen in gevolgd."

De Lieme verklaart de toename door de magie die rondom het besturen van een
vliegtuig hangt. "Het wordt toch nog altijd als bijzonder ervaren dat zo'n groot
apparaat de lucht in kan. Daarbij zijn mensen nieuwsgierig naar wat er zich in
de cockpit afspeelt. Vroeger mocht de passagier nog wel eens aan kijkje nemen
voorin het vliegtuig, maar tegenwoordig... Bij ons kan iemand een halfuur lang
zelf vliegen, de metertjes in de gaten houden, opstijgen en landen. En ook met
enige regelmaat crashen", lacht hij.

Tijdens het arrangement, waarvoor een bedrag van 115 euro neergeteld moet
worden, krijgt de piloot in spe een uitgebreide theorie- en praktijkles van een
echte vlieginstructeur. "Het zijn mensen uit de praktijk die lesgeven aan
piloten in opleiding. Een kijkje in de keuken van een pilotenopleiding",
verduidelijkt De Lieme.

Volgens de directeur komt het dan ook regelmatig voor dat iemand zo "bevlogen"
raakt dat diegene voor een echt vliegbrevet gaat.

Vanwege de toename van het aantal particulieren overweegt De Lieme de wat saaie
grafische beelden die de bestuurder nu te zien krijgt, aan te passen. "Het zijn
nu wat simpele tekeningen, dat kan spectaculairder."

LOAD-DATE: July 28, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              43 of 105 DOCUMENTS

                                  De Telegraaf

                                 July 20, 2005

FILOSOFIE

SECTION: Pg. 5

LENGTH: 145 words


NU Kruidvat belangrijke denkers als Kant, Nietzsche en Sartre in de aanbieding
doet, mag ook de gewone man wel een beetje filosoferen...

Daar gaat-ie dan.

Als de Belgen wat zien in een paar ouwe Nederlandse fregatten, moet Defensie
natuurlijk niet gaan wauwelen over een studie naar de noodzaak van verkoop...

Je moet immers een vogeltje nooit over het touwtje laten wippen.

Als de golf deviezen binnenbrengende Chinese toeristen aanzwelt, moeten we al
die verstokte rokers niet beledigen door te zeggen dat hun gepaf dodelijk is.

We zetten gewoon het oude Chinese gezegde op de doosjes: 'Wie bekommert zich om
het strootje als het vuur gedoofd is?'

En als de huidige trend doorzet en de aangiftebereidheid tot nul daalt, is in
een klap ook het hele criminaliteitsprobleem opgelost.

Kijk, dat is tenminste filosofie waar je wat aan hebt!

HERMAN EETGERINK

LOAD-DATE: July 20, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              44 of 105 DOCUMENTS

                                  De Telegraaf

                                 July 15, 2005

SNIKKEN

SECTION: Pg. 5

LENGTH: 145 words


WAAROM zouden dienders niet mogen huilen?

Dat zijn toch ook mensen met gevoel in hun donder?

Precies!

Het zal je maar gebeuren, dat zo'n gestoorde soepjurk recht in je gezicht
verklaart dat hij op je geschoten heeft om je te killen en dat hij zelf ook
afgemaakt wilde worden, na zijn vunzige moord op Theo van Gogh...

Dan word je toch opnieuw even niet goed, ook al ben je een getrainde smeris?

Enfin, genoeg daarover, over de emoties deze week in de rechtszaal.

Over emoties gesproken...

Ook de gewone burger moest gisteren even snikken, toen hij hoorde dat de
Albert-Heijnmedewerkers die een winkeldief te pakken hebben genomen, alsnog
worden vervolgd... Snikken, jawel, maar in dit geval van woede! Die winkeldief
heeft nota bene de eerste klap uitgedeeld en wilde z'n mes pakken!

Leefde prins Bernhard nog maar! En Theo natuurlijk!

HERMAN EETGERINK

LOAD-DATE: July 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              45 of 105 DOCUMENTS

                                  De Telegraaf

                                 June 30, 2005

Dansende vuilnismannen

SECTION: Pg. 27

LENGTH: 253 words


DANS - Waarom is een danser die een danseres door de lucht laat zweven wel
kunst, en een vuilnisman die een vuilniszak de lucht in gooit niet? Die vraag
vormde het uitgangspunt voor 'Zooi', het nieuwste locatieproject van choreografe
Krisztina de Chatel.

Zonder een politiek statement te willen maken, zoekt De Chatel met haar werk de
'gewone man' op en betrekt deze in haar choreografieen. "Je kunt wel alles op
alles zetten om zo iemand naar de schouwburg te lokken, je kunt ook met dans
naar hem toe gaan en hem laten ontdekken hoeveel danskwaliteit en schoonheid er
in zijn dagelijkse werk schuilen." Op de fiets naar haar dansstudio raakte ze
geinspireerd door vuilnismannen die ze aan het werk zag. "In hun felgekleurde
pakken gooiden ze met een prachtige swing zakken de wagens in. Ik zag een
uitzonderlijke fysieke energie."

Voor 'Zooi' werkt Dansgroep Krisztina de Chatel samen met de afvalinzameling van
stadsdeel Amsterdam Oud-Zuid. De choreografie toont dansers in werkpakken,
vuilnismannen in smoking, pirouettes van veegwagentjes, verstilde en streng
minimalistische dans naast absurdistische slapstickscenes voor karren en
dansers.

(A.v.L.)

Dansgroep Krisztina de Chatel met 'Zooi': van 5 t/m 8 juli om 17.00 uur op het
Leidseplein en in het Vondelpark Amsterdam (gratis voorstellingen in het kader
van Julidans) en van 13 t/m 17 juli om 20.30 uur tijdens het Over het IJ
Festival in de Docklandshal van de NDSM-werf Amsterdam. Voor info:
www.julidans.nl, www.overhetij.nl of 020-669.57.55.

LOAD-DATE: June 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              46 of 105 DOCUMENTS

                                  De Telegraaf

                                 June 26, 2005

Adellijk hart voor gewone man

SECTION: Pg. 22

LENGTH: 727 words


De combinatie lag niet voor de hand: een aristocraat die het leven van de gewone
man op het witte doek in beeld bracht. Maar Luchino Visconti, die aan de wieg
stond van het Italiaanse neorealisme, was een man vol tegenstellingen. Hij
stamde uit een van de toonaangevende adellijke familie in Italie, was een man
van verfijning en cultuur en toonde tegelijkertijd in tal van beroemd geworden
films dat de aristocratie ten dode was opgeschreven. Homescreen brengt een mooie
uitsnede uit zijn carriere in een Luchino Visconti-verzamelbox.

Zijn jonge jaren, in de eerste decennia van de vorige eeuw, wezen niet direct op
een loopbaan, die uiteenlopende cineasten als Bernardo Bertolucci en Stanley
Kubrick in belangrijke mate zou beinvloeden. De jeugdige Visconti genoot van
kunst, van muziek en van het fokken van paarden. Maar op zijn dertigste vertrok
hij naar Parijs om er filmmaker Jean Renoir te gaan assisteren. Even snoof hij
vervolgens de geur van Hollywood op, maar die beviel niet en terug in zijn
vaderland wilde hij van een boek van de naturalistische schrijver Giovanni Verga
(bewonderd in linkse kringen) zijn eerste film maken. Toen de fascistische
censors dat plan tegenwerkten, koos hij The Postman always rings van de
Amerikaanse auteur James Cain.

Visconti's Ossesione leek te draaien om de destructieve kracht van passie, maar
de realistische schildering van het alledaagse leven onder het fascisme leiden
tot ingrepen met de schaar. Zijn getoonde afkeer van de machthebbers bracht
Visconti in 1944 korte tijd in de cel. Na de oorlog werkte hij een tijdje in het
theater waar hij ook lauweren zou gaan oogsten, maar communistische sponsoring
bracht hem in het arme, maar pittoreske Italiaanse zuiden. Daar zette hij in La
Terra Trema amateurs voor de camera en legde de grondslagen voor de uitgekiende
decoratieve stijl die zijn latere films zou kenmerken.

Veel succes had die film niet en daarom koos Visconti in Bellisima voor een
samenwerking met de populaire Anna Magnani. Het werd een geslaagde satire op de
Italiaanse filmstudio Cinecitta, maar tegelijk een overtuigend portret van een
werkende vrouw. Met meer sterren deed Viconti daarna mooie dingen. Als oude
aristocraat was Burt Lancaster overtuigend in Il Gattopardo (ook door Homescreen
uitgebracht). Op dvd kunnen we ook genieten van de Brit Dirk Bogarde in Death in
Venice en de Fransman Alain Delon maakt indruk in Rocco E I Suoi Fratelli (in de
box). Nog een keer (in 1976) betreurde de marxistisch gezinde gentleman Visconti
het noodzakelijke afscheid van de oude aristocratie in zijn stemmige afscheid
L'Innocente.

Wraak om wraak

Dae-su Oh wordt door onbekenden van de straat geplukt, vijftien jaar in een kaal
vertrek gevangen gehouden en daarna vrijgelaten. Wraak staat met hoofdletters in
zijn agenda geschreven. Wie heeft hem te pakken genomen en waar houdt hij zich
schuil? Met sadistisch plezier schuift zijn voormalige kwelgeest hem
aanwijzingen toe en gesteund door een meisje uit een eethuisje nadert Oh zijn
doel. De Koreaanse regisseur Park Chan-Choi heeft zich in zijn pakkende, visueel
intrigerende Old Boy (bekroond in Cannes) kennelijk verplaatst in de mentaliteit
van Ohs duivelse tegenstander. Zijn onthullingen zijn bruut en somber met een
wat melancholiek einde.

Dood per mobieltje

Een jonge vrouw krijgt een melding dat ze een telefoontje heeft gemist en als ze
haar voicemail afluistert, hoort ze haar eigen stem een zin uitspreken.
Vervolgens wordt de tijd van ontvangst gemeld: morgen. Op het aangekondigde
tijdstip krijgt ze een mysterieus ongeluk, nadat ze (zonder het te beseffen) de
bewuste zin tegen een vriendin heeft uitgesproken. Regisseur Miike Taskashi
houdt de spanning er lekker in, al is de uiteindelijke ontrafeling van het
dodelijke complot in One Missed Call nogal geconstrueerd.

Avontuurlijke tocht

The Motorcycle Diaries glijdt voorbij als een ontspannen, anekdotische film.
Bijzonder is de roadmovie van Walter Salles vooral omdat de jonge Ernesto, die
als zoon van gegoeden huize met zijn vriend Alberto een motortocht door
Zuid-Amerika maakt, bekend zou worden als de revolutionair 'Che' Guevara. De
populaire jonge Mexicaanse acteur Gael Garcia Bernal geeft hem gestalte als een
charmante, avontuurlijke en ontvankelijke jongeman. De 3 disc limited edition
van A-Film is volgepakt met interviews en documentaires.

LOAD-DATE: June 27, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              47 of 105 DOCUMENTS

                                  De Telegraaf

                                 June 25, 2005

'Intensieve controle van burgers is schrikbewind'

SECTION: Pg. 2

LENGTH: 933 words


Het plan van hoofdcommissaris Welten om iedereen die via de weg naar Amsterdam
komt aan een intensieve controle te onderwerpen, is niet van hemzelf, maar komt
nog uit de koker van zijn voorganger Van Riessen (Tel. 22/06). Het zou Welten
sieren om dit idee te laten varen of naar andere middelen te zoeken om een
veiliger samenleving te maken. Volgens de huidige wetgeving is het helemaal niet
toegestaan om iedereen zomaar te controleren. Daarvoor komen alleen verdachte
personen in aanmerking en dit moet vooral zo blijven. De uitspraak van Welten
dat de burger geen bezwaar heeft tegen de nieuwe aanpak berust op een niet te
onderschatten misvatting. Iedereen die om zich heen kijkt, kan zien dat de
technische voorbereidingen voor dit schrikbewind al getroffen zijn. Overal op de
wegen en in tunnels hangen camera's. Boeven moet je zeker vangen, maar gewone
burgers moet je met rust laten. Er is nu iets in gang gezet wat we met z'n allen
niet willen.

Den Haag, Danny van Geldorp

Schrikbewind (2)

Ik heb geen woorden voor het plan van korpschef Welten. Denkt hij nu werkelijk
dat hij en zijn collega's de politie hiermee dichter bij de burgers brengen?
Integendeel. Het blijkt dat hij geen notie heeft van wat men in dit land in
'40-'45 heeft moeten doorstaan. Nederland is gezegend met dit soort
politiechefs.

Son, C.F. Sadee

Schiphol

Minister Zalm is voor privatisering van Schiphol (Tel. 24/06). Natuurlijk, dat
levert vele miljoenen op voor de schatkist. Onduidelijk is waar dat geld aan
besteed gaat worden. Er is maar een manier: voor de versterking van de
economische positie van ons land. Als dat niet wordt gegarandeerd, kun je er
vergif op innemen dat het opgaat in de algemene middelen. De erfenis voor de
volgende generaties wordt dan op een zomerse namiddag verkwanseld.

Almere, R.M. Duijne

Beloning

Als criminelen te lang moeten wachten op een plaats in een tbs-kliniek, krijgen
zij tot hun opname honderden euro's per maand als zoethoudertje (Tel. 24/06).
Als je geestesziek bent en een moord hebt gepleegd, dan word je daar nog voor
beloond ook. Maar als je lichamelijk ziek bent en al jaren op een wachtlijst
staat om geopereerd te worden krijg je geen cent en mag je het zelf uitzoeken.

Hoofddorp, Yvonne van der Wal

Gouden koets

De Gouden Koets is voor een tentoonstelling overgebracht naar de Grote Kerk in
Den Haag (Tel. 21/06). Heel Nederland heeft het kunnen zien, het personeel van
het Koninklijke Stal Departement zat in een overhemdje en met blote armen op
onze Gouden Koets, het koninklijk symbool voor het Nederlandse volk en voor
Amsterdam in het bijzonder. Inderdaad, het was warm en het transport duurde maar
een kwartier, maar het was een oneerbiedige vertoning. Een boer die vroeger met
zijn koets ter kerke ging, deed het nog beter. Eens temeer is aangetoond dat het
Koninklijke Stal Departement gevoel voor stijl is kwijtgeraakt en dat het
professionele niveau is weggezakt. Het was alsof men een kruiwagen naar de
mestvaalt reed.

Den Haag, J.C.P. Couperus

Diner

Als gastheer of -vrouw houd je rekening met de wensen van je gasten. Dat kan
gaan over de keuze van de gerechten, het wel of niet roken tijdens de maaltijd
en ook of er al dan niet alcohol wordt geschonken tijdens de dis. De heer De
Haan van het CDA lapte die fatsoensnorm aan zijn laars en besliste dat er
tijdens een diner met Iraanse parlementariers wel alcohol zou worden geschonken
(Tel. 24/06). Gevolg: een geschoffeerde delegatie. Het diner werd afgelast. Dom
van meneer De Haan.

Heerhugowaard, Theo C.A. Hoogland

Verdonk

Volksvertegenwoordiger Klaas de Vries komt plotseling tot leven door het
aftreden te eisen van minister Verdonk. De Vries houdt Verdonk verantwoordelijk
voor het feit dat vertrouwelijke informatie over Congolese asielzoekers in bezit
is gekomen van de autoriteiten in dat land (Tel 23/06). Kortzichtig en voorbarig
van De Vries. Vanwege het uitstekende beleid van Verdonk is zij een van de
weinige ministers die niet moet aftreden. De bewuste informatie kan op diverse
manieren in verkeerde handen terecht zijn gekomen. Gelukkig houdt de minister
haar rug recht en gaat zij niet in op de eis tot aftreden.

Goirle, Leon Spijkers

Geweld

Als slachtoffer van huiselijk geweld ben ik woest. En ik ben ook woest op
minister Donner, die pas nu de maatregel van tien dagen afkoeling voor plegers
van huiselijk geweld wil invoeren (Tel 22/06). Dit had meteen moeten gebeuren
toen de politie alerter moest gaan reageren op aangiftes of signalering van
geweld in huiselijke kring. Minister Donner reageert weer eens veel te laat. Als
deze maatregel eerder was ingesteld waren er veel minder slachtoffers geweest.

ladycorrado73@hotmail.com

Poema

Laat die poema nou toch met rust. Het is een prachtig dier dat leeft van hazen,
konijnen en fazanten. De poema is bang voor mensen en daardoor volkomen
ongevaarlijk. Laten we er trots op zijn zo'n dier op de Veluwe te hebben.

Goor, L.D. Nijhoff

Trein

In verband met vakantie besloten we per spoor naar Schiphol te reizen. Je hebt
geen parkeerkosten, de autoruiten worden niet ingeslagen en je kunt vlakbij
uitstappen. Maar het spoor reed weer eens niet. Nu was er sprake van een
computerstoring. Staken ze niet, dan liggen er blaadjes op de rails, is er
ijsafzetting op de bovenleidingen of zijn de spoorstaven uitgezet. Kunnen ze het
spoor niet beter asfalteren? Dat levert mooie autowegen op tussen de grote
steden en de verkeerslichten staan er toch al.

Zoetermeer, Frank Waarsenburg

Kernenergie

Liever een kerncentrale in Borssele, dan tien windmolens in de polder.

Borssele, M. Mol

LOAD-DATE: June 27, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              48 of 105 DOCUMENTS

                                  De Telegraaf

                                 June 15, 2005

'Politie komt wel snel in actie na oorvijg winkeldief!'

SECTION: Pg. 6

LENGTH: 900 words


De Nederlandse winkeliers luiden de noodklok (Tel. 10/06) omdat ons onvolprezen
openbaar ministerie niet of nauwelijks optreedt tegen winkeldiefstal en de
gedupeerden letterlijk en figuurlijk met lege handen laat staan. Daarom kan ik
hen slechts adviseren de raad van super-pg Harm Brouwer op te volgen en de eigen
verantwoordelijkheid te nemen. Als ze vervolgens in het heetst van de strijd de,
overigens welverdiende, oorvijg of een schop onder het achterwerk van de
winkeldief hebben toegediend, kunnen ze met eigen ogen zien hoe snel politie en
justitie wel in actie kunnen komen.

Driebergen, R.F. Meihuizen

Lotto

Lotto Weekend Miljonairs is tijdens de zomermaanden van de buis. Nu is de
lottotrekking tijdens Piets weerbericht. Wat schetst echter mijn verbazing....er
is helemaal geen trekking. Onder in beeld verschijnen nummers en dat is het dan!
Lekker transparant! Het lijkt Dayzers of de Staatsloterij wel. Totaal geen
controle voor de deelnemers. Dat vond ik nou zo mooi aan de Lotto. Er valt met
de ballenmachine niks te manipuleren. Maar nu durf ik er een maandsalaris om te
verwedden dat de jackpot voorlopig niet valt. Ze zullen wel gek zijn om geld weg
te geven als het niet hoeft. Jammer Lotto, mijn vertrouwen hebben jullie
verspeeld.

Sassenheim, R.J. Verhaar

Vliegshow

Wat een schitterende vliegshow daar bij de Erasmusbrug, en wat leverde dit een
geweldige televisie op! Gemeente Rotterdam, proficiat hiermee, en Amsterdam...
dit zou een fantastische show zijn boven het IJ om straks Sail mee te openen!
Hier wordt een mens weer eens blij van... Blij ben ik bovendien om het feit dat
het allemaal vlekkeloos is verlopen, zonder ongelukjes. Want je moet er in dit
land niet aan denken dat er iets gebeurd zou zijn... de geitenwollensokken
dragende wereldverbeteraars zouden weer wakker zijn geworden, om te roepen dat
zoiets prachtigs toch eigenlijk niet zou moeten mogen! Nu zullen er slechts wat
zeurpieten met hun priemende vingertjes naar de schade aan het milieu wijzen.
Maar dat heeft in een land waar lpg als autobrandstof nog altijd extra wordt
belast geen enkele zin!

Zaandijk, Rob Spakman

Vliegshow 2

Onbegrijpelijk dat zowel het ministerie van Verkeer en Waterstaat als de
burgemeester van Rotterdam toestemming hebben verleend om met 110 meter per
seconde onder de Erasmusbrug door te vliegen! Waarschijnlijk kunnen we
binnenkort een Formule 1-race over de grachtengordel van Amsterdam tegemoet
zien.

Julianadorp, Aart Jansen

Paus

Volgens de nieuwe paus Benedictus is onthouding het beste middel tegen aids
(Tel.12/06). De r.-k. kerk droomt dus ook in 2005 gewoon verder, terwijl voor
hele onwetende volksstammen in Afrika aids doodsoorzaak nummer een is.

Heerhugowaard, Th.C.A. Hoogland

Lapjesdag

Houd een of twee managers aan voor het administratieve werk - dat ze zo graag
delegeren aan verpleegkundigen - en vervang de rest door "handen aan het bed".
Zeker weten dat er dan geen pyjamadagen en lapjesdagen nodig zullen zijn.
Verpleging is blij dat ze eindelijk het werk weer kunnen doen waar ze voor zijn
opgeleid, de patienten zijn blij met de menselijke zorg.

rober@scarlet.nl

Benzine

Als Brussel voortaan het btw-tarief in ons land gaat bepalen, laten ze dan ook
onze idioot hoge benzineprijs in verhouding met andere lidstaten en de in Europa
ongekende bpm even bekijken!...

Zandvoort, A.B. Bril

Referendum

Het referendum is het meest effectieve democratische middel gebleken om
daadwerkelijk iets voor elkaar te krijgen. De kiezers hebben zich niet laten
ringeloren door de propaganda van ministers en de minister-president. Het hardst
werd geroepen over eenheid, democratie en veiligheid... zaken die men op lokaal
niveau niet eens weet te regelen. Hoezo, eenheid? In de aangesloten lidstaten
worden door de verschillende regeringen diverse werkwijzen gehanteerd om de
grondwet geratificeerd te krijgen. Op naar het volgende referendum. Onderwerp:
Rekeningrijden.

Rijswijk, F. v.d. Sluis

Savanna

Justitie laat weer eens zien dat ze mijlenver van de gewone burger afstaat. Bij
de zaak tegen marinier Eric O. wilden ze per se bewijzen dat hij opzettelijk een
plunderaar had neergeschoten en hem hoe dan ook veroordelen. Heel Nederland
stond op de achterste benen door de schandalige manier zoals ze hem behandelden.
Nu is de bevolking geshockeerd omdat er een meisje vermoord is door marteling,
ondervoeding en verstikking. De rechter geeft nog tweemaal aan dat vanuit de
verklaring van de 'moeder' wel degelijk opgemaakt kan worden dat ze wist dat
Savanna dood kon gaan door verstikking, maar de officier blijft met 'de letter
der wet' dwepen en maar volhouden dat er nooit de intentie was om haar te doden.
Hallo!!! Hulpeloze Savanna was 3 jaar!!! Mochten de ouders weer snel op vrije
voeten komen, laat het mij dan even weten. Ik heb nogal wat washandjes over...
(maar niet de intentie).

Vroomshoop, F. Jongeneel

Balkenende

Alle kritiek op Peter Jan Balkenende vind ik erg subjectief. Het voelt als een
soort hetze en De Telegraaf doet daar ruimschoots aan mee door vaak schreeuwende
koppen te plaatsen boven artikelen die betrekking hebben op de premier. Gelukkig
blijft P.J. zichzelf. Ik vraag me af waarom uiterlijk zo overtrokken wordt.
Charisma is mooi meegenomen, maar kan ook negatief uitpakken. Met eerlijkheid en
hard werken kom je verder. Dus, P.J. veel succes.

Ysbrechtum, Janke Metselaar, metselaar34@zonnet.nl

LOAD-DATE: June 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              49 of 105 DOCUMENTS

                                  De Telegraaf

                                 June 11, 2005

'Iedereen hier wil minder werken en meer verdienen!'

SECTION: Pg. 2

LENGTH: 879 words


Ik word echt onpasselijk van de ontevredenheid van de Nederlanders.

Realiseert iedereen zich wel dat het korter werken allemaal opgebracht moet
worden door de werkende personen en de toekomstige jeugd? Dit weekend ben ik in
Rome geweest. De vuilnis wordt er gewoon door Italiaanse vrouwen op zondag
opgehaald en de straten aangeveegd. De mensen zijn allemaal vriendelijk en doen
hun best je wegwijs te maken in hun stad. In Nederland is iedereen verzuurd! Wij
willen allemaal minder werken, meer geld verdienen en nog een chagrijnige kop
opzetten ook.

De stakende mens moet zich schamen.

Amstelveen, I. Huisman

Terrorisme

Met het oppakken van een voormalige Iraakse asielzoeker die in bezit was van
videobeelden waarop hij aanslagen pleegde in Irak tegen de Amerikanen (Tel.
09/06) is het zonneklaar dat wij met ons ruimhartige asielbeleid het paard van
Troje hebben binnengehaald. Nu betreft het aanslagen in Irak. Morgen, als baas
Al-Zarkawi het bevel geeft om hier aanslagen te plegen, zijn we zelf de klos.

We geven miljarden uit om terroristische aanslagen te voorkomen, terwijl we de
daders, vermomd als asielzoeker, met open armen ontvangen en ook nog van een
niet-intrekbaar Nederlands paspoort voorzien. Absurd.

Nieuw Vennep, J. Schmitz

Ziekenhuis

Kortgeleden hebben wij ook een torenhoge (spook)rekening van het ziekenhuis voor
een controle via de verzekeraar ontvangen. Afgelopen jaren was de nota gemiddeld
EUR 112, nu EUR 463. Voorheen kregen wij de rekening rechtstreeks van het
ziekenhuis; nu was deze naar de verzekeraar verstuurd. Op ons verzoek hebben wij
een afschrift van de verzekeraar ontvangen. Bij navraag bij de administratie van
het ziekenhuis werd ons onmiddellijk gevraagd hoe wij aan de rekening kwamen.
Onlangs hebben we het ziekenhuis schriftelijk om opheldering gevraagd, tot op
heden hebben we geen verklaring gekregen.

jfiret@kabelfoon.nl

Voetbal

Marco van Basten heeft lef getoond door de vedettes en ego's thuis te laten.

Kijken naar het Nederlands elftal is nu weer leuk. Hartelijk dank!

Enkhuizen, Monica Ebbes

Zeeleeuwen

"Jong geluk in Artis..." (Tel. 03/06) bij een foto van een jonge zeeleeuw.

Maar kan men spreken van jong geluk als het gaat over geboorte in gevangenschap;
in een minidierentuin (14 ha.), in een overvol, piepklein bassin? Kan men
spreken over jong geluk als door ruimtegebrek de ouderdieren te zijner tijd
'geruimd' moeten worden?

Amstelveen, Relinde

Bouwfraude

Het aloude spreekwoord 'misdaad loont niet' gaat niet op voor de bouwfraudeurs.

Zij komen er met een belachelijk lage straf vanaf (Tel. 10/06). Dit is geen
straf meer maar een aanmoedigingsprijs! "Heren, gaat u vooral door met uw
frauduleuze praktijken, de Nederlandse belastingbetaler draait er wel voor op."
Dit is weer een vorm van klassenjustitie. De grote jongens worden uit de wind
gehouden. Maar een arme sloeber die een keer in de fout gaat, wordt wel hard
aangepakt en hij kan geen dure advocaat betalen. Wanneer gaat men nu eens inzien
dat de 'normale' Nederlander het niet meer pikt.

Uden, Joop van Oorsouw

Bouwfraude 2

Waarom zullen we nog meer geldverslindende parlementaire enquetes, zoals over de
bouwfraude, houden? De heren directeuren krijgen een alternatieve straf of een
boete van 2500 euro voor de miljoenen die zij achterover hebben gedrukt. Pure
klassenjustitie. Schandalig !

cmcornelisse@prettel.nl

Loonsverhoging

Nou nou, ze worden wel erg gul met die 1% loonsverhoging voor iedereen (Tel.
07/06). Met name alle mensen in de zorg zullen hun geluk niet op kunnen. Zij
staan nu waarschijnlijk te springen en te dansen van blijdschap. Dit kunnen ze
echter niet te lang doen, want ze moeten snel weer keihard aan het werk. Den
Haag, bedankt hoor!!!!

Oostvoorne, L.Kaandorp

Euro

Kunnen we nu eindelijk eens stoppen met het gezeur over de euro? Het is toch
gewoon een mentaliteitsprobleem - hebberigheid en grootdoenerij - dat ertoe
heeft geleid dat alles duurder is geworden! Als iedereen gewoon volgens 1 =
2,20371 had omgerekend, was er helemaal niets aan de hand geweest! En denken de
tegenstanders nou werkelijk serieus dat als de gulden weer zou worden ingevoerd,
de prijzen weer op het oude niveau komen? Sweet dreams!

IJsselstein, Wilma Poot

Euro 2

Er wordt zeer veel geklaagd dat de horeca de prijzen bij het invoeren van de
euro exorbitant heeft verhoogd, en ik geloof ook wel dat dat zo is. Wat mij
echter opvalt is dat desondanks de horeca nog steeds zeer druk bezocht wordt. Zo
wordt het gedrag van vele exploitanten gewoon beloond. Wat echt helpt om aan
deze prijsverhoging een eind te maken, is een boycot, net zoals bij Albert Heijn
is gebeurd. Ik ben ervan overtuigd dat als de klanten massaal wegblijven, de
prijzen weer snel zullen dalen.

Zoetermeer, G.J.Sterk

KLPD

Korps Liederlijke Parkeergarage Dieven...

Rene Hendriks, ilcm@planet.nl

Diefstal

Als het inderdaad zo is dat de Nederlandse ondernemers jaarlijks 1,2 miljoen
maal beroofd en bestolen worden (Tel. 10/06), en dat daar niets of nauwelijks
iets aan wordt gedaan, dan is het duidelijk dat ons land verworden is tot een
land van 'dieven en oplichters'. Dit is het gevolg van (veel te) slap beleid.
Wordt het geen tijd dat ook hier de 'Wild West Law' wordt aangenomen?

Zoetermeer, R.Beckman Lapre

LOAD-DATE: June 11, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              50 of 105 DOCUMENTS

                                  De Telegraaf

                                  June 3, 2005

'Burger de baas met overheid als dienstknecht'

SECTION: Pg. 6

LENGTH: 884 words


De neestemmers hebben gewonnen om de Europese overheid, onze nationale overheid
en de gemeenten, provincies en waterschappen de harde les te lezen dat de
burgers de baas zijn en dat de overheid als hun deemoedige dienstknecht slechts
hun zaakjes heeft op te knappen in Europa en in Nederland. Die dienstknecht zal
nu hopelijk weer beseffen dat hij verdraaid zuinig moet zijn, keihard moet
werken en bovenal goed moet luisteren naar de burgers. Want daar wordt hij door
diezelfde burgers voor betaald.

Kamperland, E.P.A. Bruin

Uitleggen

Wil meneer Balkenende vooral aan Europa uit gaan leggen, dat wij geen verdere
verdragen meer wensen met onbetrouwbare partners. Partners, die jarenlang
keihard kunnen liegen over hun cijfers, die de hun opgelegde quota ongestraft
kunnen overschrijden en die tijdens het spel de spelregels willen veranderen.
Terwijl wij ons als procentueel grootste nettobetaler wel altijd keurig aan de
regels hebben gehouden. Dat, meneer Balkenende, is onze grootste grief.

Helmond, Kees Marcelissen

Uitspraak

De uitslag van het referendum doet me denken aan een uitspraak van de
rooms-katholieke Noord-Ierse strijdster voor burgerrechten Bernadette Devlin in
1969: "Overal waar het parlementaire systeem in zwang is, brengt het dezelfde
gebreken mee: zo gauw de vertegenwoordigers in de structuur zijn opgenomen,
vertegenwoordigen ze niet meer."

Alfaz del Pi (Spanje), S. van der Heyden

Bekrompenheid

Plaatsen als Urk en Oude Pekela, waar veel mensen uit principe tegen alle
soorten van vernieuwing en verandering zijn, hadden maar liefst 80 tot 90%
neestemmers. Dat is dan het symbool van onze Nederlandse trots: benepen, zuinig
en zuur 'nee' stemmen. Ik schaam me voor de kleingeestige bekrompenheid van
Nederland.

dberends@zonnet.nl

Signaal

De afwijzing van de Europese grondwet is een helder signaal van de burgers, dat
dit niet het Europa is, waarvoor zij zich zouden willen inzetten. Zij willen een
ander, democratischer en socialer Europa met meer respect voor de nationale
democratie en meer waardering voor bestaande democratische, sociale en culturele
rechten.

Leeuwarden, F.Bashir

Ratificatie

In een eerste reactie op het Nederlandse 'nee' meldt bondskanselier Schroeder
dat het ratificatieproces moet worden voortgezet. "Ik ben ervan overtuigd dat we
de grondwet nodig hebben, als we een democratisch, sociaal en sterk Europa
willen." Wat een minachting voor het 'nee' van Nederland en Frankrijk. Nu weet
ik tenminste helemaal zeker dat we nooit een Europa kunnen worden.

Voorburg, J.A.P. Tammes

Streken

De ministers Zalm, Hoogervorst en De Geus en staatssecretaris Wijn hebben de
gewone man een paar lelijke streken geleverd. Zoals de mislukte poging om de
vakbonden buitenspel te zetten, de afschaffing van de Zalmsnip, het duperen van
wao'ers, de plotselinge stopzetting van de pc-regeling, het duperen van de
huisartsen en de extra woekerbelasting (26%) op de ontslagvergoedingen. En ja,
dat komt zo'n kabinet natuurlijk duur te staan als al die gedupeerden dan het
referendum als een tussentijds godsgeschenk in de schoot geworpen krijgen.

Huizen, A.J. van Bennekom

Klaargestoomd

Wij gaan weer allemaal 'ja' stemmen, als nieuwe landen in een rustig tempo en
volledig 'klaargestoomd' gaan toetreden; als er duidelijk instemming is m.b.t.
mogelijke toetreders, waarbij moeilijke gevallen zoals Turkije en in de toekomst
wellicht Oekraine vragen om een referendum; als de kosten van het europarlement
drastisch worden verlaagd door het instellen van een voertaal (Engels) en het
sluiten van Straatsburg, zodat er een eind komt aan die belachelijke
verhuizingen.

Woerden, J.E. Baart

Stemmachine

De hele campagne is gevoerd met het oog op ja- of neestemmers. En hoe moesten we
stemmen via de stemmachine? Niet zoals er de laatste weken steeds over werd
gesproken, maar met 'voor' of 'tegen' en een controleknop. Zodat heel veel
mensen het niet goed begrepen en de controlepersoon voortdurend moest helpen.

hetty.sluiter@planet.nl

Arrogantie

De arrogantie van de macht aan de kaak gesteld, maar voor hoe lang?

Utrecht, A. Lueneman

Vertegenwoordiging

Ik lees dat het hele kabinet en 85% van de Tweede Kamer groot voorstander zijn
van de Europese grondwet en dat 61,6% van de kiezers tegen is. Kunnen de
politici mij uitleggen wie zij nu eigenlijk vertegenwoordigen?

Rotterdam, A.J. Maat

Calimero

Het is te gek voor woorden, dat het volk nu een rem zet op meer dan vijftig jaar
vooruitgang. Natuurlijk is er slecht voorgelicht door de politiek, maar aan de
andere kant kan iedereen in dit informatietijdperk alle informatie krijgen,
vinden en horen, die hij wil. Met ons gezamenlijke nee hollen we aan achter
Wilders, die Beethovenkloon, die weinig tot niets constructiefs te melden heeft,
een stel saloncommunisten en een paar geloofsfundamentalisten, die hakkend op de
'grote' landen een intens infantiel Calimero-gedrag tentoonspreiden. We vergeten
dat Nederland middels de export wel eet van al die grote landen. Maar ja, hoe
kan Europa nu ook echt leven bij een volk, dat op vakantie gaat naar landen met
de zekerheid dat ze Nederlands kunnen spreken en friet van Piet kunnen eten, een
volk dat voor een paar knaken naar de andere kant van de wereld vliegt, maar
Europa niet of nauwelijks kent?

Amsterdam, J. de la Haye

LOAD-DATE: June 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              51 of 105 DOCUMENTS

                                  De Telegraaf

                                  May 29, 2005

Europese grondwet ZORG of ZEGEN?

SECTION: Pg. 5

LENGTH: 1351 words

HIGHLIGHT:
Voor- en tegenstanders in fel debat aan vooravond referendum

DEN HAAG, zondag

Het kabinet was het er allang over eens: de grondwet moet er komen. Maar de
Tweede Kamer wilde ook het volk raadplegen. Daarom wordt woensdag een referendum
gehouden. Minister Pechtold (Bestuurlijke Vernieuwing) wijst erop dat dit een
nieuw fenomeen is in de landelijke politiek. "Ik vind het spannend hoe het gaat
verlopen, maar ben nu al blij met de discussie die ontstaat over Europa dankzij
het referendum. Iedereen praat mee."

Bij een rondje langs voor- en tegenstanders blijkt inderdaad dat iedereen er een
mening over heeft. En dat op bijna elk beleidsterrein er ook wel iets valt te
zeggen over de grondwet. Maar ook dat de opvattingen soms ver uiteenlopen.

Op een punt zijn ze het allemaal wel eens: de grondwet versterkt de Europese
eenheid. Minister Bot (Buitenlandse Zaken) plaatst er wel een kanttekening bij.
"De grondwet beschermt tegelijkertijd ook ons Nederlands erfgoed tegen
ongewenste Brusselse bemoeienis. Een betere afspraak tussen 25 zelfbewuste
landen is nauwelijks denkbaar."

Dat valt nog maar te bezien, vindt SGP-leider Bas van der Vlies. Hij vreest dat
onze eigen accenten in het buitenlands beleid juist wegvallen. "Denk aan onze
positie ten opzichte van Israel. Die zal ondergesneeuwd raken. Het is een
wezenlijk onderdeel van ons beleid dat we een 'vriend van Israel' zijn. In een
groot deel van de lidstaten hebben ze eerder een voorkeur voor de Palestijnen."

Verbouwing

Minister Peijs (Verkeer en Waterstaat), oud-europarlementarier, vindt dat het
'Huis van Europa' hard toe is aan een verbouwing. "De huidige structuur van de
EU stamt uit de tijd dat de zes grondleggers de gemeenschap stichtten: een
schamel onderkomen voor een Unie van 25 leden. Het Europese huis is dus hard toe
aan een groter dak. En dat is de grondwet!"

Was het maar bij een nieuw dak gebleven, met nieuwe structuren en minder
procedures, maar zonder grondwet, meent Andre Rouvoet (ChristenUnie). Want dan
had hij misschien ook wel in het ja-kamp gezeten. "Met de grondwet zijn we
straks eigenlijk Europese staatsburgers maar zo voelen we ons niet. We willen
wel samenwerken met Slowakije, Litouwen en desnoods Turkije maar we voelen ons
niet een volk of een staat", liet hij gisteren in deze krant weten.

Tegenstander Mat Herben (LPF) brengt het wat minder genuanceerd: "Als je zegt
dat Turkije er niets mee te maken heeft, dan lieg je gewoon. De grondwet heeft
wel te maken met Turkije, en met Oekraine, wat ze ook zeggen."

Minister Kamp (Defensie) wijst erop dat de Verenigde Staten en China straks de
dienst zullen gaan uitmaken als Europa niet samenwerkt. Dat betekent niet dat we
onze identiteit moeten inleveren. "Met Europese samenwerking doen ook onze
opvattingen ertoe. Opvattingen over vrije handel, vrede en veiligheid,
mensenrechten en zorg voor natuur en milieu."

De grondwet zorgt ervoor dat Europa bij alle beslissingen rekening moet houden
met het milieu, weet minister Dekker (VROM). Ze wijst erop dat de grondwet de
uitwisseling van informatie tussen de Unie en de lidstaten over ruimtelijke
ontwikkelingen makkelijker maakt. "Dat verbetert kwaliteit van gebieden en maakt
zo de Unie sterker. Voor economie en milieu, voor wonen en werken."

Haar collega Veerman (Landbouw) benadrukt dat de natuur beter gewaarborgd is met
de nieuwe grondwet. Daarnaast wordt Europa volgens de bewindsman stabieler en
transparant, waardoor "de Nederlandse landbouw zich verder kan ontwikkelen tot
een duurzame en concurrerende sector".

Grote kansen

Het ja-kamp ziet sowieso grote kansen voor de economie als Nederland instemt. We
hebben altijd profijt gehad van Europa, omdat we een open economie waren, stelt
minister Brinkhorst (Economische Zaken) vast. "Sterker nog, we kunnen niet
zonder Europa. Daarom willen we verder bouwen aan de Europese Unie. Voor een
bloeiende economie, die voor veel banen zorgt. Zodat onze welvaart in de
toekomst blijft."

Daar zet tegenstander en SP-leider Jan Marijnissen vette vraagtekens bij. Hij is
het eens met de analyse van Brinkhorst dat de grondwet ruimte geeft voor vrije
marktwerking en concurrentie, maar volgens Marijnissen pakt dat juist slecht uit
voor lonen en sociale voorzieningen. "De vrije markt is wellicht mooi voor
multinationals en aandeelhouders, maar lang niet altijd voor hardwerkende
burgers."

Volgens de SP-leider staat een ja-stem gelijk aan "een keuze voor voortgaan met
liberalisering en privatisering". "Na de uitverkoop van onder meer gas, licht,
kabel en openbaar vervoer wil Brussel ook zorg en onderwijs als koopwaar kunnen
behandelen."

Helemaal niet waar, vindt minister Van der Hoeven (Onderwijs). De grondwet legt
juist het recht op onderwijs vast. "Met nauwere samenwerking, met leren van
elkaar, geven we dit recht een gezicht en verruimen we ons blikveld. En dat
leidt weer tot meer mogelijkheden en kansen voor mensen. Ik zeg, vrij naar de
filosoof Wittgenstein: de grens van een land mag nooit de grens van kennis
zijn."

De landsgrenzen zorgen er evenmin voor dat ziektes wegblijven. En dat is juist
voor minister Hoogervorst (Volksgezondheid) reden hartstochtelijk voor de
grondwet te pleiten. De grondwet bakent volgens hem af wat je al dan niet doet.
"Infectieziektes, zoals SARS, stoppen niet bij de grens. Dat moet je dus samen
aanpakken. Gezondheidszorg is echter nationale verantwoordelijkheid. Dat bepalen
we zelf. Zo zijn we baas over ons eigen stelsel dat we veilig stellen voor de
toekomst. De EU-grondwet verandert daar niets aan."

Ook criminaliteit houdt niet op bij de landsgrenzen. De ministers Remkes
(Binnenlandse Zaken) en Donner (Justitie) blijven het benadrukken: nauwe
Europese samenwerking is nodig om de criminaliteit en het terrorisme te kunnen
aanpakken. "Politiesamenwerking op Europees niveau maakt bestrijding van
bijvoorbeeld internationale drugshandel of terrorisme veel eenvoudiger", stelt
Remkes. "In Europol werken politiediensten steeds succesvoller samen,
bijvoorbeeld door het oprollen van kinderpornonetwerken in zeven landen."

Volgens Donner vergemakkelijkt de grondwet de criminaliteits- en
terrorismebestrijding doordat effectief optreden niet meer afhankelijk blijft
van de laatste lidstaat. "Europol en Eurojust worden versterkt. Tegelijk wordt
Unie-optreden sterker gebonden aan grondrechten en beter democratisch
controleerbaar. Strafrecht blijft hoofdzakelijk nationaal ingevuld. Een lidstaat
met ernstige bezwaren tegen een voorgenomen regeling kan aan de noodrem
trekken."

Met de grondwet komt er een einde aan het asiel-shoppen, voorspelt minister
Verdonk (Vreemdelingenzaken en Integratie). Asielzoekers krijgen te maken met
een Europa, zonder verschillen tussen landen. "Bovendien komt er een gezamenlijk
systeem van buitengrensbewaking, waardoor we beter illegale migratie kunnen
tegengaan. Hoeveel immigranten we toelaten blijven we nationaal bepalen."

Uit de hand

Dat moet Geert Wilders als muziek in de oren klinken, maar tegelijk vreest hij
de Brusselse bureaucratie. "Het geheel van Europese wet- en regelgeving beslaat
inmiddels 100.000 pagina's. Daar komen elk jaar duizenden regels bij en dat zal
met deze grondwet met nieuwe Europese bevoegdheden alleen maar erger worden.
Europa is uit de hand gelopen, Europa is niet meer van de burger, maar van de
bureaucraten uit Brussel."

Als de grondwet er niet doorkomt, kan ons dat geld kosten, waarschuwt minister
Zalm (Financien). "Momenteel ben ik aan het onderhandelen over de Europese
meerjarenbegroting. Financieel staat er voor Nederland veel op het spel. Ik zou
willen dat de grondwet al gold, omdat dat onze onderhandelingspositie
aanzienlijk zou versterken. Als over het budget namelijk geen overeenstemming
wordt bereikt, groeit het budget volgens de huidige regels gewoon door. De
Europese grondwet voorziet in zo'n geval in een bevriezing. Daarom stem ik
voor."

Maar het gaat niet alleen om geld. De grondwet geeft Europa ook een socialer
gezicht, verzekert minister De Geus (Sociale Zaken). "Het stelt de gelijke
beloning veilig van mannen en vrouwen en de gelijke behandeling op de
arbeidsmarkt ongeacht geslacht, ras, etnische afkomst of handicap."

A

LOAD-DATE: May 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              52 of 105 DOCUMENTS

                                  De Telegraaf

                                  May 28, 2005

Bridgebond 75 jaar

SECTION: Pg. 10

LENGTH: 859 words


Afgelopen zondag vierde de Bridgebond haar 75-jarig bestaan te Papendal. De 400
genodigden behoefden geen ellenlange toespraken aan te horen. Bondige toespraken
waren er alleen van bondsvoorzitter Armand Trippaers en Erica Terpstra,
voorzitter van het NOC*NSF. Daarna werden de genodigden vermaakt door de
conference van de oud-wereldkampioenen Hans Kreijns en Berry Westra, die
doorspekt was met talrijke anekdotes en het satirische cabaret Dubbelfout.

Terpstra memoreerde de belangrijke positie van de NBB, met 115.000 leden de
elfde sportbond van de NSF. Toch is er reden tot zorg. Na jaren van gestage
groei, is de ledenaanwas tot stilstand gekomen, iets wat door de sprekers met de
mantel der liefde werd bedekt. Zorgelijk is vooral de vergrijzing. De gemiddelde
leeftijd is de laatste tien jaar opgelopen van 53 naar 63 jaar. Natuurlijk is
het een goede zaak dat veel ouderen tegenwoordig bridge spelen. Dat houdt het
verstand scherp. Een minder goede zaak is het echter dat bridge de jeugd
blijkbaar niet meer aanspreekt. Erica Terpstra gaf de bond daarom enkele nuttige
adviezen, hoe de jeugd op moderne wijze voor bridge is te interesseren.

De huidige bridgeregels werden in 1925 ontwikkeld door de Amerikaanse
multimiljonair Harold Vanderbilt. Zijn vriend Ely Culbertson zorgde voor
wereldwijde verspreiding en popularisering van het contractbridge. Ook in
Nederland kwam het spel al snel terecht, vooral via contacten met diamantairs.
Eind jaren twintig wordt er vooral door de elite gespeeld in societeiten. De
spelvorm is daar robberbridge, waar om een bedragje wordt gespeeld. Op 14 juni
1930 verzamelt kolonel A.J.E. Lucardi in Den Haag een aantal bestuursleden om
zich heen en richt daarmee de NBB op. Daarnaast worden er talrijke
volksbridgeclubs opgericht, waar de gewone man lid van kan worden. Pas in 1935
vindt een fusie tussen de NBB en deze bridgeclubs plaats.

Grote animators van het bridgespel waren in die beginperiode de broers Ernst en
Frits Goudsmit. Zij waren advocaten, maar besteedden veel tijd aan bridge. Zij
waren niet alleen uitstekende spelers, maar schreven ook leerboeken en
krantenrubrieken. Zij waren lid van de roemruchte Continentalclub, die nu nog
steeds in de hoogste regionen van de competitie speelt. Met vermaarde
teamgenoten zoals George Borel, Bolo Einhorn en Cor van Bemmel Suyck boekten zij
zowel nationaal als internationaal grote successen.

Ernst Goudsmit was ook vele jaren de bridgemedewerker van deze krant. In het
jubileumboek '100 jaar Telegraaf' uit 1993 tref ik zowaar ook een bridgerubriek
van Ernst Goudsmit uit die begintijd aan. Op zondag 8 december 1935, de
zondagkrant bestond toen blijkbaar ook al, wordt er een hele bladzijde aan
schaken en bridge gewijd. De hoofdmoot is schaken, want de beroemde match
Euwe-Aljechin is bezig en het staat 14-13 voor Euwe. Ingebed door vele foto's
van deze schakers staat er toch nog een ruime bridgerubriek en een bridgepuzzel,
die kan worden ingestuurd. Het is reeds nummer 85 en de bridgerubriek heeft dan
dus al een ruime historie. Misschien wilt u anno 2005 eens uw krachten beproeven
op deze pittige miniatuurpuzzel van Goudsmit.

DIAGRAM 1

Zuid is aan slag. Gevraagd wordt hoe zuid, met schoppen als troef, zeven van de
acht resterende slagen maakt. Een echte kraker, waarvan ik volgende week de
oplossing zal geven.

Het volgende spel uit de hoogste klasse van de afdeling Amsterdam wordt door
Goudsmit uitgebreid beschreven en geanalyseerd. De kruisjes voor lage kaarten
heb ik voor het overzicht vervangen.

DIAGRAM 2

Het spel werd aan vele tafels gespeeld en er werden zeer veel verschillende
resultaten geboekt. Mijn vraag aan u: "Wat is het optimale contract met open
kaarten?" Het antwoord luidt: zes harten gedoubleerd door OW. Dat contract gaat
bij ruitenuitkomst een down voor 100 punten. Het beste contract voor NZ is zes
klaver. Indien noord spelleider is, kan het echter worden downgespeeld met een
schoppenuitkomst, met zuid als leider is zes klaver gemaakt. De noordspelers die
zes klaver mochten spelen, maakten het contract na de uitkomst van hartenaas.
Ernst Goudsmit schrijft dat de schoppenuitkomst niet te vinden is. Dat klopte in
die tijd. Moderne topbridgers hebben echter het Lightner-doublet in hun
arsenaal. Indien west zes klaver doubleert vraagt hij zijn partner in een
ongebruikelijke kleur uit te komen, omdat hij dan mogelijk kan aftroeven. Zes
harten werd aan twee tafels geboden. Het volgende biedverloop kan een aardig
inzicht geven in het bieden anno 1935.

Noord een klaver - oost doublet - zuid twee ruiten - west vier harten - noord
pas - oost pas - zuid vier SA - west vijf harten - noord pas - oost pas - zuid
zes klaver - west pas - noord pas - oost zes harten - zuid doublet - allen
passen. Men ziet dat het informatiedoublet al was ingeburgerd. Het azen vragen
bestond nog niet en 4SA was waarschijnlijk een slempoging volgens Culbertson. Na
zes klaver deed oost natuurlijk het redbod van zes harten, mede gezien de
gunstige kwetsbaarheid. Tegen zes harten, gedoubleerd, startte noord met
schoppenaas. Dat gaf de leider de kans zes harten te maken. U mag zelf uitvinden
hoe dat moet.

LOAD-DATE: May 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              53 of 105 DOCUMENTS

                                  De Telegraaf

                                  May 28, 2005

Afscheid Stevaert slag voor Vlaamse socialisten

SECTION: Pg. 11

LENGTH: 339 words

door Gemma Buters

BRUSSEL, zaterdag

"Het socialisme zal gezellig zijn of het zal niet zijn." Onder dat motto wist
Steve 'Stunt' Stevaert de Belgische politiek stormenderhand te veroveren. Het
socialistische boegbeeld bracht het van kroegbaas tot partijvoorzitter. Nu hij
de politiek voortijdig verlaat om gouverneur van Limburg te worden, verliezen de
socialisten hun stemmenkanon en de Belgische politiek haar absolute vedette van
de gewone man.

"Het grootste verlies sinds Jean-Luc Dehaene in '99", schreef de Vlaamse krant
De Morgen over het vertrek van Stevaert. Vriend en vijand betreuren de overstap
van de 51-jarige hobbykok, de Wouter Bos van Vlaanderen en na premier
Verhofstadt en Filip Dewinter waarschijnlijk de enige Belgische politicus die
ook in Nederland bekend is.

Populair

"Tweehonderd kilometer per uur, daar heeft mijn pa twee auto's voor nodig!" Met
dit soort legendarische oneliners, bijvoorbeeld over verkeersveiligheid, maakte
de wat stuntelige, sloom pratende Limburger Stevaert zich immens populair bij '
de gewone man'.

En natuurlijk met zijn leuke dingen voor de mensen zoals het gratis openbaar
vervoer in zijn stad Hasselt ("Onze bussen vervoerden vroeger lucht, nu mensen")
of Rimpelrock, het razend populaire muziekfestival voor senioren.

In 2003, vlak voor de verkiezingen, wordt hij partijvoorzitter van de SP.A.
Dankzij de populariteit van Stevaert en zijn drie medevernieuwers, bijgenaamd de
'Teletubbies', behaalt de partij een monsterzege. "Steve is God", schrijft een
Vlaamse krant met enig gevoel voor overdrijving. De PvdA haalt Steve voor
bezoekjes naar Nederland om het kunstje af te kijken.

Stevaert wordt de lieveling van de media met zijn kookboek en zijn oneliners,
waarmee hij ook fel stelling neemt tegen het Vlaams Blok van Filip Dewinter.
"Het Vlaams Blok is zoals het gat in de heg. Hoe meer je eruit knipt, hoe groter
het gat wordt", aldus de Limburger.

Net na het hoogtepunt stapt Stevaert nu op, geheel conform zijn adagium "mijn
houdbaarheidsdatum is beperkt".

LOAD-DATE: May 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              54 of 105 DOCUMENTS

                                  De Telegraaf

                                  May 26, 2005

Gewoon lekker magie doen...

SECTION: Pg. 61

LENGTH: 473 words


door Jarco de Swart

AMSTERDAM, donderdag

"Ik wil graag mensen verwonderen en verbazen met mijn magic", zegt Amsterdammer
Wouter Bijdendijk (27). En dat is gelukt. Afgelopen week verbaasde en
verwonderde hij honderden en misschien wel duizenden voorbijgangers op het
Leidseplein door maar liefst een uur lang in lotuszit boven de grond te zweven.

Nog diezelfde dag zagen honderduizenden kijkers hem in het tv-programma Barend
en Van Dorp hetzelfde kunstje doen. Behalve zelf zweven, laat Bijdendijk die als
magier onder de Indiase naam Ramana door het leven gaat, muntjes kantelen zonder
ze aan te raken, raadt hij iemands dromen en laat hij lucifers zweven. En voor
wie het zelf ook allemaal wil leren, geeft hij prive-les.

Bijdendijk zelf leerde zijn exotische magie in het Indiase Kerala, tijdens een
stage voor zijn studie culturele antropologie aan de Universiteit van Amsterdam.
De student raakte vooral geinspireerd door de manier waarop de Indiase
straatmagiers hun kunsten en wonderen, zoals hij het zelf liever noemt, vertonen
aan het gewone volk. "Zij doen hun werk onder de allermoeilijkste
omstandigheden, namelijk gewoon op straat, waar iedereen er met zijn neus
bovenop staat. Dat wil ik dus ook. Bij mij kan iedereen alles zelf zien."

Maar minstens net zo belangrijk als het zien is het luisteren naar de legendes
en verhalen die de magiers vertellen tijdens hun act, zo ondervond Bijdendijk op
de kleine markten in India. Hierdoor beleeft de toeschouwer de gebeurtenis
eerder als een wonder dan als een truc, meent Bijdendijk. Ook de psychologie van
het waarnemen en motoriek zijn daarom een vast onderdeel van de opleiding van de
magiers. "En natuurlijk ook een hoop geheimen", lacht hij mysterieus. "Alle
leerlingen moeten een geheimhoudingsverklaring tekenen."

Trainen

Terwijl de Indiers magie als wetenschap beschouwen en sommigen het zelfs
gebruiken om hun eigen religieuze aanhang te stichten, ziet Bijdendijk zijn
hobby eerder als een manier om mensen te vermaken. Gewoon entertainment dus,
maar wel een die hard trainen vereist. De zweefzit waarmee hij velen compleet
verbaasde, kostte een jaar trainen voordat hij de truc onder de knie had.

En nog kost het vreselijk veel energie, zegt de magier. "Ik zit in lotushouding
en normaal is een kwartier dan al zwaar. Op het Leidseplein zit ik een heel uur
en bij Barend en Van Dorp zat ik zelfs zeventig minuten. Ik kon daarna bijna
niet meer lopen", herinnert hij zich de pijn.

Toch zal Bijdendijk geen seconde klagen. Hij kan inmiddels leven van zijn hobby.
Zo is hij met lekker weer een paar uur per dag te zien op het Leidseplein en
treedt hij regelmatig op in de nieuwe club Rain op het Rembrandtplein en af en
toe op festivals. "Dat is eigenlijk ook wat ik het liefst wil. Gewoon lekker
magie doen en daarmee mijn brood verdienen", zegt hij.

LOAD-DATE: May 26, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              55 of 105 DOCUMENTS

                                  De Telegraaf

                                  May 22, 2005

Prinses wordt burger

SECTION: Pg. 4

LENGTH: 236 words

Een huwelijk van de enige dochter van de Japanse keizer en een zich verbeterende
gezondheidstoestand van kroonprinses Masako is het goede nieuws uit Tokio.

Op 15 november zal prinses Sayako (36) in het huwelijk treden met de 39-jarige
Yoshiki Kuroda, topambtenaar van de gemeente Tokio. Het paar kent elkaar al
vanaf hun jeugd. Na haar huwelijk wordt de prinses een gewone burger en zal zij
afstand moeten doen van haar titel. Inmiddels heeft zij al autorijles op het
terrein van het paleis. Want leden van de Japanse keizerlijke familie rijden
over het algemeen zelf niet.

'De gezondheid van kroonprinses Masako verbetert langzaam maar zeker', zo luidde
het bulletin van een hofwoordvoerder. Anderhalf jaar geleden stortte de prinses
in als gevolg van stress. Het strenge hofregime bleek voor deze moderne, hoog
opgeleide voormalige diplomate een te zware opgave. Vooral de oude garde onder
de hofhouding moest weinig van dit 'burgermeisje' hebben. De spanningen liepen
zo hoog op, dat kroonprins Naruhito in het openbaar deze hoffunctionarissen
bekritiseerde.

Inmiddels is de kroonprinses de afgelopen twee weken enige malen in het openbaar
verschenen. Zo was zij aanwezig bij de vijftigste verjaardag van de Japanse
afdeling van Unicef. Ook gaf zij met haar man en schoonfamilie acte de presence
op het vliegveld van Tokio om de keizer uit te zwaaien, die een bezoek bracht
aan Ierland en Noorwegen.

LOAD-DATE: May 22, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              56 of 105 DOCUMENTS

                                  De Telegraaf

                                  May 22, 2005

voor goedkope notaris

SECTION: Pg. 9

LENGTH: 1278 words

HIGHLIGHT:
Tariefjager kan duizenden euro's besparen

ARKEL - Het notariskantoor Van Leussen Van den Broek is gevestigd in een deel
van het oude raadhuis van Arkel, onder de rook van Gorinchem. Bij dit kantoor
bent u 189 euro kwijt voor een samenlevingsovereenkomst. Bij de 'rekenmeesters'
Kennedy Van der Laan in Amsterdam betaalt u het drievoudige.


De service is precies hetzelfde want dergelijke aktes zijn grotendeels
gestandaardiseerd. Hooguit is het koffiekopje bij de dure notaris iets mooier
dan bij de voordelige en schrijft de ene notaris met een 24-karaats gouden
vulpen en de andere bijt op een Bic. Dat zal u een zorg zijn.

"Wij krijgen klanten uit het hele land", zegt notaris mr. W. van Leussen. "Voor
het afsluiten van bijvoorbeeld een hypotheekakte neemt menig klant een middagje
vrij en kan zodoende vele honderden euro's besparen. Je kunt gerust spreken van
notaristoerisme."

Van Leussen Van den Broek notarissen behoren tot de goedkoopste van ons land.
Wie, het gehele pakket overziend, de allervoordeligste is, valt moeilijk te
zeggen. U zult ze in ieder geval niet in de grote steden tegenkomen, maar wel in
dorpen en stadjes.

W. van Leussen is een blijmoedige notaris. Geen poespas, geen rode loper en ook
nog domicilie houdend in een huurpand, maar wel een allervriendelijkste
ontvangst. "Ik weet niet of we ook zo goedkoop kunnen zijn als we aan de
Keizersgracht in Amsterdam zouden zijn gevestigd", lacht hij.

Sinds 1 juli 2003 zijn de notariele tarieven voor onroerendgoedtransacties
vrijgegeven. De tarieven voor de familiepraktijk (zoals een testament) waren al
vrij. Dat heeft tot een ware concurrentieslag geleid.

Van Leussen: "Notarissen waren nooit ondernemers. Met de vastgestelde tarieven
kwamen de klanten toch wel. Toen de tarieven werden vrijgelaten, veranderde de
situatie. De circa 1500 notarissen in 880 kantoren moesten ook commercieel gaan
denken. Het devies van de overheid werd 'gij zult met elkander concurreren' en
dat is even schrikken. Huisvestingskosten, goed opgeleid personeel, efficient en
slagvaardig opereren en meerdere specialisaties onder een dak gingen een
belangrijke rol spelen."

Van Leussen ontkent dat hij per se de goedkoopste wil zijn. Hij maakt ook geen
gerichte reclame. Maar hij kan evenmin ontkennen dat mond-tot-mondreclame zeer
snel in zijn voordeel werkt. "Ik wil in de eerste plaats een uitstekende service
bieden. We moeten nooit concessies aan de kwaliteit doen. Dat we daarnaast een
billijke prijs rekenen, is mooi meegenomen."

Midden in het weide- en waterlandschap van het nabijgelegen Molenaarsgraaf is
het andere kantoor van dezelfde maatschap gevestigd. Beide vestigingen hebben
samen veertig mensen in dienst. Van Leussen: "Ons personeel moet hard werken,
maar is ook bijzonder betrokken. We hebben de zaken goed op orde. Ik ben echt
trots op ze."

Peter Ruys is oprichter en directeur van de website www.degoedkoopstenotaris.nl.
Hij startte in 2000 toen de tarieven vrij werden. "In het begin hadden we nogal
wat tegenwerking", zegt hij. "Veel notarissen voelden er niets voor hun tarieven
te verlagen. Maar al snel werd internet een populair medium om tarieven te
vergelijken. Dat leidde vooral in 2002-2003 tot een hevige prijzenslag."

"De afgelopen jaren zijn de onroerendgoedtarieven van notarissen met gemiddeld
12% gedaald en in het duurdere onroerend goed zelfs met 40%. Overigens is het
tarief voor een hypotheek voor een goedkope woning nog altijd een stuk
voordeliger dan voor een dure woning."

Ruys denkt dat er langzamerhand een einde is gekomen aan de prijzenslag en dat
de kantoren zich meer gaan toeleggen op het behoud van klanten. Momenteel staan
de tarieven van 450 van de 880 notariskantoren op zijn website. Ruys: "De
kantoren kunnen eventuele wijzigingen aan ons doorgeven. Deze maand krijgen ze
zelfs een speciale inlogcode zodat zij zelf veranderingen in hun tariefstructuur
kunnen aanbrengen. Deze unieke situatie vind je nergens in Europa."

Tarieven worden regelmatig veranderd. Ruys: "Zo gebeurt het dat in de stille
maanden of aan het begin van de maand bepaalde tarieven nogal eens omlaag gaan.
Stijgt de omzet, dan gaan de tarieven weer omhoog. Dat noem ik marktwerking in
optima forma." Zijn website wordt maandelijks door 60.000 mensen bezocht.

Onderzoek van het bureau van Peter Ruys leert dat niet iedere websitebezoeker
uit is op een koopje. "Veel mensen zijn ook op zoek naar een goede notaris of
naar notarissen die in zich in bepaalde terreinen gespecialiseerd hebben. In dat
geval kan de prijs een minder grote rol spelen."

Het is ook een misverstand dat uitsluitend voordelige kantoren er belang bij
hebben hun tarieven aan de openbaarheid prijs te geven. Volgens Ruys zijn er
kantoren die met opzet hun hoge tarieven publiek maken, omdat zij door hun
specialisatie helemaal niet geinteresseerd zijn in particuliere klanten die voor
een testamentje of een hypotheekakte komen. Ze zijn deze groep liever kwijt dan
rijk en door hoge tarieven wordt hun eventuele komst ontmoedigd.

Een goed voorbeeld is Kennedy Van der Laan. Dit kantoor is gevestigd aan de
Haarlemmerweg in Amsterdam en schept er genoegen in om in menig opzicht de
duurste te zijn. Hun Engelstalige website ('care, ambition, quality, fun') toont
in een oogopslag dat Jan Modaal hier niets te zoeken heeft. Het kantoor is dan
ook vooral in juridische zaken gespecialiseerd.

Van Leussen hanteert een andere filosofie. "Als ik voor een gunstige prijs een
testament opstel, heb ik die klant straks misschien ook voor andere zaken." Zijn
kantoor is ook gespecialiseerd in mediation (bemiddeling) en estateplanning,
waarbij het vaak gaat om grote vermogens oftewel het besparen op
successierechten.

Al met al zijn door de prijzenslag diverse notariskantoren in financiele
problemen gekomen. Vaak zijn zij niet met hun tijd meegegaan of ze hebben zich
onvoldoende gespecialiseerd. Ruys: "Bij deze traditionele kantoren wordt het een
stuk rustiger op de oprijlaan."

Niet zelden zijn de deftige kantoren van weleer via de telefoon bereid over de
prijs te onderhandelen als je vertelt dat een ander het goedkoper kan. Van
Leussen vindt dit niet erg gepast. "Wij kijken de mensen recht in de ogen en we
berekenen voor iedereen dezelfde prijs."

Ruys: "Heel wat zaken die je bij de notaris regelt, zijn standaardprocedures.
Dat hoeft echt niet zo lang te duren. Zo wordt de hele hypotheekakte allang niet
meer voorgelezen. Dankzij het internet hebben we te maken met kritische
consumenten die zich uitstekend orienteren. En laten we wel wezen: de klassiek,
notabele notaris bestaat niet meer."

Het is niet aangetoond dat goedkope notarissen minder kwaliteit zouden leveren
dan duurdere notarissen. Dat zegt mr. Robert Salomons, voorzitter van de
Koninklijke Notariele Beroepsorganisatie (KNB). "Notarissen die niet aan de
kwaliteitseisen voldoen, roepen wij sowieso tot de orde."

Het feit dat meer kantoren in financiele problemen geraken, hoeft niet het
gevolg te zijn van het notaristoerisme. Salomons: "Dat kan een gevolg zijn van
een combinatie van een mindere conjunctuur, dalende prijzen in het duurdere
onroerend goed en slecht ondernemerschap."

Overigens vindt de voorzitter wel dat de marktwerking van sommige
notariskantoren te ver is doorgeschoten. "Een notaris is een ondernemer maar ook
een soort openbaar ambtenaar en die laatste functie mag niet in het gedrang
komen."

De voorzitter wijst erop dat de concurrentieslag zich vooral voordoet in min of
meer gestandaardiseerde aktes zoals de hypotheekakte. "Een notaris is natuurlijk
ook in tal van ingewikkelde zaken een vertrouwenspersoon en adviseur en daar
draait het in de eerste plaats om kwaliteit en niet om de vraag wie de
goedkoopste is."

loont!

LOAD-DATE: May 22, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              57 of 105 DOCUMENTS

                                  De Telegraaf

                                  May 18, 2005

Strategie en ironie domineren 'Populism'

SECTION: Pg. 15

LENGTH: 781 words

HIGHLIGHT:
Vrolijke maatschappijkritiek in Stedelijk Museum

AMSTERDAM, woensdag

Welkom in het Stedelijk Museum CS Amsterdam. Maak het jezelf gemakkelijk in de
knusse Hollandse huiskamer, die Erik van Lieshout van sloophout in elkaar
knutselde. Hier draait non-stop de film 'Awakening' (2005), waarin de
Rotterdamse kunstenaar de teloorgang van de befaamde Nederlandse tolerantie ten
aanzien van drugs, homoseksualiteit en buitenlanders aan de kaak stelt. In rap
tempo praat hij met zijn vriend Geert over politiek (die vriend stemde tot Eriks
ontsteltenis na de moord op Pim Fortuyn op diens partij, de LPF). Hij spreekt
met junks en familieleden, heeft het aan de stok met een Marokkaanse
taxichauffeur en twijfelt en passant ook nog over zijn eigen seksuele
geaardheid.

De geestige maar chaotische film is een van de opvallendste werken op de
tentoonstelling 'Populism', die tot en met 28 augustus in het Stedelijk is te
zien. Het werk, dat een vervolg is op de film 'Respect' waarmee Van Lieshout
twee jaar geleden aan de Biennale van Venetie deelnam, confronteert de kijker
met de grenzen van zijn eigen vermeende ruimdenkendheid en met alle problemen
waarmee de Nederlandse samenleving sinds de moordaanslag op Fortuyn en Theo van
Gogh kampt. Van xenofobie tot moslimfundamentalisme.

Fortuyn

Het was de dood van Fortuyn en de daarna razendsnel opkomende populistische
bewegingen binnen de Nederlandse, maar ook internationale politiek, die de
makers inspireerden tot deze 'maatschappijkritische' (maar beslist niet
belerende) groepstentoonstelling, waaraan pakweg veertig kunstenaars uit binnen-
en buitenland deelnemen. De presentatie is op vier verschillende locaties in
Europa te zien. Behalve in het Stedelijk Museum, zijn er ook deelexposities in
Vilnius, Oslo en Frankfurt. Niet dat het een reizende tentoonstelling betreft.
'Populism' vindt gewoon op vier plekken tegelijk plaats. Een kwestie van
strategie, passend bij het thema.

Anders dan de titel misschien doet vermoeden, hebben de samenstellers niet
gekozen voor 'populistische' kunstenaars. De popie-jopie's van de kunst, of ze
nu Damien Hirst of Ans Markus heten, zijn niet aanwezig. Gekozen is voor veelal
jonge, soms nog onbekende kunstenaars, die de technieken van het populisme
(eenvoudige doch goed bekkende slogans, inspelen op de onderbuikgevoelens van de
gewone man en simpele oplossingen aandragen voor complexe problemen)
schaamteloos in hun werk hanteren, ridiculiseren of juist haarscherp
blootleggen.

Zo liet het Deense kunstenaarscollectief Superflex lokale decorschilders een
parodie maken op een Amerikaanse muurschildering waarin de oorlog in Irak wordt
gerechtvaardigd. De koppen van de Amerikaanse soldaten zijn hier vervangen door
Denen, als een soort antioorlogspropaganda. Elders in de tentoonstelling
verkopen de kunstenaars vrolijk oranje gekleurde T-shirts waarop de tekst
'Foreigners, please don't leave us alone with the Danes' prijkt.

Marc Bijl, die deze winter nog een solopresentatie in het Haagse Gem had,
versierde de entree van de tentoonstelling met feestelijke serpentines en
opblaasletters, die het woord 'Terror' vormen. Eerder herdacht de anarchistische
kunstenaar, tijdens de Documenta in Kassel, op 11 september 2002 dat het precies
een jaar geleden was dat de terreuraanslagen op New York en Washington
plaatsvonden door op de zuilen van de Kunsthalle Fridericianum eveneens het
woord 'Terror' te spuiten. Ook in het Stedelijk aanwezig is zijn werk 'Burning
peace', waarin een verbrand vredesteken wordt getoond.

Hoewel het thema de tentoonstelling gemakkelijk loodzwaar had kunnen maken,
heeft de keuze voor kunstenaars met een optimistische levenshouding, een
relativerende kijk op de mens en veel gevoel voor humor 'Populism' juist een
zekere lichtvoetigheid gegeven. De ernst van zeer geengageerde deelnemers zoals
Thomas Hirschhorn en Willem de Rooij wordt in evenwicht gehouden door ironische
grappenmakers als Jakob S. Boeskov, die in Amerika de hilarische nepcampagne
'Denen voor Bush' organiseerde.

Toppunt van spotziek is wel Martin Le Chevalliers, die in zijn computeranimatie
'Safe Society' de kijker een welhaast utopische wereld voorspiegelt. "Stel je
eens voor een wereld zonder geweld, waar gezondheid een van God gegeven recht
is, waarin elk risico zonder gevaar is, bezit gegarandeerd en junkfood niet vet
is", juicht de voice-over. Klinkt goed, maar wie beter kijkt, ziet al snel dat
de idyllische plaatjes bijeen gegrabbeld zijn uit kille, gewelddadige
computerspelletjes. En die schijnbaar veilige omgeving werkt al gauw vreselijk
verstikkend. Wie wil er leven in een wereld waarin whisky alcoholvrij is,
terroristen zelf geterroriseerd worden en exploitatie mogelijk is zonder
gewetensbezwaren?

LOAD-DATE: May 18, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              58 of 105 DOCUMENTS

                                  De Telegraaf

                                  May 14, 2005

'Waar blijft onze belangenbehartiger ANWB?'

SECTION: Pg. 2

LENGTH: 807 words


De ANWB mag niet meer worden beschouwd als volwaardige onderhandelingspartner
bij de kilometerheffing. Voormalig voorzitter Nouwen, die al geruime tijd voor
de heffing was, heeft kans gezien zich in te nestelen in een commissie die deze
heffing moest gaan uitwerken. Hij misbruikt de ANWB en zegt te spreken namens de
leden van de ANWB. Waar haalt hij het recht vandaan!? En waar blijft de huidige
voorzitter, de heer Van Woerkom, met zijn tegenargumenten. Als
belangenbehartiger van duizenden ANWB-leden dient hij nu zijn stem te roeren.
Alles duidt op een complot! Ik ben blij dat ik ben overgestapt van de ANWB naar
Route Mobiel.

Vlissingen, J. Marinus

Kilometerheffing 2

Laten we hopen dat het kabinet en een paar politieke partijen zich over het
massale 'neen' tegen de kilometerheffing net zoveel zorgen maken als over een
eventueel 'neen' tegen de Europese grondwet. De kiezers zijn er niet alleen om
eens in de vier jaar het idee levend te houden dat we in een democratie leven,
waar ieders stemt telt!

Veenendaal, H. Giesbers

EU-Referendum

Op 7/2 spoorde de Franse premier Raffarin zijn landgenoten aan om voor de
EU-grondwet te stemmen. Hij zei toen onder meer : "Giscard heeft ervoor gewaakt
dat onze opvattingen in de nieuwe grondwet staan. Uw 'ja' is een 'ja' voor een
Frans Europa". En op 11/04: "Tegenover de liberale Engelse opvatting staat een
andere, met name de onze, geinspireerd op de Frans-Duitse samenwerking. Wat moet
daar van worden als 'nee' wint?" En Chirac op 14/04:"De Europese grondwet is de
dochter van de Franse opvattingen..." We zijn dus gewaarschuwd!

Helmond, dr. G. Raymakers

Antillen

Premier Ys van de Nederlandse Antillen voelt zich geschoffeerd door de
aankondiging van minister Verdonk een toelatingsregeling voor Antillianen in het
leven te roepen. Ys noemt dit discriminatie. Is de heer Ys er niet van op de
hoogte dat een dergelijke regeling al tientallen jaren bestaat, in omgekeerde
richting? Een Nederlander met hetzelfde paspoort als een Antilliaanse
rijksgenoot mag niet vrij het grondgebied van de Antillen betreden. Hij heeft
'jawel!' een verblijfsvergunning nodig en mag als toerist maximaal drie maanden
blijven. Door de vreemdelingendienst wordt hij beschouwd als 'niet ingezetene'.
En als hij een verblijfsvergunning aanvraagt, moet hij kunnen aantonen dat hij
verzekerd is en beschikt over voldoende bestaansmiddelen. Hoezo,
gelijkheidsbeginsel binnen het Koninkrijk der Nederlanden?

Waalwijk, A. van Esch

Antillen 2

Nog maar kort geleden sponsorden bedrijfsleven en banken op de Antillen
projecten om ontspoorde jongeren - waarmee zij geen raad meer wisten - een
enkeltje te geven richting Nederland. Want daar stond de opvang klaar, er waren
opleidingen en een baan en als dat allemaal niet zou lukken, was er altijd nog
een uitkering. Waarom al die ophef nu? Wat zijn we toch kort van geheugen.

Zeist, G. Meijer-Heemsbergen

ING

De ING maakt op een dag bekend dat het bedrijf een kwartaalwinst heeft gemaakt
van 1,94 miljard euro en dat het duizend mensen gaat ontslaan bij Nationale
Nederlanden. Stuitend! Ik zeg direct mijn geldzaken op bij de Postbank en stap
over naar een andere bank. Een bedrijf dat zich zo buiten onze samenleving
plaatst, verdient mij niet als klant!

Eindhoven, M. Arts, drumz@xs4all.nl

Euro

Ik ben blij met de euro! Geen omwisselkoers meer binnen Europa en je kunt de
prijzen gemakkelijker vergelijken. Prijsverhogingen? Met de gulden was alles ook
wel duurder geworden. De kosten zijn gestegen, maar ons bezit ook! Minima zullen
het altijd moeilijk hebben, of we nu met de gulden of met de euro betalen. En
klagers zullen er blijven, wat er ook gebeurt.

Ch. Hendriks, chph@telefonica.net

Rosenmoeller

Sinds ik weet hoeveel geld de heer Rosenmoeller ontvangt voor een dagje advies
geven, ben ik helemaal om: laat die kleptocratentax er maar komen! Maar dan wel
alleen voor (oud-)politici. En in het geval van Rosenmoeller stel ik voor om
tevens een hypocrietentax te introduceren. Waar blijft overigens de afkeuring
van mevrouw Halsema over dit 'graaigedrag'? Of zou die er in dit geval niet
komen?

Amersfoort, S. Oudgenoeg

Bananenrepubliek

De zaken op een rij: minister Zalm van Financien heeft bewust de bevolking niet
ingelicht over de, hem bekende, foutieve koers van de gulden bij de invoering
van de euro (was Wouter Bos, de toenmalige staatssecretaris van Financien, op de
hoogte van dit eurodebacle?); officier van justitie Tonino heeft een pc met
kinderporno (een gewone burger zou waarschijnlijk strafrechtelijk worden
vervolgd voor deze zogenoemde bijvangst op de computer); en dan die korpschef
van politie, die iets te hard heeft gereden op een snelweg... Zoals het er nu
naar uitziet, komen Zalm, Bos en Tonino overal makkelijk mee weg en heeft die
hardrijdende korpschef een probleem.

Den Haag, J. de Jong

LOAD-DATE: May 18, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              59 of 105 DOCUMENTS

                                  De Telegraaf

                                  May 11, 2005

'Kilometerheffing...pure manipulatie!'

SECTION: Pg. 6

LENGTH: 769 words


De voorstanders van rekeningrijden voelen zich gesterkt door een studie van het
Centraal Planbureau (CPB). Echter, wie de studie leest, gaat twijfelen aan het
beoordelingsvermogen van deze instelling. Zo wordt ervan uitgegaan dat het
verkeer zal uitwijken naar andere routes en andere tijdstippen. Hoezo? Wanneer
is het niet druk op de Nederlandse wegen en wat zijn de alternatieven?

Tot ieders verbazing is ook de ANWB voorstander van rekeningrijden. Dat
standpunt was reeds ingenomen voordat een opiniepeiling onder de leden
plaatsvond. De vragen waren zo geformuleerd dat rekeningrijden als uitkomst
bijna onvermijdelijk was. Pure manipulatie dus, en geen belangenverdediging voor
de automobilist!

De politiek is al helemaal niet meer voor rede vatbaar en voelt zich, behalve
door de lobby van elektronische apparatenverkopen en adviseurs in
informatietechnologie, nu dus ook gesteund door het CPB.

Amsterdam, A. Klein

Kilometerheffing 2

Alweer een nieuw idee uit Den Haag. Automobilisten moeten gaan betalen voor hun
'wanbeleid'. Maar die mensen staan niet voor hun lol in de file, ze moeten naar
hun werk. Jarenlang is er niets aan het wegennet gedaan. De miljarden van de
wegenbelasting zijn overal voor gebruikt, behalve om de wegen te verbeteren.
Ondertussen gingen er wel miljarden naar de Betuwe'flop'lijn en de HSL. En
niemand gelooft toch dat straks de bpm en de wegenbelasting niet meer betaald
hoeven worden? Denk maar aan het kwartje van Kok, een tijdelijke maatregel, die
nooit is hersteld...

Hardinxveld, J. Dijkstra

Daluren

Oudjes die bijdragen aan het fileleed (Tel. 10/05)? Laat me niet lachen. Ooit om
u heen gekeken terwijl u in de file stond? Veel ouderen gezien zeker; allemaal
tijdens spitsuur op weg naar een van hun creatieve bestemmingen. Onzin
natuurlijk, ouderen staan niet massaal in de file. Trouwens, wat kost autorijden
niet vandaag de dag; de groep aow'ers is nou niet direct de meest
kapitaalkrachtige van onze maatschappij.

Almere, P. Zweers

Uitkeringsfraude

Woest en witheet ben ik over die minstens 10.000 immigranten die de boel
bedonderen (Tel. 10/05). Wat is dit voor een overheid die zo achteloos omspringt
met ons zuurverdiende belastinggeld? De gewone, hardwerkende Nederlander wordt
uitgeknepen als een citroen. En die ze wel weten te vinden met bijvoorbeeld hun
snelheidscontroles. Agenten met laserguns staan verdekt opgesteld als wij van en
naar het werk gaan en proberen zo de restanten van onze centjes binnen te
schrapen. Zet die in bij de fraudeurs... dan gebeurt er tenminste nog iets goeds
met ons geld!

f.bakker1@hetnet.nl

Uitkeringsfraude 2

Het is toch te gek voor woorden dat de rijksoverheid en de gemeenten ruzie
hebben over de vraag wie opdraait voor de kosten van de controles? Ondertussen
wordt er op los gefraudeerd. Hoeveel kost dat wel niet?

Amsterdam, P.K. Oosterloo

KLM

Geweldig idee van de KLM om mensen die te laat komen bij het vliegtuig niet meer
toe te laten (Tel. 09/05). Zo worden de overige passagiers niet de dupe (?).
Maar hoe zit het dan met die regel dat een vliegtuig nooit mag vertrekken als er
bagage in het toestel zit en de eigenaar van die bagage niet? Heb al twee keer
meegemaakt dat de koffers er dan weer uit moeten en dat duurt wel iets langer
dan die paar minuten...

Vroomshoop, F. Jongeneel

Veiligheid

Opnieuw werd er afgelopen zaterdag in Amsterdam een homoseksuele man in elkaar
geslagen omdat hij hand in hand liep met zijn vriend. De daders? Wederom
Marokkaanse jongeren. Zo langzamerhand loopt het met deze groep de spuigaten
uit. En ik heb niet het gevoel dat de overheid voldoende maatregelen neemt.
Wordt het zo langzamerhand geen tijd keihard op te treden? Deze jongeren
verdienen zware straffen en ook hun ouders mogen hun verantwoordelijkheid niet
ontlopen. Werken ze niet mee, dan is er voor hen geen plaats in onze
maatschappij. Ik wil me veilig voelen als ik met mijn vriend in Amsterdam loop,
daar heb ik recht op! En ook de Marokkanen die wel tolerant zijn, moeten met
plezier in ons land kunnen leven.

erikdezwaan@hotmail.com

Foutje

Het UWV heeft per abuis ruim 4500 euro op onze rekening gestort. Toen wij, na
alles te hebben uitgezocht, het UWV daarvan op de hoogte probeerden te stellen,
kwam de enveloppe met alle gegevens per kerende post terug. Met grote letters
stond erop: sofi-nummer? Onze brief is dus duidelijk niet gelezen. Kwestie van
desinteresse? Degene die wel recht heeft op het geld, kan er dus voorlopig naar
fluiten. Trouwens, het UWV heeft ons sofi-nummer helemaal niet (nodig), want wij
krijgen helemaal geen uitkering!

jan.smelik@tiscali.nl

LOAD-DATE: May 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              60 of 105 DOCUMENTS

                                  De Telegraaf

                                  May 7, 2005

In de greep van het GELD

SECTION: Pg. 15

LENGTH: 1242 words

HIGHLIGHT:
Grootverdieners onder vuur in 'NATIONAAL DEBAT OVER GRAAICULTUUR'

AMSTERDAM, zaterdag

Socioloog Dick Pels lacht op de vraag wat hij vindt van veelverdieners: "De
veel-te-veelverdieners! Tja, Paul Rosenmoeller, als hij nou totaal geen andere
inkomsten zou hebben is zo'n commissievergoeding misschien gerechtvaardigd, maar
hij heeft ook nog riante verdiensten bij de omroep. Jammer dat een man van de
linkerkant niet het fatsoen heeft... Wim Kok, van hetzelfde laken een pak, keurt
nu als bankcommissaris de salarisverhogingen bij de ING-top goed, terwijl hij
kort daarvoor als PvdA-premier de 'exhibitionistische zelfverrijking' nog
hekelde. Het gelijk zit bij de conservatieven: de mens is geneigd tot alle
kwaad."

In zijn Progressief Manifest pleit Dick Pels ervoor het debat over sociale
ongelijkheid en over de asociale hebzucht van de top nieuw leven in te blazen.
Pels refereert aan de verhoudingsgetallen van het fatsoen: "Een rechtvaardig
verschil tussen de hoogste en laagste inkomens. Met de vinger in de lucht zeg ik
een verdeelsleutel van 1:10. De minister-president verdient tien keer zoveel als
de minimumloner, laten we zeggen dat Balkenende dan 150.000 euro krijgt, dat is
meer dan nu. Topmanagers verdienen nu zomaar een miljoen euro per jaar. De kloof
wordt verbreed en dat is onbegrijpelijk voor mensen, want voor hun gevoel bakken
de managers er weinig van. Om de winst op te krikken ontslaan ze 3000 werknemers
en vervolgens strijken ze zelf een vette bonus op. Een premie op asociaal
gedrag. Leg het eens uit aan iemand die zijn baan kwijt is. Van zo'n bonus kan
je vier minimumloners aan de slag helpen."

"Ik erger me er ook groen en geel aan, en al ben ik links, het is een
onderbuikgevoel. Met jaloezie of misgunnen heeft het niets van doen. Het is een
ethische kwestie, een kwestie van moreel sensitivisme, van normen en waarden.
Van beschaving en fatsoen. En ik denk dat de grens bereikt is", zegt Pels
stellig.

Maar de oplossing is niet in zicht: "De politiek kan er weinig tegen uitrichten,
maar Balkenende appelleert momenteel heel sterk aan het schaamtegevoel. Die
Essent-topman Boersma en Nuon-topman Van Halderen, beiden goed voor 800.000
euro, zijn toch gezwicht voor de publieke opinie en leverden een deel van hun
bonus in voor het goede doel. Schandalig dat Van Halderen eerst nog
tegensputterde ook."

Eergevoel

"De veelverdieners praten zelf over marktconforme salarissen, maar daar geloof
ik niet in, er is geen managersmarkt. Het benoemingsbeleid is een
old-boysnetwerk. De code-Tabaksblat en de openbaarheid van topsalarissen heeft
niet geleid tot de beoogde nivellering, maar andersom, tot denivellering. Het
heeft het eergevoel aangewakkerd, die topjongens willen niet onderdoen voor een
ander. Geld is eer, terwijl de eer er toch in zou moeten liggen dat de functie
goed wordt vervuld en het bedrijf goed wordt geleid. Dat hoeft toch niet te
worden verzilverd. Hogere managers willen erkenning, beroemd worden, ze komen
graag op tv. Ze worden steeds brutaler en exhibitionistischer: kijk mij eens
rondrijden in mijn asobak. Ze leven in een bubbel, hun eigen wereldje, en vormen
een nieuwe klasse. Voor een publieke zoen van Katja Schuurman zouden ze zo die
bonus inleveren. Het gaat niet om het geld, want met meer-meer-meer is er een
afnemende meeropbrengst."

Ruut Veenhoven, hoogleraar sociologie aan de Erasmus Universiteit, alias de
'geluksprofessor', sluit zich aan bij dat laatste: "Als mensen in rijke landen
er meer geld bij krijgen maakt het niet blijvend gelukkiger. Een erfenis is even
een opsteker, maar dat gevoel ebt weg. Met twintig procent salaris erbij voel je
je hooguit een jaar lang 0,3 procent gelukkiger. Een huwelijk levert meer geluk
op."

Waarom mensen - ook al hebben ze al veel - dan wel meer en meer nastreven? "Het
is de sport, de uitdaging. Bedrijven betalen hogere salarissen omdat er
competitie is. Hoe minder het geld ertoe doet, hoe meer er geboden wordt." En
hoe het komt dat Jan Modaal zo veel kritiek levert: "Niet omdat ze Jack
Spijkerman een derde huis misgunnen. Mensen willen dezelfde kansen, als je voor
een dubbeltje geboren bent, wil je geen dubbeltje blijven."

Emotie-econoom Henriette Prast vindt niet dat Jack Spijkerman zijn ziel aan de
duivel heeft verkocht: "Stel dat hij betaald zou worden om te stoppen, dan is
het een ander verhaal. Kijkers beleefden via de publieke omroep plezier aan hem.
Daarvoor betaalden we met zijn allen kijkgeld. Nu komt hij niet meer ten laste
van ons, maar gaat hij naar de private omroep. Dat betekent dat er weer geld
vrijkomt voor iets wat wij met z'n allen noodzakelijk vinden: meer natuur of
cultuur. Hij laat ons niet in de steek, hij komt terug op tv."

Salarisverhoging maakt niet blij: "Een verrassing wel. En er zijn steeds nieuwe
nodig, wij zijn verwend. Als mensen alles hebben, miljardair zijn, gaan ze
gevaarlijke dingen doen. Geld is niet spannend meer als je alles kan kopen." Zij
is het eens met Veenhoven en Pels: "Ondernemers gaan doorgaans niet voor het
geld. Een schrijver schrijft niet om een bestseller te maken, hoewel het fijn is
als hij ermee in zijn levensonderhoud kan voorzien. Nee, het gaat om goed zijn
in wat je doet." Ze zet er een kanttekening bij: "Succesvol kan ook overmoedig
maken, er zijn topmannen die zich eens zouden moeten laten tegenspreken."

Ook diva Juliette Vossen, die het op eigen houtje heeft gemaakt, komt daarmee op
de proppen: "Het is ernstig als mensen die het grote geld verdienen hun macht
verkeerd uitoefenen en misbruiken en dat komt nog wel eens voor. Mensen die met
geld bluffen en zich boven een ander verheven voelen, dat is mis. Als je het
zelf goed hebt, is het belangrijk dat je de medemens in de gaten houdt."

Ze heeft geen moeite met veelverdieners: "Links, rechts, iedereen is omkoopbaar.
Wat zou jij doen als je tien keer zoveel betaald kreeg? Zo'n Spijkerman moet
zijn leven ook zeker stellen. Ik geef hem geen ongelijk. Net als Barend en Van
Dorp, net als Paul Rosenmoeller. Links lullen, rechts zakken vullen, ach, alle
studenten beginnen toch links en eindigen rechts. Hij zou toch gek zijn er geen
ja op te zeggen? Er is alleen iets mis met de mensen die het hem betalen."

Aow'tje

"Natuurlijk kan ik me voorstellen dat mensen die pro Deo langs de deuren gaan
door weer en wind boos werden toen ze hoorden wat de directeur van de
Hartstichting verdiende, al was dat niet eens zo veel. Maar die man zal zijn
kwaliteiten wel hebben, en dat komt er dan wel uit. De fout is dat dat niet
wordt uitgelegd aan de mensen die alleen maar met de bus kunnen reizen en van
hun aow'tje een paar euro's doneren."

Wim Kok is een ander verhaal voor haar: "Eerst met de meute mee lallen over
zelfverrijking totdat hij zelf op die stoel zat. En neem die bonussen voor de
topmannen van Nuon en Essent terwijl er zo veel klachten over die bedrijven
zijn... Stortten ze nu snel de helft voor een goed doel. Terwijl ze klanten
hebben die op de armoedegrens leven en van licht en zo zijn afgesloten. Kunnen
ze voor die onfortuinlijke mensen niet een potje maken?"

Voor Juliette Vossen maakt geld wel gelukkig: "Ik weet hoe ik eraan ben gekomen,
maar het had mij niks uitgemaakt als ik het cadeau gekregen had, hoor. Zo'n
Paris Hilton is toch gewoon een bofkont! Heel ouderwets komt gezondheid voor mij
op de eerste plaats. Maar geld geeft vrijheid, rust en het maakt het leven
gemakkelijk. Ik ben een tevreden mens. Meer-meer-meer hoeft niet, maar zo nu en
dan koop ik wel een staatslot. Want je weet maar nooit."

H

LOAD-DATE: May 7, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              61 of 105 DOCUMENTS

                                  De Telegraaf

                                  May 6, 2005

Signaal

SECTION: Pg. 3

LENGTH: 217 words


De bevrijdingsdag is voor de zestigste keer gevierd en de doden zijn voor de
zestigste keer herdacht. Zoals het behoort verliep de dodenherdenking waardig.
Bevrijdingsdag kreeg extra waarde dankzij prins Willem-Alexander.

In een uitstekende lezing aan het begin van de viering van bevrijdingsdag legde
de kroonprins een relatie tussen het vieren van 5 mei en de toekomstige
generaties. Willem-Alexander benadrukte dat het vieren van de vrijheid geen
vrijblijvende zaak is. Weliswaar zal in de toekomst de manier waarop 5 mei wordt
gevierd anders zijn, maar "het zal altijd gaan om vrede en vrijheid", aldus de
kroonprins.

Ook verwees Willem-Alexander naar de "kleine helden", gewone burgers die de moed
hadden om in verzet te komen. Terecht wees de kroonprins erop dat in de toekomst
die moed nodig zal blijven. Pikant was zijn verwijzing naar de veelal gebrekkige
kennis bij jongeren omtrent het verleden. Met die opmerking haakt de prins in op
de breed gedragen kritiek op het geschiedenisonderwijs.

Met zijn lezing heeft prins Willem-Alexander een duidelijk signaal gegeven: het
vieren van de vrijheid moet niet beperkt blijven tot het vieren van het einde
van de Tweede Wereldoorlog, het bevechten van vrijheid is van alle tijden. Dat
is een goed signaal, gegeven met koninklijke allure.

LOAD-DATE: May 6, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              62 of 105 DOCUMENTS

                                  De Telegraaf

                                  May 3, 2005

"Wisselkoerstruc gulden/euro ondemocratisch!"

SECTION: Pg. 6

LENGTH: 769 words


Bij de invoering van de euro zijn we dus toch door Brussel en onze eigen
regering beduveld. Alle burgers en het bedrijfsleven zijn door deze wisseltruc
bestolen met minimaal vijf procent van hun inkomsten. Dat voelen we voortaan in
onze koopkracht, tot in de verre toekomst, elke maand weer! Moeten we van meneer
Zalm nu harder en langer werken om deze vijf procent weer in te halen? De wissel
van gulden naar euro is een ondemocratisch besluit geweest. En de Nederlanders
maar betalen... Gek he, dat de Nederlandse economie niet jofel draait. Is dit
een voorbode van hoe we behandeld gaan worden als er een Europese grondwet is?

Huizen, F. Molenkamp

Euro 2

Wat velen al vermoedden, blijkt nu waar te zijn: we hebben de gulden 5 a 10
procent te goedkoop ingewisseld. Ondanks alle beloftes van schatkistbewaarder
Zalm stegen de prijzen daardoor aanzienlijk. Excuses hoeven we niet te
verwachten, sterker nog: Zalm beweert nu dat het goed is geweest voor onze
economie (Tel.02/05)! Hij vertrouwt er kennelijk op dat Nederland massaal aan
geheugenverlies lijdt. Want in het jaar na de grote wisseltruc verkondigde deze
minister nog dat het zo slecht ging met de economie. Informatie van de regering
moeten we kennelijk met een behoorlijke schep zout nemen.

Eindhoven, S. Christiaanse

Koninginnedag

Wat een geweldig feest in Amsterdam! Wat een sfeer! Heerlijk gewoon! Een Duitse
televisiezender besloot er enkele uren live-tv aan te wijden. Drie commentatoren
hadden positie ingenomen op een mooie plek aan een van de grachten. Wat een
Amsterdam-promotie! Tot er een bootje kwam aanvaren met een tiental jongelui,
type: bleek, puistjes, sigaret en jack met capuchon over het hoofd. Ik zag de
eieren, het manoeuvreren, het raak gooien en de Duitse tv-mensen die hun
uitzending moesten onderbreken om hun kleding schoon te maken. Schande! Jaren
later kunnen deze laffe Nederlanders vertellen hoe zij die Duitsers 'te grazen
hebben genomen' op Koninginnedag 2005.

Amersfoort, N. Verhoeven

Rampplekken

Onze Koningin bezocht de afgelopen 25 jaar vele rampplekken. Jammer dat zij de
plek

van een van de grootste rampen nog nooit bezocht: namelijk het monument in
Roermond ter nagedachtenis aan de ruim 6000 (!) jongens die hun leven gaven voor
koningin en vaderland. Jammer, maar het kan nog steeds...

Vleuten, F. Berings (Indieveteraan)

Verharding

Wat zou de Koningin toch bedoeld hebben met de verharding van de samenleving
(Tel.29/04)...? Het gedrag van haar commissarissen, het graaien door politici en
energiebedrijven, de onthulling van Mabel-gate, de 'politieke' moorden, de
ontmaskering van de EU of het optreden van Marokkaans schorem? Wellicht is ze
gewoon geschrokken dat het gewone volk het allemaal niet meer pikt en nu hardop
kritiek uit: op de belastingen, de kosten van het Koninklijk Huis, de waanzin
van dit subsidieland, de verspilde ontwikkelingshulp, de illegalen, de
manipulerende media, de hypocrisie, de steun aan dictators en corrupte, maar wel
bevriende regeringsleiders, de EU-leugens, de lamlendigheid van de politie, de
Haagse politiek, het machtsmisbruik bij justitie, de geldsmijterij door het UWV
en de Raad voor de Rechtspraak en niet te vergeten de 'Cohens' in dit land.
Inmiddels heeft minister Verdonk Europese complimenten gekregen in plaats van
beschuldigingen over 'verharding'. Zou het kunnen dat de RVD dit woord heeft
ingefluisterd en dat majesteit bedoelde bewustwording?

Waalwijk, L. Dorrestijn

Staatsloterijgevoel

Een onzinenquete over het Oranjegevoel, uitgevoerd in opdracht van de
Staatsloterij (Tel.28/04). Waar houdt die Staatsloterij zich mee bezig? Zo'n
onderzoek kost duizenden euro's, geld dat onttrokken wordt aan de prijzenpot. Er
wordt vaak geklaagd dat men nauwelijks iets terugziet van de deelname aan de
Staatsloterij. Er worden miljoenen verloren aan een mislukt telefoonspelletje.
Hoog tijd om de bezem te halen door de leiding van de Staatsloterij en de
prijzenpot uit te breiden in plaats van geld te verspillen aan dit soort
onzinnige zaken.

Chassagne (Frankrijk), Th.M. van Baarle

Slapeloosheid

Naar aanleiding van het artikel over slapeloosheid (Tel.30/04) zou ik iedereen
willen aanraden eens goed op voeding te letten. Als in mijn eten de
(goedgekeurde) smaakversterker/conserveermiddel E621 is verwerkt, lig ik
gegarandeerd de hele nacht wakker. Terwijl ik normaal gesproken een gezonde
slaper ben.

Genoemde smaakversterker wordt veel gebruikt in restaurants en dan met name in
Aziatische, maar ook kant-en-klaarvoedsel uit de winkel zoals pizza's, soepen,
sauzen enzovoorts zijn er vaak mee bereid.

Benningbroek, T. Smit

LOAD-DATE: May 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              63 of 105 DOCUMENTS

                                  De Telegraaf

                                 April 27, 2005

,Huiseigenaar overgeleverd aan graaigemeenten'

SECTION: Pg. 6

LENGTH: 814 words


Trots waren Balkenende en De Geus dat ze 'de grote graaiers' (bij Essent en
Nuon) op de knieen hadden gekregen. Zou ze dat ook lukken bij de graaigemeenten?
In 2001 vond de gemeente Weesp dat mijn huis 149 procent meer waard was dan het
jaar ervoor; een belachelijke stijging! Nu, in 2005, mag daar nog eens 81
procent (!) bovenop! Dit staat in geen enkele verhouding tot de werkelijke
toename van de huizenprijzen. De executiewaarde is zo hoog dat ik geen moment
zal twijfelen als ik voor dat bedrag mijn woning morgen kan verkopen. De
huiseigenaren zijn overgeleverd aan een stelletje willekeurige plukkers.

Weesp, D. van Someren

Slap

De bestuursvoorzitters van Nuon en Essent menen - door het inleveren van een
deel van hun salaris - een eind te kunnen maken aan de selectieve
verontwaardiging van een deel van de bevolking en de politiek. Echter, door toe
te geven aan het onzinnige gewauwel geven ze juist voeding aan het vermeende
gelijk van deze groeperingen. En dat is onterecht. De arbeidsovereenkomsten van
beide heren zijn namelijk tot stand gekomen op basis van onderhandelingen en
marktwerking. Voor kwaliteit en verantwoordelijkheid moet worden betaald. Door
hun 'gebaar' wordt de discussie juist aangewakkerd! Misplaatste slappe knieen
derhalve... Waarom horen we eigenlijk nooit protesten tegen die absurde
salarissen van over het paard getilde voetballers?

Heerhugowaard, Th.C.A. Hoogland

Sigarettenpeuk

Aan de ene kant geven we miljoenen euro's uit aan de bescherming van
natuurreservaten. Aan de andere kant kan de sigarettenpeuk van een gek alles in
enkele uren vernietigen, zoals gebeurde bij de duinbrand bij Callantsoog
(Tel.25/04). Een letterlijk verwoestende eigenschap; zonder gebruik te maken van
je verstand een peuk weggooien. Dit asociaal gedrag kom je tegen onder alle
lagen van de bevolking. Rijd maar eens op een mooie dag door Nederland en tel de
brandende peuken die uit rijdende auto's worden gegooid, uit een Lada en uit een
Mercedes. De daders worden zelden of nooit gepakt of aangesproken. En toch
vernietigen ze met hun domme koppen juist die gebieden waar we met z'n allen
(bijna dan....) zo zuinig op zijn. Eigenlijk zou op dit belazerde gedrag een
aantal jaren gevangenisstraf moeten staan!

Hasselt (Ov), H. Mulder

Omgekeerd

Ik vind het zeer krom dat ik (de gewone burger dus) me moet verzekeren tegen
zaken als inbraak, diefstal enzovoorts. Anderen moeten gewoon van mijn spullen
afblijven! Dat ik me moet verzekeren tegen brand en ziektekosten, vind ik
logisch.

Het feit dat de politie in Noord-Holland auto's gaat wegslepen als er iets van
waarde in ligt (Tel.24/04), geeft me daarom het idee dat we in de 'de omgekeerde
wereld' leven. Nog even... en je moet je huis leeghalen als je op vakantie gaat,
want in dat geval geef je aanleiding tot diefstal. Ik vind dat de daders maar
een soort premie moeten gaan betalen om gedupeerden schadeloos te stellen.
Wellicht heeft dit tevens een vermindering van het aantal misdrijven tot gevolg.

C. Snellenberg@

Lelystad.nl

Biobrandstof

De heer Bemer van Koninklijke Nedalco vindt het onbegrijpelijk dat het kabinet
zijn best niet doet om schone brandstof aantrekkelijk te prijzen en te promoten
(Tel.26/04). Maar waarom zouden ze? Dan komt er ineens veel minder accijns
binnen om weer uit te kunnen geven aan onzinnige en geldverkwistende zaken! En
al die dure brandstofslurpende ministerauto's hoeven er toch niet aan mee te
doen? Dat is alleen weggelegd voor de gewone belastingbetaler.

m.isselmuden@chello.nl

Bier

In de bestuurskamer van VV Ter Apel mag geen bier meer worden getapt omdat de
afstand grond-plafond twee centimeter te laag is (Tel.23/04). Iedereen in
regelgevend Nederland begrijpt toch dat dit 'levensgevaarlijk' is. 2.40 meter
moet het zijn en niet 2.38 meter... Hoezo, 2.40 meter? Is dat uit
gezondheidsoverweging, gezichtspunt, ruimtelijke ordening of is het slecht voor
het milieu? Ik begrijp niet waar die

ambtenaren zich mee bezighouden. Toen ze de vergunning afgaven, hebben ze toch
gekeken naar de ruimte waar bier werd getapt? De gemeente zegt: 'regels zijn
regels', dat was in een tijd toen alles nog kon. Leve de burgemeester: hoera,
hoera, hoera!

J. Meijer, info@jj-meijer.speedling.nl

Container

De ordeproblemen in oude achterstandswijken zijn ooit ontstaan doordat asociale
gezinnen er bij elkaar werden geplaatst. Hierdoor kon zich een sterk
groepsgevoel ontwikkelen en daarmee samenhangend een afwijkend stelsel van
normen en waarden. Eenzelfde problematiek doet zich overigens voor bij
woonwagenbewoners. Nu komt de overheid met het welhaast krankzinnige idee om dit
soort gezinnen weer buiten de steden te huisvesten, dit keer in containers
(Tel.25/04). Niet alleen worden dezelfde fouten opnieuw gemaakt, maar als
toegift wordt nu ook nog een nieuwe onderklasse van 'trailer trash' geschapen.

Wijk bij Duurstede, C. van Doorn

LOAD-DATE: April 28, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              64 of 105 DOCUMENTS

                                  De Telegraaf

                                 April 26, 2005

Van Aartsen en de lekenrechtspraak

SECTION: Pg. 7

LENGTH: 900 words

HIGHLIGHT:
Column

VVD-voorman Jozias van Aartsen is vorige week, na een advies van een commissie
uit zijn partij, plotseling met het idee gekomen om in ons land lekenrechtspraak
in te voeren. Die zou niet alleen de werkdruk van de rechtelijke macht kunnen
verlichten, maar ook de steun onder de bevolking daarvoor kunnen vergroten. Veel
vrij traditionele rechters moeten dat idee vol afschuw hebben ontvangen.

Politiek was het een origineel idee. In tegenstelling tot procesrechtelijke
vernieuwing staat bestuurlijke modernisering al decennialang op de politieke
agenda, met overigens weinig succes. Doel is om de burgers meer te betrekken bij
het bestuur van het land om langs die weg de kloof tussen politici en kiezers te
verkleinen.

Het verkleinen van de afstand tussen de burgers en de rechterlijke macht door de
burgers in de rechtspraak een grotere rol te geven, heeft in de politiek nooit
een rol gespeeld. De professionele rechters deden het goed en het respect voor
hen stond lang buiten enige twijfel. Daar zet Van Aartsen nu vraagtekens bij.

Hij vreest dat ook de rechterlijke macht in een crisis belandt nu de burger
steeds minder begrip toont voor rechterlijke uitspraken. Hij wees daarbij op de
vrijspraak van Samir A. Zijn huis zat vol met aanwijzingen dat hij bezig was met
de voorbereiding van een terroristische aanslag. Desondanks werd hij
vrijgesproken. Daartegen kwam uit het publiek fel verzet.

Jury

Actief meedoen van burgers aan de rechtspraak kan op twee manieren: via een
juryrechtspraak zoals in de VS of via lekenrechtspraak die in Duitsland en
Denemarken normaal is. Het verschil is dat bij de juryrechtspraak alle burgers
opgeroepen kunnen worden om recht te spreken. De rechter kijkt alleen toe of de
procesorde goed wordt nageleefd.

Bij lekenrechtspraak nemen onafhankelijke burgers naast rechters deel aan de
rechtspraak. Ze spreken samen met de beroepsrechters recht en met gelijke
bevoegdheden. Die lekenrechtspraak is in Duitsland in tegenstelling tot de
juryrechtspraak in de VS oncontroversieel.

Het kan bij die leken dan gaan om gewone burgers of om mensen met juridische
deskundigheid. Ze moeten het vertrouwen hebben van de belangrijke
maatschappelijke of publieke organisaties. Die dragen hen ook voor. Hun
integriteit en hoogstaande morele gehalte moeten daarbij buiten twijfel staan.

De grondwet in ons land kent de mogelijkheid van lekenrechtspraak. Uitbreiding
daarvan kan dan ook geregeld worden bij gewone wet. Tot nu toe komt die echter
alleen in bijzondere omstandigheden voor, zoals bij de pachtkamers en bij de
militaire strafkamers en gaat het altijd om leken met gespecialiseerde kennis.

Het voorstel van Van Aartsen moet op meer gebaseerd zijn dan op een uiterst
ongelukkige uitspraak. Dat wijst of op een wantrouwen bij hem zelf in de
rechters, wat hij ontkent, of is gestoeld op een door hem gesignaleerd
wantrouwen van de burgers daarin.

Of dat klopt, is onduidelijk. Uit onderzoek van enkele jaren geleden blijkt dat
de overgrote meerderheid van de Nederlanders, 68 procent, vertrouwen in hen
heeft.

Een behoorlijke minderheid is dus wel ongelukkig met de rechters. Of dat de
laatste jaren is toegenomen, is onbekend. Als echter wordt gekeken naar het
geheel van de strafrechtspleging in ons land, dan neemt de kritiek wel toe. Men
vindt die "slordig, traag, gevoelloos voor slachtoffers en te soft voor
verdachten", wat ten dele ook op rechters slaat.

Vertrouwen

Lekenrechtspraak - aan invoering van een juryrechtspraak denkt hier vanwege de
onoordeelkundigheid van de jury's en hun emotionaliteit bijna niemand - zorgt,
zo wordt verondersteld, voor een betere democratische en maatschappelijke
verankering van rechters en vergroot daarmee het vertrouwen bij de bevolking in
de rechtspleging.

De rechters denken immers door de aanwezigheid van leken meer na over wat
burgers van een proces verwachten en over hoe burgers tegen het rechtsgevoel
aankijken. Leken brengen ook niet-juridische kennis in en dat kan voorkomen dat
de professionele rechters te eenzijdige en puur juridische afwegingen maken.

De professionele rechters moeten, opdat lekenrechters begrijpen wat er gebeurt,
ook beter letten op de kwaliteit van de procedures en van de vonnissen. Ook
daardoor kan de gehele gang ter terechtzitting worden verbeterd. Lekenrechters
zijn verder een uiting van de betrokkenheid van de burgers bij de overheid.

Op hun beurt krijgen de lekenrechters en daarmee de burgers ook meer begrip voor
de strafrechtpleging. Ook dat leidt althans in theorie tot een vergroting van
het vertrouwen daarin bij de burgers. Of al deze argumenten van de VVD-commissie
ook kloppen is moeilijk na te gaan.

Media

Aan de invoering kleven ook nadelen. Het leidt tot veel overleg tussen de
professionals en de leken, wat tijdverlies oplevert. Leken zijn gemakkelijker te
beinvloeden door de media dan de professionals. Ze missen juridische kennis en
zijn vaak te emotioneel.

Van Aartsen en de VVD-commissie hebben hun - overigens interessante - voorstel
niet erg sterk onderbouwd. Het omgekeerde geldt voor het CDA, dat iets te snel
en te weinig onderbouwd, invoering van lekenrechtspraak afwees. In lastige
situaties worden in ons land altijd onderzoekscommissies ingesteld.

Met de kroonjuwelen van D66 zijn in het verleden talrijke commissies in de weer
geweest. Dan kan een gedegen onderzoek naar dit nieuwe juweel van de VVD er ook
nog wel bij.

LOAD-DATE: April 26, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              65 of 105 DOCUMENTS

                                  De Telegraaf

                                 April 22, 2005

'Afvalpil? Eet gewoon gezonder!'

SECTION: Pg. 6

LENGTH: 823 words


Nu weer een afvalpil! (Tel.19/04) Hoe mooi zou het zijn als wij zelf de
verantwoordelijkheid voor ons (over)gewicht zouden nemen? Hoe eenvoudig is het
om gewoon gezond te eten: fruit, groenten, bruinbrood, bruine pasta en bruine
rijst, wat noten als tussendoortje, bonen, zaden en peulvruchten...er is teveel
om op te noemen! Zodat je weer gezond en lekker kan gaan leven. Wat zou het
geweldig zijn als we de oorzaak van ons overeten zelf zouden ontdekken, door
meer bewust te kijken naar wat wij eten en waarom!

ellenlammen@hetnet.nl

Superpil 2

En nu nog een wonderpil tegen fundamentalisme...

Putten, H.J. Hoogeveen

Topinkomens

De topman van Essent verdient 800.000 euro. De president van de Verenigde Staten
heeft vorig jaar iets meer dan 700.000 dollar verdiend. Topman van Essent is de
baas van een flink concern in een land met 16 miljoen inwoners. De president van
de Verenigde Staten is, behalve leider van een land met 255 miljoen inwoners,
ook nog een invloedrijk wereldleider die in zowat elk land de dienst uitmaakt.
Misschien kan hij, als hij president af is, solliciteren naar een topfunctie in
welk bedrijf dan ook in het nietige Nederland...qua salaris zal hij een flinke
stap omhoog maken. Om zich vervolgens erg te kunnen verbazen over de manier
waarop de gewone hardwerkende Nederlander met een normaal inkomen continu voor
de gek wordt gehouden om die 'dikke' salarissen te kunnen blijven bekostigen.

Helmond, K. Geubbels

Brutaal

De heer Joost Bosland, woordvoerder van '26.000 gezichten' is van mening dat
minister Verdonk een campagne voert om hen in een kwaad daglicht te stellen
(Tel.16/04). Dit is echt de wereld op z'n kop: het is juist de nationale actie
die, middels twijfelachtige spotjes via de VARA, probeert de minister en haar
beleid ten aanzien van asielzoekers onderuit te halen! Het is bovendien wrang te
moeten vaststellen dat juist de vele 'anti-royalisten' nu een royaal gebaar
bepleiten bij koningin Beatrix, vanwege haar 25-jarig ambtsjubileum. Ook hier
blijkt weer dat het gezegde: 'de brutalen hebben de halve wereld' nog niet aan
waarde heeft ingeboet.

Hoorn, M. Bruijn

Werkloos

Nog meer werklozen! Bijna dagelijks lees je over ontslagen. Het resultaat:
500.000 werklozen. En de regering wil ons laten doorwerken tot minimaal het 65e
levensjaar. Tel al die mensen bij elkaar op en je hebt zo'n anderhalf miljoen
werkzoekenden. En steeds weer worden maatregelen verzonnen om werkgevers
soepeler met personeel om te laten gaan (lees= sneller te ontslaan). Beste dames
en heren regenten van dit kabinet, kom uit je luie stoel en maak beleid om
werkgelegenheid te stimuleren in plaats van af te breken. Stimuleer bedrijven
mensen aan te nemen en ontmoedig ondernemers die mensen ontslaan! Desnoods door
middel van hoge financiele sancties...

Ommen, P. Kant

Strandbezoek

Het is zo simpel! Als iedereen die het strand bezoekt een plastic zak meeneemt
voor al zijn afval en die weer mee naar huis neemt of in een grote bak bij de
parkeerplaats gooit, dan hoeven we geen geld te verkwisten aan
horizonvervuilende bakken op het strand of aan puntzakjes die toch niet worden
gebruikt. Als de mentaliteit niet verandert, helpt het allemaal niets!.
Permanent een plastic zak in de auto zou ook kunnen helpen tegen alle rotzooi op
de weg en in de bermen!

Wassenaar, L.I. Weterings

Beul

Het verbaast mij elke keer weer dat TBS-klanten als de beul van Twente (Rudolf
K.) zonder enige vorm van begeleiding op proefverlof gestuurd kon worden en zijn
ziekelijke driften op onze samenleving kan en mag uitleven. Het is tegenwoordig
toch geen enkel probleem meer om deze mensen electronisch te volgen? Daarvoor
bestaan speciale enkelbandjes, die exact aangeven waar (en wanneer) iemand zich
heeft bevonden. Dit maakt opsporing na een eventueel misdrijf eenvoudig.

Glane, R.J. Evenhuis

Beul 2

Klasse dat die dierenbeul, een perverse, levensgevaarlijke man - die niet alleen
tientallen onschuldige dieren heeft verminkt maar ook nog een moord en drie
steekpartijen op zijn geweten heeft - is opgepakt.

Iemand die tot zulke gruweldaden in staat is, verdient naar mijn mening
levenslang!

Hengelo, F. De Jong

VMBO

De echte oorzaak van probleemkinderen op vmbo is, dat deze scholen veel te groot
zijn! Er lopen duizenden leerlingen rond en de klassen zijn enorm. De verplichte
leerstof is onbegrijpelijk voor moeilijk lerende kinderen; daardoor worden ze
opstandig. Daarbij komt de prestatiedruk niet van de ouders, maar eigenlijk
vooral van de werkgevers, die voor een beroep als vakkenvuller of verkoper van
drankmuntjes bij Lowlandsfestival een havo-diploma eisen.

Harderwijk, M. Braakman

Murat

Murat D. wordt voorgeleid aan de rechtercommissaris en daarbij bijgestaan door
zijn advocaat mr. Abraham Moszkowics. Hoe bestaat het dat deze man een
topadvocaat tot zijn beschikking heeft die een uurloon berekent dat voor een
gemiddeld mens niet te betalen is?

Rijswijk, H. van Veen

LOAD-DATE: April 22, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              66 of 105 DOCUMENTS

                                  De Telegraaf

                                 April 15, 2005

BOETE

SECTION: Pg. 7

LENGTH: 457 words


De doktersassistente luistert naar een bejaarde man, over zijn 'zoekgeraakte'
gegevens. In het ziekenhuis hebben ze hem verzekerd dat die naar de huisarts
waren gestuurd. De assistente belt op zijn verzoek het ziekenhuis op, legt de
situatie uit en geeft de telefoon aan de oude man. Hij doet nogmaals zijn
verhaal, wordt in de wacht gezet, spreekt weer een ander, gaat weer onder knop
totdat zijn gegevens opeens in het ziekenhuis tevoorschijn komen. Iedereen in de
wachtkamer kijkt elkaar aan, schudt meewarig het hoofd; getroffen door
herkenning.

Het grootste probleem in ons land is dat niemand meer 'boet' voor zijn daden.
Politici, burgers, politieambtenaren, dokters, winkelbediendes, schoonmakers;
het geldt voor iedereen en alle sectoren.

Ouders die hun kinderen niet straffen maar na de zoveelste overtreding weer voor
de zoveelste keer 'streng toespreken'. Ouders die het gezag van leraren
ondermijnen of juist andersom.

Als keer op keer je daden geen consequenties hebben, waarom zou je dan van
gedrag veranderen? Waarom zou jij je kind strenger straffen als de volwassenen
hun plichten niet nakomen? Waarom zou jij een betere burger zijn dan de hoogste
bestuurders in dit land? Wie moet nog wie om rekenschap vragen? Bestaat er
eigenlijk nog wel zoiets als eer en schaamte in Nederland? Met wie moeten de
nieuwkomers zich meten? Wie geeft nog het goede voorbeeld dat de gewone man
aanspreekt? Wie is de gewone man?

Wie zijn onze helden? De man die een overtreding begaat en daarmee toch
wekelijks op televisie verschijnt of de opiniemaker die zich zogenaamd druk
maakt om onze samenleving en voor geld alles doet?

Wat dat betreft, sluit dit aan bij de uitkomst van een onderzoek waaruit blijkt
dat wij wel tevreden zijn met ons 'huisje-boompje-beestje', maar somber zijn
over de toekomst. Onze nationale credo is: 'Laat ik mij maar gedeisd houden, dan
kan ik overal binnenkomen en als het moet zo van de ene naar de andere kant
overlopen.'

Een Turkse uitdrukking luidt: 'De slang die mij geen kwaad doet, mag van mij
duizend jaar oud worden.' Met andere woorden: als die slang mij maar niet in de
weg zit.

Zolang grof, gulzig en inconsequent zijn en graaien loont en de woorden integer,
degelijk en betrouwbaar geen betekenis meer hebben en er geen
verantwoordelijkheid wordt genomen, zal er niets veranderen.

Terwijl boete doen, gestraft worden, voor de dader ook zo louterend kan zijn.

Als je er steeds mee wegkomt, kun je arrogant worden. Ons land heeft te veel
zichzelf overschattende mensen in voorbeeldfuncties. Waarom zou een 'gewone'
werknemer 'werk' maken van zijn werk? Waarom moeten opvoeders boeten voor de
fouten van anderen?

Weg met die slangen. Het is zelfs bijna te laat voor het tegengif.

LOAD-DATE: April 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              67 of 105 DOCUMENTS

                                  De Telegraaf

                                 April 13, 2005

"Gratis medailles voor Canadezen!"

SECTION: Pg. 6

LENGTH: 786 words


Met het schaamrood op de kaken lees ik dat de 2000 Canadese bevrijders die in
mei naar ons land komen voor de 60e herdenking hun medailles zelf moeten betalen
(Tel.12/04). Een grof schandaal! Is dat onze dank? Laat de organisatie die de
bijeenkomst organiseert een rekeningnummer publiceren. Ik ben ervan overtuigd
dat er een gratis medaille voor deze bevrijders komt.

Amsterdam, Jan van der Linden

Canadezen 2

Als de overheid voor een dag de inkomsten van honderden onzinnige boetes voor
snelheidsovertredingen van 4 kilometer per uur zou gebruiken om de
herinneringsmedailles voor onze bevrijders te betalen, dan zouden het plots
zinvolle boetes zijn geworden!

Steenokkerzeel, Alex Hendriks

Eis

Minister Donner eist van Amerika opheldering over de wijze waarop zij aan een
passagierslijst is gekomen van de uit hun luchtruim geweerde KLM-vlucht
(Tel.10/04) met bestemming Mexico. Op zich een redelijke eis....tot duidelijk
wordt dat de twee personen die de aanleiding waren tot deze weigering na
terugkeer in Nederland direct - via Londen - doorvlogen naar Saoedi-Arabie. In
plaats van zich af te vragen waarom iemand tot zo'n verdachte
bestemmingswijzignig overgaat, roept de minister de Amerikaanse autoriteit op
het matje. Misschien zijn de Amerikanen toch wat realistischer op het gebied van
terrorisme-preventie dan Nederland.

Dennis Gerrits, re-actor@planet.nl

CWI

De wil is er wel bij de medewerkers van het CWI, echter als de arbeidsmarkt niet
functioneert, houdt het voor hen ook op. En wat is dan gemakkelijker voor het
IWI, het RWI en de Rekenkamer te zeggen: de bemiddeling komt niet van de grond.
Politici denken dat hun geneuzel de oplossing is voor alles. En als het dan niet
werkt, zijn de werkers in het veld de schuldigen.

Lutten, Egbert van Faassen

Lammetjes

Naast alle dierenleed waarover wij regelmatig in de krant lezen, worden we de
laatste weken weer geconfronteerd met een ander ergerlijk dierenleed. Pasgeboren
lammetjes in de wei met afgebonden staart, met als doel die te laten afsterven.
Doe eens een strak elastiek om uw pink en ervaar na een uur de hevige pijn. Deze
beestjes zijn pasgeboren, de navelstreng nog aan de buik, en moeten deze
marteling dagenlang ondergaan. Regering, neem nu eens maatregelen tegen al dit
zinloze dierenleed.

Wemeldinge, M.F. Rodenburg

Dieselaccijns

Telkens bestempelen de PvdA en GroenLinks dieselrijders en eigenaren van grotere
auto's tot milieuvervuilende asocialen, die bestraft moeten worden met een forse
verhoging van de accijns of een aanschafboete op de auto. Een vijfde van de
auto's in Europa is meer dan 15 jaar oud en heeft zelfs geen katalysator. Deze
zijn over het algemeen veel vervuilender. In Duitsland worden schone diesels
gestimuleerd, zodat vervuilende oude auto's eerder worden vervangen. Wij doen
het tegenovergestelde; hier wordt het milieuvriendelijke LPG ook nog eens
duurder gemaakt.

Lelystad, Bert Hennephof

Alcohollimiet

De invoering van een lagere alcohollimiet (0,2 promille) voor beginnende
bestuurders is nabij. Maar waarom alleen voor beginners? Waarom niet voor alle
automobilisten en motorrijders? Vast staat dat de rijvaardigheid van een
chauffeur vanaf een niveau van 0,2 promille achteruit gaat. Je brengt anderen,
moedwillig, in gevaar. Dat is laakbaar en strafbaar.

Culemborg, dr.ir. Dingeman Korf

Borden

'Bob jij of bob ik'. 'Minder snel, dank u wel'. 'Ik vind je Giga-goed als je je
gordel omdoet'. 'Op slot, buit eruit'. Vaart minderen, spaart kinderen'. 'Hier
100'. 'Ook hier snelheidscontrole'.....Wellicht is het handiger en voordeliger
om bij iedere grensovergang het volgende bord te plaatsen: 'Rijd u in dit land
meer dan 8 kilometer te snel, onze dienders vinden u wel. Maar worden uw
eigendommen gejat, dan heeft u gewoon pech gehad!' Iedereen weet dan waar men in
Nederland aan toe is en kan alsnog omkeren om in een land te blijven waar het
openbaar ministerie wel de juiste prioriteiten stelt.

Sassenheim, R.J. Verhaar

Dierenleed

Een pluim voor de politie in Enschede voor het oppakken van de dierenbeul die de
geslachtorganen van paarden en schapen op gruwelijke wijze verminkte. Hopelijk
is de politiek nu wakker en beseft zij dat het fors verhogen van de straf op
dierenmishandeling vele malen belangrijker is dan de gekozen burgemeester.

Nieuw Vennep, J. Schmitz

Aangifte

In wat voor land leven wij dat een rechtbank geen straf durft op te leggen aan
dit tuig. En dat de politie Nieuwegein geen tijd heeft om een aangifte van
mishandeling op te nemen? Als onze leiders niet meer durven, dan komt er een
tijd dat gewone burgers het recht in eigen hand gaan nemen. Samir A. en
kornuiten op water en droog brood! Nooit meer vrijlaten!

Ens, J. Boekhout

LOAD-DATE: April 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              68 of 105 DOCUMENTS

                                  De Telegraaf

                                 April 5, 2005

Bijgelovige Chinezen herdenken hun doden

SECTION: Pg. 13

LENGTH: 410 words

door Anne Meijdam

PEKING, dinsdag

Het Chinese regime wil niets van godsdienst weten, maar tegen het overal
opschietende bijgeloof kunnen zelfs de overleden communistische kopstukken
tegenwoordig met geen mogelijkheid meer worden afgeschermd. 'Alleen bloemen
toegestaan', staat er deze dagen met grote strenge karakters op een groot bord
te lezen bij de poort van het Babaoshan-kerkhof voor revolutionaire helden in
Peking. 'Streng verboden sigaretten, drank of overige bijgelovige offerranden
bij de graven achter te laten.'

Een verbod waar duidelijk niet alle bezoekers zich iets van aantrekken. Zo werd
commandant Qi, die veertig jaar na zijn dood vanuit het portretje op zijn
grafzerk nog altijd met veel revolutionair elan de wereld in kijkt, getrakteerd
op een heupflacon sterke drank bij zijn graf. En de atheistische veldmaarschalk
Chen Yun kreeg een paar sloffen sigaretten.

Tijdens het Qingming-festival dat vandaag overal in de hele Chinese culturele
wereld wordt gevierd, vegen Chinezen traditioneel de graven van hun voorouders
en brengen offers uit. Op de kerkhoven rond Peking waren in het afgelopen
weekend al zeker een miljoen hoofdstedelingen met borstels en bezems in de weer.
Maar als Qingming - wat klaar en helder betekent - al op de wegen naar de
Pekingse begraafplaatsen files oplevert, in het bijgelovige zuidelijke deel van
het land leidt het zelfs tot enorme familiefeesten rond de graven.

Gezinnen picknicken er veelal de hele dag en enorme papieren offers gaan in
vlammen op voor de doden, zoals modellen van bungalows, mobiele telefoons,
auto's en zelfs poppen die maitresses moeten voorstellen.

Maar al die schijnbare bijgelovigheid is niet het enige aspect van Qingming waar
de Chinese regering zich druk over maakt. Ook politiek kan het jaarlijkse feest
dramatische consequenties hebben. Bij de Qingming-viering van 1977 kwamen
duizenden Pekingers samen op het Plein van de Hemelse Vrede om de dood van de
populaire premier Zhou Enlai te herdenken. De zogenaamde Bende van Vier die toen
aan de macht was, stuurde daar de politie op af. Ook dit jaar bereidt de
regering zich voor op mogelijke politieke acties. De door het gewone volk
gerespecteerde voormalige communistische partijleider Zhao Ziyang stierf eerder
dit jaar. In juni 1989 probeerde hij op het allerlaatste nippertje het bloedbad
op het Plein van de Hemelse Vrede te voorkomen. Hij werd de laatste vijftien
jaar door het regime in huisarrest gehouden.

LOAD-DATE: April 5, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              69 of 105 DOCUMENTS

                                  De Telegraaf

                                 March 30, 2005

DANK JE, MEDY

SECTION: Pg. 5

LENGTH: 146 words


DAT was weer ouderwets lachen, mevrouw Van der Laan! Mogen we Medy zeggen? Dank
je, Medy!

Heerlijk, jouw capriolen te aanschouwen op de verraderlijke rotsen van
publiekeomroepenland... En dat, terwijl je er nog niet eens helemaal klaar voor
was!

Hartelijk dank ook voor de duidelijkheid waarmee je onder andere het programma
Kopspijkers wel toelaat omdat je het opinievormend en educatief vindt.

Zonder de typetjes van Sanne Wallis de Vries kan de gewone burger inderdaad
nooit iets begrijpen van de amusante kant van de Koningin, van Maxima en van
Laurentien.

Precies... Educatiever kan haast niet.

En Lingo, Boer zoekt Vrouw... Fijn dat jij tenminste weet wat mag en wat niet
mag!

Maar zeg eens, Medy... Stel nou dat de kijker op een gegeven moment heel erg
droevig wordt van de lachprogramma's van de commercielen... Mag hij dan huilen?

HERMAN EETGERINK

LOAD-DATE: March 30, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              70 of 105 DOCUMENTS

                                  De Telegraaf

                                 March 28, 2005

The Incredibles

SECTION: Pg. 36

LENGTH: 202 words

HIGHLIGHT:
Win een bezoek aan Disneyland Resort Paris!

Het is zover! De superkomische en spannende film The Incredibles kun je nu ook
lekker thuis bekijken, want hij is namelijk uit op dvd.

Het verhaal van The Incredibles gaat over Bob Parr en zijn vrouw Helen, die ooit
behoorden tot een groep van 's werelds grootste misdaadbestrijders. Iedereen
kende hem als Mr. Incredible, haar als Elastigirl. Levens redden en het kwaad
bestrijden was hun dagelijkse werk. Maar vijftien jaar later zijn ze gedwongen
om als gewone burgers te leven. Ze wonen als 'normaal' gezin met hun drie
kinderen. Bob heeft een kantoorbaan, maar hij wil veel liever weer in actie
komen.

Hij grijpt zijn kans als hij door een mysterieuze opdrachtgever naar een
afgelegen eiland wordt gestuurd voor een supergeheime missie. Hier komt hij
uiteindelijk tegenover zijn grootste vijand ooit te staan: Syndroom! Als zijn
vrouw en kinderen dit te horen krijgen, doen ze er natuurlijk alles aan om hem
en de wereld te redden van de totale ondergang.

PRIJSVRAAG

Omdat de dvd van The Incredibles deze week

uitkomt, mogen we supercoole prijzen weggeven.

Wat dacht je van de superhoofdprijs van vier toegangskaarten (vervoer er naartoe
moet je zelf regelen) voor Disneyland Resort Paris.

LOAD-DATE: March 28, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              71 of 105 DOCUMENTS

                                  De Telegraaf

                                 March 26, 2005

GOUD VOOR KAMPEER- FIETSRONDE

SECTION: Pg. 27

LENGTH: 596 words


'DE KAMPEERFIETS-RONDE NEDERLAND'

'De Kampeerfietsronde Nederland' van de ANWB is een actieboekje dat mikt op
mensen die tijdens de vakantie op sportieve wijze een frisse neus willen halen.
Beschreven worden 66 etappes, die zijn aaneengeregen tot een monstertocht van
2473 kilometer. Enkele tientallen campings staan klaar om de fietsers te
ontvangen. Een uitdaging voor klein en groot.

Als de fietser een etappe heeft afgelegd, zet de campingbaas een stempel op een
kaart. Wie 32 etappes heeft volbracht, krijgt een zilveren speld; wie alle 66
routes heeft gefietst, wacht een gouden speld plus oorkonde.

Aan de tocht kunnen alleen mensen meedoen die in bezit zijn van het boekje 'De
Kampeerfietsronde Nederland'. Alle benodigde routekaartjes, de stempelkaart en
toeristische informatie zijn daarin te vinden. Het boekje telt 152 pagina's.
ISBN 90-18-02106-7.

'De Kampeerfietsronde Nederland', ANWB, www.anwb.nl, EUR 14,95.

NOORD-ITALIE:

EEUWFEEST

Het Noord-Italiaanse merengebied, zo tussen het Lago Maggiore en het Gardameer,
trekt al meer dan een eeuw Nederlandse vakantiegangers. Aanvankelijk alleen de
rijke en adellijke toerist, maar later ook de gewone man. De eerste
'Compactgids' van uitgeverij Elmar is gewijd aan dit gebied. Hij is geschreven
door Elio Pelzers, van wiens hand ook de fullcolour foto's zijn.

Centraal in de 144 pagina's tellende gids staan de streekgerechten. Verder op
elke bladzijde korte, bondige informatie over bezienswaardigheden rond de meren,
met de daarbij behorende internetadressen. Ook de minder bekende trekpleisters
komen aan bod.

Achter in het boekje een literatuuroverzicht, een namenregister en ruimte voor
het maken van notities. Het is de bedoeling dat later dit jaar 'Compactgidsen'
verschijnen over onder meer de Bovenwindse Eilanden, Oost-Tirol en Denemarken.

'Noord-Italiaans Merengebied', Uitgeverij Elmar, www.uitgeverijelmar.nl, EUR
12,50.

DIGITALE REISGIDS

Ook reisgidsen worden op digitale wijze uitgebracht. De nieuwe cd-rom
'Padvinder' beschrijft zo'n 18 natuurgebieden in Zuidoost-Brabant, waar
wandelaars, fietsers en ruiters terechtkunnen. Aan de samenstelling van de
cd-rom werkten onder andere mee VVV, Staatsbosbeheer, Natuurmonumenten en het
Brabants Landschap.

De gids geeft informatie over afstanden, startpunten, parkeerplaatsen, horeca,
bus- en treinverbindingen en bezienswaardigheden. Ook picknickplaatsen staan
erin vermeld.

'Padvinder', VVV, www.vvveindhoven.nl, EUR 7,50.

BALEAREN:

TE VEEL INFO

De enigszins chique Capitool Reisgidsen besteden in hun nieuwste uitgave
uitvoerige aandacht aan de Spaanse Balearen. Om precies te zijn aan de
uitgaanseilanden Mallorca, Menorca, Ibiza en Formentera. Omdat de meeste
toeristen maar een eiland bezoeken, krijgen zij in de gids eigenlijk meer
informatie voorgeschoteld dan zij nodig hebben. Aparte gidsjes - per eiland -
was praktischer... en goedkoper geweest.

De populaire eilanden bieden ook liefhebbers van kunst, cultuur en natuur
verpozing, en hebben pittoreske dorpjes en vreedzame baaien. De gids telt 208
pagina's en is geschreven door Grzegorz Nicula. Elk hoofdstuk heeft zijn eigen
kleur, wat het opzoeken vergemakkelijkt.

Het geheel zit overzichtelijk in elkaar en is verfraaid met vele honderden
foto's, tekeningen, plattegronden en andere illustraties. Achterin een
namenregister en een lijst met veelgebruikte Spaanse uitdrukkingen. Ondanks het
feit dat je meer koopt dan je eigenlijk nodig hebt, toch de moeite waard.

'Mallorca Menorca & Ibiza', Van Reemst Uitgeverij/Unieboek, www.capitoolgids.nl,
EUR 21,90.

LOAD-DATE: March 26, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              72 of 105 DOCUMENTS

                                  De Telegraaf

                                 March 25, 2005

Vertrouwd met de dood

SECTION: Pg. 15

LENGTH: 829 words

HIGHLIGHT:
Philippe Claudel over 'Grijze zielen' en 'Zonder mij'

AMSTERDAM, vrijdag

Als kind zag hij ze elke dag, de rouwenden in zwart gekleed, die hun geliefden
naar hun laatste rustplaats brachten. Hij bekeek ze vanuit het raam van zijn
ouderlijk huis in Dombasle-sur-Meurthe, dat tegenover het kerkhof stond. Hij
voelde het verdriet en de pijn, zegt Philippe Claudel (1962), maar bang was hij
nooit. "De dood was vertrouwd gezelschap." In 'Grijze zielen', zijn bejubelde
roman uit 2003 en in 'Zonder mij', uit 2000, staat dan ook het sterven van
geliefden centraal.

Claudel, casual gekleed en relaxt, doctor in de Franse letteren, weet niet wat
hem overkomt. Sinds 'Grijze zielen' een bestseller werd, reist hij de wereld
rond. Hij doet het graag, beantwoordt geduldig vragen van journalisten, maar het
liefst is hij thuis, bij vrouw en kind. Nog steeds woont hij in het gebied waar
hij geboren werd, de Lorraine, Noord-Frankrijk, waar de herinnering aan de
'Grote Oorlog', die van 1914-1918, nog als een grauwsluier over het landschap
ligt.

In precies zo'n omgeving situeerde hij het prachtige 'Grijze zielen', in het
plaatsje V. Het is 1917, buiten is het ijzig koud, als het ontzielde lichaam van
een tienjarig meisje uit de rivier wordt gevist. Op enkele tientallen kilometers
afstand, achter een heuvel, ligt het front. Het dorpje lijkt nauwelijks door de
oorlog aangeraakt. Er wordt geleefd, liefgehad, ruziegemaakt en geroddeld. V.
is, kortom, een van die vele, wat kleurloze plaatsjes in het noorden van het
land.

Schuldgevoel

Maar de dood van het kind maakt veel emoties los. Vooral bij de verteller,
oud-politieman, die jaren na dato terugkijkt op zijn 'Zaak'. Verteerd door
schuldgevoel en nog verdrietig door de dood van zijn vrouw, reconstrueert hij
wat er die decembernacht moet zijn gebeurd. Het leven van de 'zielen uit V.'
heeft zwarte kantjes zo blijkt, zelfs een pasgeboren baby is niet vrij van
schuld.

Toch is de blik van de verteller ten aanzien van de bewoners van het
melancholische universum mild. De 'slechterik' bestaat niet bij Claudel, 'de
heilige' evenmin. De auteur daarover: "Alle mensen hebben naast hun goede kanten
hun zwakheden. Het verschil tussen de moordenaar en de gewone man is niet zo
groot als het lijkt." Dat vrouwen in 'Grijze zielen' een status aparte lijken in
te nemen, beaamt de auteur. "Voor mij vertegenwoordigen ze het licht in het
leven, de schoonheid en de kracht."

'Grijze zielen' had hij niet kunnen schrijven zonder zijn ervaring in de
gevangenis. Elf jaar lang gaf hij er les, in taal en literatuur. Ingrijpend,
noemt Claudel die tijd, vermoeiend ook. Zij die verschoppelingen waren,
verschilden niet veel van hem. Dat is een van de belangrijkste conclusies die
hij trok. "Je denkt, de wereld is simpel. Heb je een moord gepleegd, dan ben je
slecht. Maar goed en verkeerd liggen dichter bij elkaar dan gedacht. Ergens in
het bestaan van die mensen ging het vreselijk mis. Vaak is het niet jij, maar
het leven dat beslist."

Onderbewuste

Claudel is geen auteur die van tevoren een opzet voor zijn boeken maakt. Vanuit
het onderbewuste dienen de thema's zich aan. Een op de rug drijvend meisje op
een schilderij van Millet, de ogen gesloten, spookte al jaren door zijn hoofd.
Dat beeld werd door de schrijver gebruikt, de rest volgde vanzelf. En het
"overkwam" hem, zegt hij, dat het boek "thrillerachtige kantjes" kreeg.

Eenmaal aan het schrijven, gebruikte hij '1914-1918' als achtergrond, voor veel
Fransen een traumatische periode. "Het had net zo goed Joegoslavie of Irak
kunnen zijn", zegt de auteur. "Wat mij intrigeert is dat een gemeenschap
onbezorgd verder kan leven terwijl kilometers verderop een oorlog woedt. De
moord op een jong meisje in het dorp V. brengt beroering, het afslachten van
duizenden jongemannen, even verder, niet."

Ik-figuur

Het gebruik van een ik-figuur is een perspectief waar Philippe Claudel zich goed
bij voelt. Ook in 'Zonder mij' - al in 2000 geschreven, maar pas na het succes
van 'Grijze zielen' in het Nederlands vertaald - kiest hij voor de eerste
persoon. Hier betreft het een man voor wie het leven zinloos werd nadat zijn
geliefde overleed. Over die aanpak: "In de huid kruipen van je personages geeft
extra dramatiek."

Op een directere manier laat Claudel hier hetzelfde zien als in 'Grijze zielen'.
Dat mensen in toenemende mate eenzaam zijn, dat de samenleving steeds meer
individualiseert. 'Zonder mij' lijkt zelfs een aanklacht tegen de hardheid die
normaal lijkt te zijn geworden in het bestaan. De auteur schreef het boek met
het beeld van zijn babydochtertje in het hoofd. Want, "waar moet het met de
wereld heen?"

Ook de getourmenteerde verteller in 'Zonder mij' is vader van een kind. Claudel:
"Omdat zijn geest verwrongen is door het verlies van zijn vrouw, neemt hij
scherper waar." Maar dat is ook de rol van de schrijver, zegt de auteur, "om
ogen te openen die anders gesloten zouden zijn".

Philippe Claudel, 'Grijze zielen'; 237 blz.; EUR 18,90; 'Zonder mij'; 109 blz.;
EUR 14,90;

De Bezige Bij.

LOAD-DATE: March 25, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              73 of 105 DOCUMENTS

                                  De Telegraaf

                                 March 19, 2005

Discussie over leven en dood edelherten

SECTION: Pg. 12

LENGTH: 752 words

LELYSTAD - Stad en land heeft zich er de afgelopen weken mee bemoeid. Zelden is
er zo veel en zo heftig gesproken over de dieren in natuurgebied
Oostvaardersplassen. Door het plotselinge winterse weer in de eerste week van
maart hadden de kuddes edelherten, heckrunderen en konikpaarden zoveel moeite om
voedsel te vinden dat sommige dieren verzwakten en moesten worden afgeschoten.
Bijvoeren is er volgens het beleid van beheerder Staatsbosbeheer immers niet
bij. Onnodig lijden of natuurlijke selectie? Dat is de vraag.

Verschillende leden van de Tweede Kamer stonden vorige week op hun achterste
benen over het door Staatsbosbeheer gevoerde beleid en riepen verantwoordelijk
minister Veerman op het matje.

Maar ook 'gewone' Nederlanders winden zich op over in hun ogen zo veel onnodig
dierenleed. Een van hen is Rene Robijn. Als inwoner van Almere woont hij om de
hoek van de Oostvaardersplassen. De edelherten zijn als het ware zijn buren. Met
Robijn bezoeken we het gebied en gaan onder meer in discussie met bioloog Frans
Vera, geestelijk vader van het natuurlijk beheer in de Oostvaardersplassen,
beheerder Jan Griekspoor en Henk Luten, dierenarts in dienst van
Staatsbosbeheer.

"Beter goed geleefd en afgeschoten dan slecht geleefd en ook nog eens
gecrepeerd." Rene Robijn zet onmiddellijk de toon. Creperen: zo ervaart hij het
leven van de edelherten in het Oostvaardersplassengebied. "De dieren hebben
zichtbaar honger. Ze schillen de bast van de bomen in een laatste poging om te
overleven. Als beesten aan je zijn toevertrouwd moet je ook voor ze zorgen. Dat
zijn mijn normen en waarden. Waarom worden niet preventief in de herfst
edelherten afgeschoten zodat de dieren die overblijven in ieder geval in de
winterperiode voldoende te eten hebben?"

Frans Vera ontkent niet dat er dieren rondlopen die sterk vermagerd zijn. "Maar
dat hoort bij het natuurlijke proces. De beesten eten letterlijk en figuurlijk
in de zomer hun buiken rond. In de winter teren ze voor een deel op hun
vetreserves. Niet alle dieren redden het om de winter door te komen. Voordat ze
lijden schieten wij de dieren af..."

Jan Griekspoor: "We zijn met twee tot drie beheerders zeven dagen per week in
het gebied aanwezig om te kijken hoe de dieren het maken. Als we een beest zien
dat zich afzondert, apathisch is en niet meer met de kudde kan meekomen dan
nemen we onze maatregelen om onnodig lijden te voorkomen."

Dat beantwoordt echter nog niet de vraag van Rene Robijn waarom niet, net als op
de Veluwe, in het najaar al bij voorbaat de nodige dieren worden geschoten zodat
de overgebleven kudde voldoende eten heeft. En waarom wordt niet gekozen voor
bijvoeren?

Frans Vera: "In de herfst is het onmogelijk te beoordelen welke dieren het niet
zullen redden in de winter. Als we preventief gaan doden betekent het dat we
gezonde dieren uit de kudde wegschieten en er aan het einde van de winter alsnog
de zwakkere dieren sterven. Bijvoeren van edelherten is wettelijk verboden en
heeft bovendien geen zin omdat juist de sterkere dieren alles opeten en de
zwakkeren er niet van profiteren."

"Op dit moment weten we nog steeds niet hoe precies het draagvlak ligt van de
Oostvaardersplassen. In de oorspronkelijke plannen was sprake van hooguit 250
edelherten in dit gebied. Nu zijn dat er 1400 en die kunnen zich prima redden.
Let wel: er zijn afgelopen seizoen 420 kalveren geboren. In een natuurlijk
evenwicht zouden er net zo veel dieren sterven. Dat zijn er op dit moment echter
nog maar 200. Er is dus absoluut geen sprake van een hoog, laat staan een te
hoog, sterftecijfer."

Dierenwelzijn staat hoog in het vaandel van iedere Nederlander. We willen niet
dat beesten lijden. Ze moeten een goed leven hebben. Maar wat is dierenwelzijn?
Jan Griekspoor: "Het afschieten van gezonde dieren uit een kudde zorgt voor een
enorme stress. Ze worden bang voor mensen. Op de Veluwe vluchten de dieren weg
van de mens omdat jaarlijks zestig procent van de edelherten wordt afgeschoten.
In dit gebied zijn de beesten niet bang", zegt Griekspoor terwijl hij wijst op
een groep dieren die zich inderdaad niets aantrekt van ons bezoek. "Een dier dat
zich kwetsbaar durft op te stellen. Dat is ook dierenwelzijn."

Na een paar uur praten zijn de partijen het nog steeds niet met elkaar eens maar
is in ieder geval enig begrip ontstaan. En Henk Luten vertelt dat het met de
dieren die de winter nu door zijn gekomen nog deze week goed zal gaan: "Het gras
groeit ze zo direct de bek in. Dat kan ik iedereen verzekeren."

LOAD-DATE: March 19, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              74 of 105 DOCUMENTS

                                  De Telegraaf

                                 March 18, 2005

Kosteloos wonen op de bouw

SECTION: Pg. 1

LENGTH: 524 words

door Bert Huisjes

AMSTERDAM, vrijdag

De bouwsector wil met luxe wooncabines op bouwplaatsen de diefstal van peperduur
gereedschap en materialen terugdringen. Werklozen, arbeidsongeschikten en andere
thuisblijvers mogen er gratis wonen.

Sinds twee maanden loopt een proef met enkele wooncabines die geplaatst zijn op
verschillende bouwlocaties in heel Nederland. Het bedrijf Camelot Beheer in Den
Bosch, dat al jaren antikraakwachten levert voor leegstaande panden, denkt dat
het wonen op een bouwplaats een groot gat in de markt is.

Diefstal van machines en materialen is al jaren een plaag voor bouwbedrijven.
Huizen in aanbouw worden door klussers en beunhazen vaak gezien als een gratis
bouwmarkt. Regelmatig verdwijnen dure machines, tot aan shovels en takelwagens
toe.

Met de diefstallen en vernielingen is naar schatting jaarlijks 100 miljoen euro
gemoeid.

Het beheerbedrijf wil het tijdelijk wonen op een bouwplaats aantrekkelijk maken
met containers die voorzien zijn van douche, toilet, verwarming en televisie. De
containers worden sinds twee maanden op proef verhuurd aan bouwbedrijven en
projectontwikkelaars, die er geheel gratis oplettende bewoners bij krijgen.

Het bedrijf heeft ook een naam bedacht voor de nieuwe dienst aan de bouwers:
bouwbewoning. Directeur en uitvinder D. van der Ark ziet het als een logisch
vervolg op het laten bewonen van panden tegen krakers, waarvan de vastgoedsector
al jaren gebruik maakt.

Als 'bouwbewoners' wil Camelot Beheer liever geen studenten, zoals bij antikraak
wel het geval is. "Die gaan 's avonds uit en zijn in het weekeinde vaak niet
aanwezig", zegt Van der Ark. "Dat zijn juist de momenten dat er veel verdwijnt.
Daarom hebben we liever werklozen of mensen die afgekeurd zijn."

De bewoners van de cabines wonen gratis, net als antikrakers.

Ze betalen alleen een vergoeding voor gas, water en licht: 155 euro per maand.
Het bedrijf onderzoekt nog hoe de cabines van draadloos internet kunnen worden
voorzien. "Internettoegang is voor veel mensen een vereiste."

Aan de bewoners worden verder geen eisen gesteld, zolang ze maar netjes zijn en
opletten. "Ze doen eigenlijk niets anders dan wat een gewone burger doet: ze
bellen de politie als er onraad is. De aanwezigheid van mensen is voor dieven en
vandalen een enorme psychologische drempel. In de eerste maanden liep het aantal
incidenten op de proefplaatsen terug naar nul."

Lawaai

Over het woongenot op een lawaaiige bouwplaats moeten de bewoners zich niet te
veel illusies maken. Van der Ark verwacht dat dit voor velen geen probleem zal
zijn. "'s Avonds en 's nachts is het er wel rustig. Overdag hoeven ze er wat ons
betreft niet te zijn. Een baan is dan ook geen echt bezwaar."

Brancheorganisatie Bouwend Nederland noemt het aanbieden van gratis huisvesting
een slimme vondst. "Maar de veiligheid van die mensen moet natuurlijk wel goed
geregeld zijn. Die bewoners moeten niet achter dieven aangaan", zegt
woordvoerder H. Heutink. "Tegen kleine diefstal en vandalisme zal het goed
werken. Maar tegen de georganiseerde criminaliteit, die dure machines steelt,
zal het weinig uitrichten", aldus Heutink.

LOAD-DATE: March 18, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              75 of 105 DOCUMENTS

                                  De Telegraaf

                                 March 14, 2005

Dic van Duin sterk als pedante ploert

SECTION: Pg. 11

LENGTH: 344 words

HIGHLIGHT:
Fascinerende voorstelling van Keesen&Co

Stinkend jaloers is hij op de gewone man in zijn rijtjeshuurhuis. Want de
closetpotten gorgelen daar zo fraai geheimzinnig op eentonige namiddagen. Het is
een absurde gedachte uit de slotmonoloog van topondernemer Hermann Quitt,
gevierd zakenman, maar zo dolgedraaid in de carrousel van de 24-uurseconomie dat
hij zichzelf onderweg is kwijtgeraakt.

Acteur Dic van Duin speelt de dragende rol van Quitt in 'De laatsten der
Onverstandigen' mooi. Het toneelstuk van Peter Handke uit 1974 draait om hem, de
pedante ploert, de meedogenloze sadist, de arrogante bal die niet in staat is
lief te hebben.

Quitt en zijn zakelijke concurrenten Karl-Heinz (Xander Straat) en Harald
(Reinout Bussemaker), tevens zijn vrienden, spreken af om een einde te maken aan
de prijzenslag in supermarkten. Maar Quitt houdt zich als enige niet aan de
afspraak.

Het stuk kent een vreemdsoortige spanning tussen de drie geldbeluste zakenmannen
die zich eigenlijk geen emoties kunnen veroorloven. Gevoel is pathetisch voor
ondernemers, luidt het adagium. Gladde bralapen zijn het, strak in het pak,
beledigen is hun tweede natuur.

De gevoelige butler Hans (Michiel Nooter) en de nar Kilb (Wim Bouwens)
contrasteren mooi met de drie andere heren en zorgen voor licht vertier tussen
de soms zware monologen door. Het is namelijk een heel tanige voorstelling, met
lange poetische volzinnen die nogal wat verlangen van het concentratievermogen.

Verdrietige ogen

Maureen Teeuwen, de vrouw van Quitt, heeft weinig tekst, maar haar verdrietige
ogen spreken boekdelen. Zij is een schaduw in een ochtendjas, die door haar man
wordt beschouwd als meubilair. Monique Kuijpers is geestig in haar rol van de
hooggehakte zakenvrouw Paula Tax en hilarisch bijna wanneer ze zich op genante
wijze opdringt aan Quitt, die totaal onbewogen blijft onder haar hofmakerij. Er
wordt goed geacteerd in het toneelstuk, dat een fascinerend beeld geeft van de
vervreemding van de ziel, de bizarre werking van het brein en de geprogrammeerde
liefdeloosheid van de verzakelijkte mens.

Annet de Jong

LOAD-DATE: March 14, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              76 of 105 DOCUMENTS

                                  De Telegraaf

                                 March 10, 2005

Rel rond illegaal kantoor CDA'er

SECTION: Pg. 8

LENGTH: 385 words

HIGHLIGHT:
Kamerlid Algra sleept Heerenveen voor de rechter

door Andre Spaansen

JUBBEGA/LEEUWARDEN, donderdag

Het CDA-Tweede-Kamerlid Rendert Algra zal zich de volgende keer dat hij iets op
zijn erf plaatst waarschijnlijk wel een tweede keer bedenken. 'Zijn' gemeente
Heerenveen meent namelijk dat een forse kantoorcabine bij zijn huis in Jubbega
er in ieder geval niet mag staan. De getergde christen-democraat liep een boete
op van duizenden euro's.

De Fries laat het er niet bij zitten. Hij sleept Heerenveen op zijn beurt zonder
pardon voor de bestuursrechter om zijn kantoor alsnog legaal te krijgen. "Zo ga
je toch niet met je burgers om?" meent Algra.

Het gaat Algra niet over de vraag of het mobiele kantoor er al dan niet mag
staan. "Er stond eerder een schuur, tientallen jaren lang, dus dit moet dan toch
ook kunnen", zegt hij. "Het gaat erom dat ik tijdens mijn vakantie een
aangetekende brief toegestuurd heb gekregen, die vervolgens uiteraard retour
naar het gemeentehuis ging. Pas weken later kreeg ik alsnog, na aandringen, een
gewoon afschrift. Toen bleek dat het kantoor weg moest en dat de bezwaarperiode
tegen dit besluit al voorbij was."

Algra benadrukt dat hij zich tijdens zijn procedure als een 'gewone' burger
heeft gedragen. "Ik heb geen lijntjes uitgelegd bij de burgemeester of zoiets."

Te koop

Het gewraakte kantoortje staat alweer een tijdje te koop, zelfs via
Marktplaats.nl. "Voor 15.000 euro heb je een prachtige ruimte van ruim zeven bij
twee meter", zegt Algra, lachend als een boer die kiespijn heeft.

"Wat een gedoe. De gemeente heeft laten weten dat ze voorlopig elke week een
foto komt nemen van het kantoor, om te controleren of het er nog staat. Op een
gegeven moment zou ik duizend euro per week moeten betalen."

De gemeente meent dat haar verontwaardigde burger wel degelijk de kans heeft
gehad zijn problemen aan te kaarten. "Maar juist vanwege mijn afwezigheid door
de vakantie heb ik die gemist. Nu zeggen ze dat ik in die periode mijn post maar
door een zaakwaarnemer had moeten laten bekijken. Wie doet dat nu voor zijn
prive-adres?" vraagt Algra zich af.

Heerenveen wil niet op deze specifieke zaak ingaan, liet ze gisteren weten. Ze
zegt slechts burgers die iets veranderen aan gebouwen op te roepen goed contact
te leggen met de gemeente. De twee partijen staan morgen tegenover elkaar in
Leeuwarden.

LOAD-DATE: March 10, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              77 of 105 DOCUMENTS

                                  De Telegraaf

                                 March 9, 2005

BAL

SECTION: Pg. 5

LENGTH: 145 words


NU de vaste koppen elkaar weer hebben afgelebberd op het Boekenbal in de
Amsterdamse Stadsschouwburg, er weer druk gesmiespeld is over wie het
tegenwoordig met wie doet en er ook veel gehuichelde lof is toegezwaaid aan Jan
Wolkers, die dit jaar het geschenk heeft geschreven...

En nu er een troostend Bal der Geweigerden heeft plaatsgevonden in de poptempel
Paradiso, waar de succeslozen groots en meeslepend verzopen in sloten bier,
whisky en Chateau Migraine...

Nu is het weer tijd voor de ernst des levens en voor het
gekozen-burgemeesterschap.

De vaste koppen aldaar zullen elkaar, na de complete flop van de propagandatour
van Thom de Graaf, elkaar nog jarenlang minzaam toelachen...

En veel te lang zal het duren, voordat de door de gewone man weggestuurde
regenten hun verdriet zullen verdrinken op het Bal der Geweigerde Burgemeesters.

HERMAN EETGERINK

LOAD-DATE: March 9, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              78 of 105 DOCUMENTS

                                  De Telegraaf

                                 March 9, 2005

Overheid moet gaan kijken naar inkomen van gezinnen

SECTION: Pg. 23

LENGTH: 611 words

HIGHLIGHT:
voormalig staatssecretaris van financien in proefschrift:

DEN HAAG, woensdag

Kijk niet meer naar het inkomen van individuen maar naar het vermogen van
gezinnen. Dan kunnen de effecten van overheidsbeleid veel beter gemeten worden
dan nu. Dat Jan Modaal er 2% op vooruit gaat in koopkracht zegt heel weinig over
het effect op de draagkracht van gezinnen. Bovendien bestaat Jan Modaal helemaal
niet, betoogt voormalig staatssecretaris van Financien Steven van Eijck in zijn
proefschrift 'Het vermogen te dragen'.

De huidige inkomensplaatjes kunnen wat hem betreft dan ook naar de prullenbak.
Volgens Van Eijck hebben ook de hypotheekaftrek en de vermogensrendementsheffing
hun langste tijd gehad.

Het inkomen van Jan Modaal kan worden verdiend door een bijklussende student,
een douairiere die inteert op haar vermogen of een werkende alleenstaande moeder
met drie kinderen, stelt Van Eijck, op dit moment speciaal regeringscommissaris
voor het jeugdbeleid. Het is dan ook beter te kijken naar de vermogenspositie
van huishoudens, meent de fiscaal-econoom. Hij verdeelt daartoe de circa 6,7
miljoen huishoudens die ons land rijk is onder in zeven groepen, waarbij hij
gekeken heeft naar sociaal-economische en financiele kenmerken. Het model is
uitgebreid doorgerekend door Financien.

Van Eijck kijkt bij de indeling van zijn Welstands- en draagkrachtklassen
(WD-klassen) naar het aantal leden van een huishouden; de samenstelling van dat
huishouden; het aantal verdieners; de leeftijd van de hoofdkostwinner; de
sociaal-economische klassen; de belangrijkste inkomstenbron; het bruto-inkomen;
de waarde van de eigen woning en de drie belastingboxen.

Uit zeer voorlopige berekeningen van het ministerie van Financien blijkt
overigens dat de koopkracht voor 2006 uiteen loopt van min 1% voor de minima tot
plus 4% voor andere groepen. Het kabinet werkt met man en macht aan het op peil
brengen van de koopkracht voor de minima. Officiele cijfers over de koopkracht
komen pas in september met Prinsjesdag naar buiten.

Vanuit de vraag of de sterkte schouders wel de zwaarste lasten dragen komt Van
Eijck tot de stelling dat de vermogensrendementsheffing zijn langste tijd gehad
heeft. Nu is het zo dat de fiscus er van uitgaat dat iemand met zijn of haar
vermogen 4% rendement maakt. Daarover wordt 30% belasting geheven, zodat
effectief 1,2% geheven wordt. Het is echter veel makkelijker 4% rendement te
maken met een groot vermogen dan met EUR 50.000, argumenteert de nieuwbakken
doctor. Hij denkt dan ook dat de forfaitaire rendementsheffing uiteindelijk
vervangen zal worden door een vermogenswinstbelasting. Zeker omdat al goed
gemeten kan worden hoeveel vermogen iemand daadwerkelijk heeft. "Beredeneerd
vanuit de draagkrachtgedachte moet dan ook de conclusie worden getrokken dat
theoretisch gezien de zuivere vermogenswinstbelasting de meest bevredigende vorm
van inkomstenbelastingheffing over vermogensinkomsten is", schrijft Van Eijck.
Over het tarief wil de voormalig bewindsman niet speculeren, ondanks de kritiek
van sommigen dat vanwege de slechte beurs de afgelopen jaren veel vermogens veel
minder gerendeerd hebben dan de 4% waar de fiscus vanuit gaat.

In zijn proefschrift pleit de fiscaal-econoom er verder voor het eigen huis als
vermogen te beschouwen en dus in box 3 onder te brengen. Nu zitten de
hypotheekrenteaftrek en de kapitaalverzekering van de eigen woning in box 1 om
niet-fiscaal-technische redenen. "Naar mijn inschatting zal op termijn de eigen
woning als vermogenscomponent verhuizen naar box 3." Het huidige kabinet blijft
echter steeds bij haar standpunt dat aan de hypotheekrenteaftrek niet getornd
zal worden.

Van Eijck heeft aan zijn proefschrift zo'n tien jaar gewerkt.

LOAD-DATE: March 9, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              79 of 105 DOCUMENTS

                                  De Telegraaf

                                 March 9, 2005

Dr. Van Eijck: "Jan Modaal bestaat niet"

SECTION: Pg. 4

LENGTH: 516 words

Vrolijk gerinkel, alsof er met munten werd gegooid, klonk in de aula van de
Erasmus Universiteit Rotterdam. Het kwam van de staf van de pedel, waarachter
Steven van Eijck de zaal binnenliep om zijn proefschrift, Het vermogen te
dragen, te verdedigen. En geld, daar ging het om tijdens de promotie van deze
kortstondig staatssecretaris van Financien onder Balkenende I.

"Mijn stelling is dat Jan Modaal niet bestaat", klonk het in de zaal vol
financiele kopstukken, onder wie oud-staatssecretaris Willem Vermeend,
staatssecretaris Joop Wijn en voormalig Rekenkamervoorzitter en
ex-staatssecretaris van Financien, Henk Koning.

In een spraakwaterval betoogde Van Eijck dat rechtvaardige belastingheffing niet
alleen op inkomen gebaseerd mag zijn, maar ook op koopkracht. Daarom bedacht de
Erasmus-docent een nieuw model om de koopkracht van de bevolking in aan te
geven.

"Het leest als een spannend boek", vond de Tilburgse hoogleraar Peter Essers,
lid van de promotiecommissie. "Maar geeft u zich als wetenschapper niet gewonnen
voor de politiek?" en hij begon over de rijken die alleen maar rijker worden
door het huidige belastingstelsel, waar Van Eijck medeverantwoordelijk voor is.
Gegniffel in de zaal.

"Ik ben blij dat ik hier zit", zei Vermeend vanachter de commissietafel, toen
hij op zijn beurt de promovendus ondervroeg. "Wat is het nut van uw
proefschrift?" vroeg Vermeend en ook om deze kritische vraag zaten de
collega-professoren fijntjes te glimlachen. Van Eijck besloot zijn antwoord met:
"Ik waarschuw ervoor om mensen af te rekenen op hun inkomen!"

Plechtigheid

"Hora Est", onderbrak de pedel de vragen van promotor prof.dr. Leo Stevens. Maar
hij kreeg ruim spreektijd in zijn laudatio, die de plechtigheid besloot. "Dit
was de meest bewerkelijke promotiebegeleiding uit mijn wetenschappelijke
carriere", verzuchtte Stevens. "Dit is geen klacht, maar een zeer welgemeend
compliment."

Een lofzang op de gedrevenheid en het doorzettingsvermogen van de voormalige
bewindsman volgde. Ook de andere commissieleden waren vol lof.

"Lies, ook jij bedankt", richtte Stevens zich tot Van Eijcks echtgenote. "Het
komt door jou dat we hem niet verspeelden aan de politiek. Terwijl in de
wetenschap zo veel betere dingen te doen zijn."

Staatssecretaris Wijn was onder de indruk. "Er zitten aanknopingspunten in",
hield hij zich echter op de vlakte over Van Eijcks koopkrachtmodel. "Het is
tintelend, sprankelend", vond fiscalist Willem Stevens. "Maar het nieuwe
belastingstelsel zal dit niet zijn."

Ook de Rotterdamse burgemeester Ivo Opstelten, havenwethouder Wim van Sluis en
Tweede-Kamervoorzitter Frans Weisglas hadden tijd vrijgemaakt. "In de Kamer was
hij ook al niet te stuiten", zei Weisglas. En dat ging ten koste van de
stenografen. Voor hen dreigt slecht nieuws: "Nu kan ik me als speciaal
regeringscommissaris voor de jeugdzorg nog niet binden aan een partij", zei Van
Eijck, nadat hij zijn felicitatie in ontvangst nam. "Ik moet ze juist allemaal
op een lijn zien te krijgen. Maar het kan goed zijn, dat ik daarna weer door een
of andere partij gevraagd word."

LOAD-DATE: March 9, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              80 of 105 DOCUMENTS

                                  De Telegraaf

                                 March 8, 2005

Tattoo's & piercings

SECTION: Pg. 2

LENGTH: 114 words

Tattoo's & piercings vertelt de verhalen van de gewone Nederlanders die
tattooshops bezoeken. Alle acht afleveringen bestaan uit twee delen: het verhaal
achter de tatoeage of piercing en algemene informatie over bijvoorbeeld de
geschiedenis van de tatoeage.

Steeds meer mensen kiezen ervoor om hun lichaam met een plaatje of piercing te
versieren. Achter elke afbeelding schuilt een reden, een gedachte. Een vader die
de naam van zijn pasgeboren kind op zijn arm laat zetten, een jong stel dat in
plaats van een trouwring een getatoeeerde ring laat plaatsen. Een Ajax-fan, of
juist een Frans Bauer-fan. Tatoeeren is een manier van uiten, zien we in de
Veronica-serie.

LOAD-DATE: March 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              81 of 105 DOCUMENTS

                                  De Telegraaf

                                 March 8, 2005

Namen van ex-spionnen Oost-Europa op straat

SECTION: Pg. 13

LENGTH: 491 words

door Hans Kuitert

BOEDAPEST, dinsdag

De namen van vroegere agenten en informanten van Oost-Europese geheime diensten
uit de tijd van het communisme liggen nu op straat. Met dank aan het internet.
Alleen in Slowakije gebeurt dat op last van regering en parlement. In Polen en
Hongarije hebben journalisten en wetenschappers lijsten met vele duizenden namen
op websites gezet zonder toestemming van de overheid.

Hongaren, Polen en Slowaken speuren op die sites. Sommigen omdat ze bang zijn
dat het zorgvuldig bewaarde geheim van hun gespioneer op medeburgers bekend
wordt. Anderen omdat zij willen weten wie hun buurman is. De geheime diensten in
het voormalig Oostblok hebben altijd gewone burgers ingezet om de handel en
wandel van anderen te volgen. Niet zelden werden deze informanten onder druk
gezet. Een veel gehanteerde methode was hun carriere of studie af te breken als
zij niet zouden meewerken. Ook vele prominenten staan op de lijsten. Van een
deel was dat al bekend, maar sommige namen blijken nieuw te zijn.

De regeringen staan nu onder druk. Wekelijks duiken er bijvoorbeeld in Hongarije
nieuwe lijsten op, maar altijd zonder details, zoals de aard van het
spionagewerk en namen van de beloerde medeburgers. In Hongarije ligt nu een
wetsvoorstel op tafel om de onthullingen beter te regelen, maar wel zo dat
mogelijke staatsgeheimen worden beschermd.

Noodwet

In Polen is het parlement zo geschrokken van een lijst met 164.000 namen, dat
een noodwet is aangenomen om mensen van blaam te zuiveren die weliswaar op die
lijst staan, maar geen informanten waren doch slachtoffers van spionage.
Journalist Bronislaw Wildstein had de lijst uit een staatsarchief ontvreemd. De
regering zegt dat velen helemaal niet als spion hebben gewerkt. Iedereen die
wordt genoemd kan meteen inzage in zijn dossier krijgen.

Het is een reparatie achteraf, die Hongarije vooraf wil regelen, al duiken er
steeds nieuwe naamlijsten op. Het Hongaarse wetsvoorstel wil dat de bestaande
wet op de bescherming van persoonsgegevens op spionnenlijsten beter wordt
toegepast en de erfopvolger van de geheime dienst er bij betrokken wordt. Het
Hongaarse parlement is verdeeld en veel wetenschappers en journalisten vinden
een dergelijke bescherming overbodig. Ze blijven doorgaan met het openbaar maken
van namen, omdat zij de tijd rijp achten om een punt te zetten achter het
communistische verleden.

Slowakije was begin dit jaar deze clandestiene publicatiegolf voor. Een
staatsinstelling, het genaamde Instituut van Nationaal Geheugen, kreeg van het
parlement de opdracht de archieven gefaseerd te openen. Op de website van het
instituut zijn in de afgelopen maanden al duizenden namen geplaatst.

De verwachting is dat er uiteindelijk 50.000 namen van verklikkers en spionnen
bekend zullen worden. De Slowaakse openheid werd bij buurregeringen met gefrons
begroet. Die zijn gedwongen hun weerzin tegen het oprakelen van het verleden op
te geven.

LOAD-DATE: March 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              82 of 105 DOCUMENTS

                                  De Telegraaf

                                 March 5, 2005

Peking dreigt Taiwan met 'oorlogswet'

SECTION: Pg. 9

LENGTH: 559 words

HIGHLIGHT:
'Aanval bij onafhankelijkheid'

Van onze correspondent

PEKING, zaterdag

Peking is schoon, de politie is overal aanwezig, het Plein van de Hemelse Vrede
is voor het gewone volk afgesloten en het internet is extra opgekuist. Maar als
de komende dagen het Chinese parlement bijeenkomt, zal het er af en toe toch
minder fris aan toe gaan. De parlementariers buigen zich dan over een omstreden
wet waarmee Peking zichzelf verplicht Taiwan aan te vallen mocht het eiland zich
onafhankelijk verklaren.

's Lands parlement is vanaf vandaag voor minstens twaalf dagen voor het oog van
de 1,3 miljard Chinese televisiekijkers tezamen en dat geeft ieder jaar weer een
hele heisa. De 2000 afgevaardigden, gekleed in vaak kleurige etnische dracht uit
het hele land, zullen zoals altijd weer in de gigantische Hal van het Volk aan
het Plein van de Hemelse Vrede een show van nationale eenheid brengen. Want van
een ding kan het Chinese volk en de hele wereld ook dit jaar weer zeker zijn:
het parlement heeft nog nooit een voorstel van de communistische partij
weggestemd en dat is ook deze keer weer ondenkbaar.

Generaties

Maar die eeuwige voorspelbaarheid betekent nog niet dat het er ook in de
wandelgangen zo tam aan toe zal gaan. Zo staat onder meer tot woede van Taiwan
en de VS de zogenaamde 'Anti-afscheidingswet' op het programma. Met deze nieuwe
wet verplicht Peking zichzelf bij een onafhankelijkheidsverklaring van Taiwan
het land binnen te vallen. Daar kunnen met deze wet ook toekomstige generaties
dan niet meer onderuit.

Volgens Taipei en Washington stookt Peking daarmee bewust de aloude vijandigheid
tussen de beide kemphanen op. Temeer omdat China gisteren verklaarde de
defensie-uitgaven dit jaar met een extra 13 procent te verhogen.

Maar Peking ontkent boze opzet. Parlementswoordvoerder Jiang Enzhu verklaarde
gisteren op een persconferentie dat de nieuwe wet zeker niet is bedoeld als een
'mobilisatiebevel' of een 'commando om vijandelijkheden tegen Taiwan te
beginnen'. Een conclusie waar hij opvallend genoeg in wordt gesteund door enkele
internationale analisten.

Volgens Chen Yali, een Amerikaanse politieke wetenschapper, is de omstreden wet
inderdaad minder bloeddorstig dan het door Taiwan en de VS wel wordt
gepresenteerd. "Eigenlijk is het vooral een slimme zet waarmee de liberale
vleugel van de communistische partij de conservatieven de wind uit de zeilen
neemt", zegt hij. De liberalen zouden daartoe zijn gedreven onder vuur van
oorlogszuchtige conservatieve ultranationalisten. Die dringen steeds meer aan op
onmiddellijke militaire actie tegen Taiwan en sommigen gaan zelfs zo ver
nucleaire wapens in te willen zetten tegen eilandjes die onder controle staan
van Taipei. Meningen die momenteel als uiterst politiek correct worden gezien in
China en die ronduit in de pers bejubeld worden. De liberale vleugel krijgt
daarentegen in dit klimaat geen enkele kans en kan alleen maar aansturen op een
compromis: deze Anti-afscheidingswet zou daar het resultaat van zijn.

China belooft formeel wat het altijd al heeft beloofd te doen en dat is Taiwan
aanvallen als het zich onafhankelijk verklaart. Maar daarmee kunnen de
conservatieven niet gemakkelijk meer op oorlog aandringen zolang Taiwan niet
officieel de banden doorsnijdt. In de wandelgangen van het Chinese parlement
wordt daar de komende anderhalve week nog heftig over gediscussieerd.

LOAD-DATE: March 7, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              83 of 105 DOCUMENTS

                                  De Telegraaf

                                 March 5, 2005

Kunstschatten van een verzamelgek

SECTION: Pg. 29

LENGTH: 495 words

HIGHLIGHT:
Uniek art-deco-interieur in Brusselse villa

BRUSSEL - Liefhebbers van art deco weten vast wel dat er in Brussel op dit
gebied enorm veel te zien is, ondanks de brute sloophamers die in de jaren '60
en '70 onder het mom van de vooruitgang gruwelijk veel historische panden met de
grond gelijk hebben gemaakt. Velen weten de weg te vinden naar het Horta-huis in
de mooie wijk Elsene, waar de beroemde architect Victor Horta heeft gewoond.
Minder bekend, maar net zo'n kostbaar pareltje, is het Museum David en Alice van
Buuren in de chique Brusselse gemeente Ukkel.

In deze schitterende villa uit 1928, in de stijl van de Amsterdamse School,
woonde het rijke joodse bankiersechtpaar Van Buuren. David van Buuren, van
oorsprong een Nederlander, was een gepassioneerd kunstverzamelaar en suikeroom
voor veel kunstenaars. Het paar richtte het huis helemaal in art-decostijl in,
en regelde bij testament dat dit prachtige interieur tot op de dag van vandaag
ongewijzigd is te bewonderen.

Voorloper

De grote hal, eetkamer, salons en het kantoor en atelier staan open voor de
bezoeker. Diens mond zal openvallen van de kostbare verzameling unieke
meubelstukken, wandpanelen, lampen, kunstwerken, zeldzame tapijten en vooral de
talloze schilderijen. De schildercollectie omspant de periode van de
Middeleeuwen tot en met de 20e eeuw. Te zien zijn onder meer werken van Pieter
Breughel de Oude, Pieter Saenredam, Ensor, Van Dongen, Van Gogh, Desmet en
Permeke. Daarnaast springt de grote verzameling werken van Gustave Van de
Woestijne in het oog, een Vlaamse voorloper van het surrealisme voor wie Van
Buuren de grote beschermheer was.

Nadat u dromerig door de vertrekken heeft gedwaald en heeft berekend dat zo'n
heerlijk huis voor de gewone man onbetaalbaar zou zijn, wachten buiten de
schitterende tuinen die een onlosmakelijk geheel vormen met de villa. Er is
onder andere een geometrische art-decorozentuin, een exotische tuin en een
fantastisch labyrint met zeven groene 'zalen' met beelden, die verwijzen naar
het oude Hooglied van koning Salomon uit het Oude Testament.

Voor de romantische zielen is er de zeer fraaie Tuin van het Hart, die Alice van
Buuren in 1970 liet aanleggen als een liefdeshulde aan haar echtgenoot, vijftien
jaar na zijn dood. Dit heerlijke besloten tuintje in de vorm van een hart,
bestaand uit twaalf kleinere hartjes en verrijkt met prachtige beelden, geeft
het park een romantisch tintje en verleidt de bezoeker tot uitgebreid mijmeren
over liefde, geluk en wat het leven allemaal nog meer de moeite waard maakt.
REISWIJZER

Museum David en Alice van Buuren, Leo Erreralaan 41, 1180 Brussel. Elke dag
behalve dinsdag geopend van 14 uur tot 17.30. Zie www.museumvanbuuren.com.

Voor informatie over het Horta-museum zie www.hortamuseum.be, elke dag geopend
behalve maandag van 14 uur tot 17.30 uur. Bij de Brusselse VVV is ook een
brochure verkrijgbaar voor een art-decowandeling door de Belgische hoofdstad. Er
worden ook regelmatig wandelingen met gidsen georganiseerd.

LOAD-DATE: March 7, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              84 of 105 DOCUMENTS

                                  De Telegraaf

                                 March 2, 2005

ZEEUWS MEISJE PRESIDENTSVROUW

SECTION: Pg. 15

LENGTH: 1313 words

HIGHLIGHT:
Sandra Roelofs vraagt met autobiografie aandacht voor Georgie

AMSTERDAM - In haar dagelijks leven heeft Sandra Roelofs vijf lijfwachten om
zich heen. "Het went", zegt ze, "kocht ik vroeger twee ijsjes als ik met mijn
zoon Eduard winkelde, tegenwoordig koop ik er zes. En tja, het is wel meteen
heel vol in zo'n ijssalon."

De first lady van Georgie blijft tamelijk nuchter onder haar status. Ze trouwde
dan ook niet ooit de leider van een land, maar een gewone, armlastige
rechtenstudent. Weliswaar een met politieke ambities en hoogstaande idealen,
maar dat betaalde indertijd niet de huur van het armoedige appartement in New
York, waar het pasgetrouwde stel z'n prille relatie begon. Daarvoor moest gewoon
worden gewerkt. Sandra had secretaressebaantjes en werkte als tolk/vertaalster
terwijl haar man Mikheil Saakasjvili zijn studie voltooide. Ze vertelt erover in
haar autobiografie 'Het verhaal van een idealiste', die morgen bij uitgeverij
Archipel verschijnt.

Sandra Roelofs leerde Mikheil kennen toen ze een cursus mensenrechten volgde in
Straatsburg. Ze was eerder al ooit op vakantie geweest in zijn vaderland en dat
bleek voldoende reden voor een geanimeerd gesprek. Toen hij later op doorreis
naar New York een tussenstop maakte in Frankfurt, reisde Sandra hem tegemoet. Ze
besloot met hem mee te gaan. Samen verhuisden ze naar Georgie, waar Mikheil
minister werd onder Eduard Shevarnadze. In 2001 vond hij echter dat de
president, die hij ooit zo bewonderde, zijn volk niet meer goed diende. Mikheil
richtte de oppositiepartij op.

"Daar is geen kiezen aan", zegt Sandra. "Je ontmoet een persoon en als dat klikt
dan denk je toch 'wat er ook komt, we slaan ons er samen wel doorheen'. Toen wij
in Georgie aankwamen, begrepen we al snel dat we een belangrijke rol konden
spelen voor het land. En het is gewoon zo: politiek gaat bij ons voor het
gezin."

Ter ondersteuning van haar boek doet ze deze week haar vaderland en Belgie aan
alvorens door te reizen naar Italie voor een staatsbezoek. "Georgie is een
prachtig land, waar wel nog heel veel werk moet worden verzet. Ik doe er alles
aan om het daarbij te helpen. Als ik met mijn boek voor elkaar krijg dat meer
mensen bereid zijn mee te betalen aan de wederopbouw van Georgie, dat sinds het
onafhankelijk is van Rusland, weliswaar vrij is, maar ook arm en verwaarloosd,
dan heb ik mijn doel bereikt. In mijn land zijn er mensen die hun kinderen niet
naar school kunnen sturen omdat ze geen geld voor schoenen hebben, die geen dak
boven het hoofd hebben en niets te eten. Wij hebben humanitaire hulp nodig."

Maar dat is niet de enige reden voor het verschijnen van de autobiografie. "Ik
wilde altijd schrijfster worden. Heb dit boek in negen maanden geschreven.
Voornamelijk in de avonduren. Ik heb me echter ook een paar keer enkele dagen
teruggetrokken in de bossen. Zonder mijn gezin, maar tja, wel met een bodyguard.
Dat moet nou eenmaal. Gelukkig zijn het aardige mensen die er begrip voor hebben
dat ik en mijn gezin af en toe behoefte hebben aan privacy. En nee, ik ben niet
echt bang, ondanks de bedreigingen aan het adres van mij of Mikheil. Toen mijn
man nog oppositie voerde en soms harde beschuldigingen uitte, vond ik het
beangstigender. Nu hij aan de macht is, zijn we bijzonder goed beveiligd."

Rozenrevolutie

Na de verkiezingen van 2003, waarbij Shevarnadze werd beschuldigd van
verkiezingsfraude, nam de oppositiepartij de macht over tijdens de vreedzame
Rozenrevolutie. Nieuwe verkiezingen werden uitgeschreven en oppositieleider
Mikheil scoorde 96 procent van de stemmen. Sindsdien is hij de leider van het
land. Shevarnadze woont in een villa aan de rand van de hoofdstad en zei over
zijn opvolger: "Saakasjvili is een man met talent, zonder twijfel. En hij heeft
nog een pluspunt: hij heeft een voortreffelijke vrouw uit Nederland. Ze spreekt
in prachtig Georgisch over ernstige zaken. Ze maakt een zeer goede indruk. Ik
zou wensen dat Saakasjvili als president net zo'n goede indruk achterlaat als
zijn vrouw."

Vleiende woorden voor de vrouw van de man die hem liet afzetten. En die
sindsdien haar eigen ambities in de ijskast heeft gezet. Maar dat bestrijdt ze.
"Ik heb nooit zo nodig in het middelpunt van de belangstelling hoeven staan. Ik
draag mijn steentje bij, ben altijd idealistisch geweest en heb zeven jaar
geleden een eigen stichting opgericht om arme Georgiers te helpen en
onderwijsprojecten te ondersteunen. Maar ik blijf liever in de schaduw. Daarom
vind ik het ook zo fijn in Nederland. Hier kan ik nog anoniem zijn. Hoewel, soms
ontmoet ik in Georgie ook mensen die me niet kennen. Heel verfrissend. Ik zat
laatst in een boemeltreintje en had een gesprek met mensen die uit een dorpje
komen waar geen radio en televisie is. Pas toen andere reizigers hen erop wezen,
ontdekten ze dat ik de vrouw van de president ben. 'Ah, vandaar', zeiden ze,
'dat deze trein geen kapotte stoelen heeft, zo schoon is en de ramen zijn
gemaakt.' Daar ben ik dan heel blij mee; dat die mensen in een nette trein
kunnen reizen omdat ik er ooit in heb gezeten."

Want Sandra stelt zichzelf niet graag boven het gewone volk. Als er een
boemeltreintje rijdt, hoeft zij niet zo nodig in een helikopter en het gratis
abonnement voor een dure sportclub wees ze resoluut van de hand. "Honderdvijftig
dollar per maand. Dat kan vrijwel niemand in Georgie betalen. Dan ga ik liever
naar het openbare zwembad met zijn afgebladderde kleedhokjes. Daar voel je de
geschiedenis van generaties kinderen die er hun zwemdiploma hebben gehaald. Dat
maakt me veel gelukkiger."

In Nederland hebben alle zwembaden tegenwoordig nette kleedhokjes en het kost je
hooguit een paar eurootjes om een middagje te zwemmen. "Ik mis niet de welvaart
van Nederland. Of het comfort", zegt Sandra. "Dat er hier geen kuilen in de
wegen zitten en het licht het altijd doet, is voor mij geen reden voor heimwee.
Ik heb wel af en toe last van nostalgische gevoelens. Dan verlang ik naar het
Zeeland uit mijn jeugd, naar mijn familie en vrienden." En naar dropjes,
hagelslag en Donald Ducks, die ze steevast laat meenemen als landgenoten naar
Georgie komen. Ook voor zoon Eduard, die inmiddels negen is. "Nee, we hebben
geen geemancipeerde taakverdeling thuis", geeft ze toe. "Daar heeft mijn man het
te druk voor. Zijn prioriteiten liggen elders en daar heb ik begrip voor. En
hoewel in Georgie vrouwen vaak hoogopgeleid zijn, zijn ze er wel gedienstiger
ten opzichte van mannen dan in Nederland. Mikheil kan wel koken. Hij is moderner
dan de meeste mannen in het land omdat hij in Amerika heeft gestudeerd en van
zijn leraar stiekem verboden Engelse en Franse tijdschriften te lezen kreeg.
Maar een strijkijzer of een stofzuiger heb ik hem nooit vast zien houden. Eduard
en ik eten meestal op mijn werk en mijn man in het regeringsgebouw en 's avonds
maak ik iets simpels: geroosterd brood of eieren." Want presidentsvrouw of niet,
Sandra houdt er geen huishoudelijke staf op na. "Ik heb een mevrouw die de was
doet en schoonmaakt en dat is het. De lijfwachten helpen trouwens ook vaak. Die
dragen mijn boodschappen naar ons driekamerappartement."

Over tien maanden gaat ze verhuizen naar de officiele residentie. Dan komt er
ook die hond waar Eduard zo naar verlangt. "Of het voor lang is? Dat weet je
nooit. Ik denk niet dat Mikheil bij de volgende verkiezingen weer 96 procent van
de stemmen krijgt. Als je een land goed wilt leiden, moet je af en toe
onsympathieke beslissingen nemen. Ik geloof wel dat het grootste deel van het
volk hem zal blijven vertrouwen."

De lijfwacht komt zeggen dat haar man aan de telefoon is. Ze belt hem straks wel
terug, zegt ze in het Georgisch. Ze heeft het nu te druk.

"Het is zo'n prachtig land", zegt ze, "schitterende natuur, geweldig mooie
dorpjes, alleraardigste mensen. Een klein paradijsje." Met een plastic pen
schrijft ze een opdracht op het voorblad van haar boek: 'Van Sandra en wellicht
tot ziens in een ver land: Georgie.'

tot

LOAD-DATE: March 2, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              85 of 105 DOCUMENTS

                                  De Telegraaf

                                 March 2, 2005

'Beeld graaien onterecht: topmanagers matigen ook'

SECTION: Pg. 21

LENGTH: 491 words

DEN HAAG, woensdag

Bestuurders aan de top graaien niet. Integendeel, ze houden zich zelfs netjes
aan de afspraken over loonmatiging. Het negatieve beeld van de afgelopen jaren
dat menig topmanager over zichzelf afriep door een riante beloning te
accepteren, is nu definitief ontzenuwd. Dat is de stellige conclusie van VNO-NCW
op basis van een onderzoek naar Nederlandse topinkomens dat Tower Perrin deed in
opdracht van de werkgeversorganisatie.

De topsalarissen stegen in 2004 met gemiddeld 1%, zo blijkt uit onderzoek bij
vijftig grote, deels beursgenoteerde, ondernemingen. In de ons omringende landen
lag dat percentage gemiddeld tussen de 4 en 9%. "Het algemene beeld is nu wel
duidelijk. Het Nederlandse bedrijfsleven opereert over het algemeen zeer
verantwoord", stelt werkgeversvoorzitter Jacques Schraven. Hij ergerde zich de
afgelopen jaren groen en geel aan de vakbeweging die hem regelmatig met pittige
voorbeelden van graaiende topbestuurders om de oren sloeg. FNV-voorzitter De
Waal introduceerde zelfs een kleptocratentax met een 100%-heffing voor inkomens
boven de anderhalf miljoen euro. Dit als reactie op de eis van werkgevers om
vanwege de slechte economie en belabberde concurrentieverhoudingen de lonen van
de gewone man op de werkvloer te bevriezen. "Ik ben blij met dit
onderzoeksresultaat. Het heeft niets te maken met de kritiek van de vakbeweging.
Ook de 300.000 demonstranten op het Museumplein maakten geen verschil", aldus
Schraven. Volgens de werkgeversvoorman verdienen vooral de raden van
commissarissen van de vijftig onderzochte grote ondernemingen een pluim. "Ze
hebben hun verantwoordelijkheid genomen en uiterste terughoudendheid betracht.
Dit lijkt gemakkelijker dan het is, gezien het feit dat de winstgevendheid van
vele bedrijven juist afkomstig was van hun buitenlandse vestigingen."

Schraven signaleert een trend. "Het past binnen de gewenningsfase van de
code-Tabaksblat (code voor good corperate governance, red.). Iedereen weet dat
als je je niet aan de nieuwe eisen voor 'best practices' houdt, je uitleg
verschuldigd bent." Uit de studie blijkt verder dat de (kortetermijn-) bonussen
van topbestuurders vorig jaar met gemiddeld 1% daalden. Opmerkelijk is dat de
langetermijnbeloningen, zoals aandelen- en optiepakketten waar doorgaans veel
mee wordt verdiend, vanwege meetproblemen niet zijn meegerekend. Hoe zit het met
de eis van meer transparantie rond variabele beloningen voor topbestuurders?
Bedrijven moeten prestatiecriteria hiervoor duidelijk vastleggen en
verantwoorden, aldus Tabaksblat. "Vooraf hier iets over melden is moeilijk, dat
is concurrentiegevoelige informatie. Wel moeten bedrijven bij de presentatie van
hun jaarverslag duidelijk uitleg geven. Ik denk overigens dat je
prestatiebeloningen niet moet koppelen aan kwartaalrapportages. Dan loop je het
risico dat bij bestuurders het kortetermijndenken gaat overheersen. Steeds meer
bedrijven erkennen dat risico."

LOAD-DATE: March 2, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              86 of 105 DOCUMENTS

                                  De Telegraaf

                               February 23, 2005

'Nederland jaagt internationale organisaties weg'

SECTION: Pg. 3

LENGTH: 339 words

Van onze Haagse redactie

DEN HAAG, woensdag

De internationale organisaties in ons land, zoals het Internationaal Gerechtshof
en het Joegoslavie-tribunaal, klagen steen en been over het schrijnend gebrek
aan gastvrijheid dat zij in Nederland ondervinden.

Daardoor dreigt ons land zijn vooraanstaande positie van gastland van
internationale juridische organisaties te verliezen.

De hoogopgelopen ergernis concentreert zich vooral op de arrogante en
pietluttige houding van de Nederlandse ambtenaren. Die komen de medewerkers van
de internationale organisaties nauwelijks tegemoet als het gaat om het
verkrijgen van visa voor hun bezoekende kinderen, belastingvoordeel of andere
privileges waarop zij krachtens hun internationale status recht hebben.

"Deze zelfingenomen houding is volstrekt ongepast als je gastheer bent", briest
secretaris-generaal van het Permanent Hof van Arbitrage in Den Haag, Tjaco van
den Hout. Hij luidde gisteren namens een dertigtal internationale organisaties
de noodklok over de ergerniswekkende houding van de Nederlandse overheid.

"Als ons land zo graag internationale organisaties binnenhaalt, moeten die ook
met alle egards worden behandeld", beklemtoont de secretaris-generaal. "Anders
prijzen wij ons uit de markt. Neem een stad als Wenen, waar ook veel
internationale instellingen zitten. Daar werkt de nationale overheid samen met
het Weens gemeentebestuur om zo goed mogelijk tegemoet te komen aan de wensen
van de gasten. Daar ontbreekt het in Nederland ten enenmale aan. Premier
Balkende kreeg dit onlangs ook te horen op een receptie van een van de
internationale instellingen in Den Haag."

De kritiek van de boze organisaties is vooral gericht op de ambtenaren van de
ministeries van Justitie, Financien en Sociale Zaken die niet bereid zouden zijn
voor geprivilegieerde buitenlanders harder te lopen dan voor gewone
Nederlanders.

Tjaco van den Hout spreekt van een "onnodig legalistische en formalistische
houding", die in zijn ogen voortkomt uit onze calvinistische landsaard.

LOAD-DATE: February 23, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              87 of 105 DOCUMENTS

                                  De Telegraaf

                               February 23, 2005

NETWERK

SECTION: Pg. 5

LENGTH: 144 words


JAREN achtereen probeert de gewone man een kaartje te bemachtigen voor de
Matthaeus Passion op Goede Vrijdag in de Grote Kerk in Naarden, omdat die
uitvoering door de Nederlandse Bachvereniging de beste schijnt te zijn...

Steeds zijn ze uitverkocht, dus wat doet de kleine gelovige man?

Hij gaat dit keer niet minder dan dertig dagen van tevoren al op pad.

En wat denk je? Weer mis... Hoe dat komt?

Na lang aandringen wil een bestuurslid, op voorwaarde van anonimiteit, wel een
tipje van de sluier oplichten.

"U denkt toch niet, meneertje, dat het lijden en sterven van de Heer en het
genieten daarvan in deze sfeervolle ambiance is weggelegd voor anderen dan leden
van het kabinet en hun politieke vrinden? Maakt u soms deel uit van het netwerk
van Golgotha? Nou dan! Ga liever iets nuttigs doen! Val uw meerderen niet
lastig!"

HERMAN EETGERINK

LOAD-DATE: February 23, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              88 of 105 DOCUMENTS

                                  De Telegraaf

                               February 13, 2005

STAART

SECTION: Pg. 1

LENGTH: 71 words


DE natuur is van slag, je moet steeds verder reizen om een strippenkaart te
kunnen kopen en levensverlengende kankermedicijnen zijn te duur voor de gewone
man.

Is dat allemaal erg?

Welnee... Er speelt momenteel een veel belangrijker zaak.

De politiek heeft besloten dat iedereen 'ja' moet zeggen tegen de Europese
grondwet.

"Het referendum is er niet voor de kat z'n staart", aldus Den Haag.

Herman Eetgerink

LOAD-DATE: February 14, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              89 of 105 DOCUMENTS

                                  De Telegraaf

                               February 12, 2005

"Tenminste een rustige zomer..."

SECTION: Pg. 23

LENGTH: 436 words

HEERLEN, zaterdag

Het was deze week uitgebreid in het nieuws: vrouwen die worden bedreigd met
eerwraak moeten onderdak krijgen in extra beveiligde opvanghuizen, vinden CDA en
PvdA. Mariette Frericks (49) las het met gemengde gevoelens: de terreur
waaronder zij jarenlang gebukt ging, heeft niets met culturele achtergronden te
maken, maar is er daarom niet minder erg om.

Mariettes ex-man is geen moslim, maar een gewone Nederlander die momenteel een
straf uitzit voor de zware mishandeling van Mariette. In december wijdde deze
krant een artikel aan de vrouw, die de afgelopen jaren half werd gewurgd, bijna
overreden, neergeslagen en uiteindelijk zelfs neergeschoten. Stalking,
achtervolging, bedreiging, ze heeft het allemaal meegemaakt. Na de schietpartij,
Mariette werd getroffen in hoofd, hals en hand, kwam ze zwaargewond in het
ziekenhuis terecht.

Hoewel haar ex tot deze maand gevangen zat in verband met belastingontduiking,
was Mariette in december doodsbang: "Als hij vrijkomt, word ik geexecuteerd."
Inmiddels heeft ze naar haar idee iets meer lucht: "Hoewel hij in cassatie was
gegaan tegen de veroordeling voor zware mishandeling, is dat afgewezen en zit
hij nu in ieder geval nog vast tot september dit jaar. Dat geeft mij tenminste
het vooruitzicht op een rustige zomer."

Voor de schietpartij was niet voldoende direct bewijs voorhanden om de
ex-echtgenoot, die na het incident in november 2003 spoorloos verdween en
uiteindelijk werd gearresteerd in het buitenland, te vervolgen: de officier van
justitie seponeerde de zaak. Frericks is nu samen met haar advocaat toch bezig
die zaak op de rol te krijgen.

Advocaat mr. M. van der Lek laat weten: "Dit is een zodanig ernstig geval dat we
alles proberen om de zaak voor de rechter te krijgen. Er is een dossier van 1400
pagina's en er is uitgebreid gerechercheerd in deze zaak: ik ga de komende tijd
een zogenaamde artikel 12-procedure voorbereiden. Dat houdt in dat we in beklag
gaan tegen de beslissing van de officier van justitie."

Niet zeker

"Drie rechters gaan de zaak bekijken en als er naar hun idee voldoende
aanknopingspunten zijn, komt het alsnog voor de strafrechter. Waarmee een
veroordeling natuurlijk nog lang niet zeker is! De officier komt natuurlijk niet
voor niets tot een sepot. Maar we gaan ermee aan de slag."

Frericks is blij: "Je hebt als slachtoffer zo weinig in te brengen, op deze
manier heb ik toch het gevoel dat ik iets doe. Voor justitie ben je gewoon een
nummer. Ze voelen niet wat het is om de dagen af te moeten tellen tot die
periode aanbreekt dat ik weer elke dag over mijn schouder moet kijken."

LOAD-DATE: February 14, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              90 of 105 DOCUMENTS

                                  De Telegraaf

                               February 11, 2005

Toen was geluk nog heel gewoon

SECTION: Pg. 13

LENGTH: 584 words

HIGHLIGHT:
Jaren vijftig herleven in Noordbrabants Museum

DEN BOSCH, vrijdag

Weet u het nog? De jaren vijftig: vader zit in de rookstoel, onder de
schemerlamp en leest de krant. Moeder stopt sokken, terwijl de kinderen aan de
eettafel monopoly of ganzenbord spelen. Knus? Ja, maar noodgedwongen, want de
woonkamer was de enige plek in huis waar de kachel brandde. Veel Nederlanders
denken niettemin met weemoed terug aan die tijd, waarin de wereld nog
overzichtelijk en geluk heel gewoon was. Hard werken en sober leven was het
motto. Nederland, dat zwaar getroffen was tijdens de Tweede Wereldoorlog, werkte
aan de wederopbouw. "Je had niets. We smulden van een boterham 'met
tevredenheid'. Maar toch heb ik een heerlijk jeugd gehad."

In het Noordbrabants Museum in Den Bosch verdringen de vijftigers en zestigers
van nu zich voor de kassa. Eindelijk aandacht voor hun jeugd. Giechelend lopen
ze door de zalen, waar de tentoonstelling 'Knus. Nederland in de jaren '50' tot
en met 22 mei is te zien. "Oh kijk, het touwtje uit de brievenbus! En
melkflessen op de stoep, met een portemonneetje met geld voor de melkboer erin.
Dat zou je nu toch nooit meer durven doen."

Conservator Charles de Mooij geniet van al die reacties. "Heerlijk toch die
nostalgie. De afgelopen decennia is er maar weinig aandacht voor deze periode
uit de recente geschiedenis geweest. Zo ingeklemd tussen de Tweede Wereldoorlog
en de roerige jaren zestig staken de lange jaren vijftig maar saai en kleurloos
af. Het werd beschouwd als een kneuterige tijd van hard werken en weinig
veranderingen. Met een verzuilde samenleving, waarin het gezag van de overheid
en het eigen kerkgenootschap nog onaantastbaar was. De tijd van burgerlijkheid
en de benepen moraal." De historicus ziet echter dat het tij langzaam keert. De
belangstelling voor de spruitjesluchtjaren neemt toe. En daarmee ook de
waardering. "In het huidige normen-en-waardendebat wordt bijvoorbeeld veelvuldig
naar de jaren vijftig gewezen."

Wat De Mooij betreft, zijn de naoorlogse jaren machtig interessant. "Nederland
veranderde in rap tempo in een moderne samenleving. Na de collectieve
'welvaartsloonronde' van 6 procent in 1954 had de burger steeds meer te
besteden. Het was het begin van de consumptiemaatschappij. Allerlei
huishoudelijke apparaten deden hun intrede. Vooral de populaire wasmachine
ontlastte de moeder de vrouw van zwaar lichamelijk werk. Maar ook de
broodrooster, mixer, hoogtezon, keukenmachine en televisie waren in opkomst. Wie
kent niet de verhalen van gezellig samen, soms met de hele straat,
kassie-kijken."

"De toenemende welvaart veranderde ook het gezinsleven. Er ontstond gaandeweg
een jeugdcultuur, naar Amerikaans voorbeeld. Jongeren trokken er met een
bromfiets op uit, zodat er ook eens buiten het eigen dorp gevreeen kon worden.
De rock-'n-roll waaide over naar Nederland. Dat laten we allemaal op de
tentoonstelling zien. De petticoats, de vetkuiven. De films van toen, met
Marilyn Monroe en Brigitte Bardot. Maar er is ook aandacht voor ernstiger zaken:
de koude oorlog, de angst voor de bom, de woningnood."

"Natuurlijk, ook de beeldende kunst en literatuur maakten in deze periode een
enorme ontwikkeling door. Denk maar aan Karel Appel en de Cobra-beweging, of de
experimentele poezie van De Vijftigers. Maar dat hebben we bewust buiten deze
tentoonstelling gehouden. Hier gaat het om de belevenissen en herinneringen van
de gewone man. En bij het doorsnee gezin van toen hing er geen Appel, maar een
reproductie van het 'Hertje' van Han van Meegeren aan de muur."

LOAD-DATE: February 14, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              91 of 105 DOCUMENTS

                                  De Telegraaf

                                February 8, 2005

Candid camera

SECTION: Pg. 25

LENGTH: 432 words


Het gevangeniswezen in Thailand is onlangs door Amnesty International op de
vingers getikt omdat het cellen wilde uitrusten met webcams. Internetters konden
op die manier getuige zijn van het leven in een gevangenis en de laatste paar
minuten van een ter dood veroordeelde meemaken.

Dat er gekken zijn die op het idee komen is een, maar er is waarschijnlijk nog
een groot publiek voor ook. Internetters lijken er niet voor terug te deinzen om
on line gruwelijke beelden te bezichtigen. De amateurfilmpjes van toeristen die
getuige waren van de ramp in Azie waren zeer populair. Ook de Iraakse
onthoofdingsvideo's vonden gretig aftrek.

Terwijl het on line bekijken van beeld toch zo onschuldig begon. Het was een
doodgewoon koffiezetapparaat dat vanaf 1993 miljoenen internetters wist te
boeien. Medewerkers van het computerlaboratorium van de Cambridge University
hadden een camera op het apparaat gericht zodat ze niet steeds hoefden te gaan
kijken of de koffie klaar was. Tot 2001 is die camera on line geweest. Inmiddels
heeft het project velen geinspireerd. Een overzicht van duizenden webcams is te
vinden op www.earthcam.com.

De geindexeerde camera's laten geen gruwelijke beelden zien, maar een ander
probleem speelt wel. Nog even en zo'n beetje iedereen is overal op elk moment
van de dag in beeld. Het grote aantal camera's op openbare plaatsen en in
mobieltjes in de hand van passanten vergroot de kans dat je als voorbijganger
wordt gekiekt. De vraag is of we hier blij mee moeten zijn.

In individuele gevallen hebben rechters al websites laten sluiten omdat zij
beelden toonden die de privacy van personen schonden. Met de technologische
vooruitgang raakt de privacy steeds verder in het geding. Zo is onlangs
surveillancegereedschap ontwikkeld dat haarscherpe satellietbeelden presenteert
indien de gebruiker op een website bepaalde geografische cooerdinaten intypt. De
beelden zijn zo duidelijk dat met gemak het merk van een auto kan worden
onderscheiden. De resolutie is volgens de bedenker te grof om mensen te kunnen
herkennen. Maar voor hoelang?

Amnesty mag dan met succes voor de rechten van de gevangenen in Thailand zijn
opgekomen, maar wie waarborgt de persoonlijke levenssfeer van de gewone man?
Hewlett-Packard denkt inmiddels een technologische oplossing voor het
privacyprobleem te hebben gevonden in de vorm van een 'cameraverklikker'. Willen
we in bepaalde gevallen niet op de foto, dan drukken we eenvoudig op een knop om
de gemaakte afbeelding digitaal te bederven. Helaas zal dit systeem vroeg of
laat ook wel weer gekraakt worden.

Gabi Ouwerkerk

LOAD-DATE: February 8, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              92 of 105 DOCUMENTS

                                  De Telegraaf

                                February 4, 2005

Sfeer van zwerfvuil en graffiti

SECTION: Pg. 15

LENGTH: 683 words

HIGHLIGHT:
Barry McGee zorgt voor commotie in Sittard

SITTARD, vrijdag

Twee uur voor de opening van de tentoonstelling van Barry McGee (1966) is de
expositieruimte in Het Domein in Sittard nog een grote chaos. Kleine tekeningen
- in oubollige, tweedehands lijstjes - en fonkelnieuwe, nog nauwelijks droge Op
Art-schilderijtjes liggen her en der op de grond klaar om aan de muur gespijkerd
te worden. Medewerkers zijn druk in de weer met verfkwast en bezem en ook
directeur Stijn Huijts heeft zijn mouwen opgestroopt. Op aanwijzingen van de
Amerikaan slaat hij vlot spijkers in de muur om ogenschijnlijk lukraak werk op
te hangen. De inrichting lijkt een race tegen de klok, maar de kunstenaar is de
rust zelve: "Ik ben klaar, zodra de tijd op is. Zo simpel is het."

McGee is zo'n relaxte jongen, die opgegroeid is in de wereld van straatkunst en
graffiti, maar inmiddels ook een stevige plek verworven heeft in de serieuze
kunstwereld. Hij exposeerde in The Walker Art Center in Minneapolis, het San
Francisco Museum of Modern Art en het UCLA Hammer Museum in Los Angeles. Ook nam
hij deel aan de laatste Biennale van Venetie.

Het Domein, dat eerder al solotentoonstellingen inrichtte met werk van
kunstenaars als Mark Gonzales (die zijn skateboard voor een spuitbus verruilde)
en Ed Templeton, lijkt zich te specialiseren in presentaties van hippe
kunstenaars van de Amerikaanse west coast, die zich weigeren te committeren aan
het kunstwereldje. McGee heeft in Sittard in elk geval voor wat bescheiden
commotie gezorgd. Niet alleen trok hij er bij nacht en ontij op uit, om hier en
daar wat graffiti aan het brengen, ook plaatste hij op het pleintje voor het
museum een gecrashte bestelwagen. Omdat het busje niet alleen op zijn kant ligt,
maar ook nog eens een hoop rook uitbraakt, sloeg een oplettende burger nog voor
de opening van de expositie groot alarm.

De brandweer rukte met twaalf man uit - tot grote verbazing van de kunstenaar,
die de spuitgasten geamuseerd gadesloeg. Inmiddels heeft de museumdirectie een
groot geel waarschuwingsbord laten plaatsen, waarop staat dat de gekantelde auto
een kunstwerk is, dat onderdeel uitmaakt van de tentoonstelling 'Things are
really getting better'.

Ook binnen op zaal treft de bezoeker een auto aan. De wagen ligt op zijn kop, de
ruiten zijn gebroken. De total loss roept in al zijn troosteloosheid de treurige
buitenwijken van een grote stad in gedachten. Het is die sfeer van zwerfvuil en
graffiti, die uit vrijwel alle installaties van McGee spreekt. Ook de lege
flessen, beschilderd met baardige mannenkoppen met grote wallen onder de ogen,
passen naadloos in die omgeving. Ze verwijzen naar de vele daklozen in de
suburbs van zijn woonplaats San Francisco, die met grote hoeveelheden alcohol
hun verdriet verdrinken.

Favoriet karakter van McGee is een middeleeuws aandoende man met een smal
gezicht, lang haar en een baard. Amerikaanse kunstcritici zien indiaanse trekken
in het gelaat van deze Christus-achtige figuur, die ze geheel in de stijl van de
15e-eeuwse moraliteit, 'Elckerlijc' noemen. De gewone man in de straat. Het is
een van McGee's favoriete onderwerpen. Met zijn camera portretteert hij graag
zijn vrienden die met hun spuitbus illegaal hun tags (handtekeningen) aanbrengen
op treinen, tunnels en blinde muren. Met evenveel plezier legt hij echter ook de
agent vast, die tientallen spuitbussen in beslag neemt.

Anderen

McGee richt zijn tentoonstellingen bij voorkeur samen met anderen in, doorgaans
mensen die niet opgeleid zijn als kunstenaar. Zoals zijn dochtertje, of zomaar
wat opgeschoten jongens met een spuitbus in de hand of, zoals in Sittard, zijn
broer die speciaal voor deze expositie is overgekomen uit Amerika. "Van huis uit
ben ik restaurateur van oude auto's. Maar deze week heb ik in opdracht van Barry
alleen maar Escher-achtige schilderijtjes gemaakt. In razend tempo. Het was echt
lopendebandwerk, want de hele muur moest vol."

McGee lacht: "Ik weet van tevoren nooit helemaal precies hoe mijn exposities er
uit gaan zien. Ik werk ad hoc. Goede kunst is voor mij vergelijkbaar met een
naam die in een boom gekerfd is. Spontaan en simpel."

LOAD-DATE: February 4, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              93 of 105 DOCUMENTS

                                  De Telegraaf

                                February 1, 2005

Twee procent vrouwen vindt zich mooi

SECTION: Pg. 1

LENGTH: 164 words


Van onze correspondent

BODEGRAVEN, dinsdag

Slechts twee procent van de Nederlandse vrouwen durft zichzelf als mooi te
beschrijven. Driekwart beoordeelt zichzelf als gewoontjes en de helft vindt zich
te dik.

Veruit de meeste vrouwen vinden dat schoonheid voortkomt uit eigenschappen die
niets met het uiterlijk te maken hebben, zoals een positieve houding,
levenslust, zelfvertrouwen, geluk en humor.

Dit blijkt uit een onderzoek onder 3200 vrouwen uit tien landen van beautymerk
Dove en de Harvard Universiteit dat gisteren is gepubliceerd.

Volgens de onderzoekers zijn de dames anno 2005 ervan overtuigd dat zij er beter
uit moeten zien dan de generatie van hun moeder. Zij zeggen dat de maatschappij
van hen verwacht dat ze voortdurend aan hun uiterlijk werken.

Zeventig procent vindt dat door de reclame en media een onrealistisch
schoonheidsbeeld wordt neergezet dat niet haalbaar is voor de 'gewone' vrouw.
Een op de vijf overweegt daarom een cosmetische ingreep.

LOAD-DATE: February 1, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              94 of 105 DOCUMENTS

                                  De Telegraaf

                                January 30, 2005

Vervroegd carnaval voor duizenden darters

SECTION: Pg. 18

LENGTH: 736 words

VELDHOVEN, zondag

Kinderwagens en rolstoelen manoeuvreerden behoedzaam in de menigte. Mensen
zitten vermoeid op de grond. Voor de feesttent vormen zich lange rijen darters.
Alleen daar mag je roken en drinken en dat gebeurt dan ook in hevige mate. De
grond ligt bezaaid met peuken en lege plastic bierglazen en de film Gorilla's in
the Mist zou hier opgenomen kunnen zijn, al moet je de keiharde carnavalsmuziek
dan even wegdenken.

We zijn in De Koningshof in het Brabantse Veldhoven, een gigantisch congres- en
zalencentrum dat wegens het 27e Open Darts Kampioenschap van Nederland
overstroomd wordt door goede en minder goede darters. Door toppers en tobbers,
die leven voor het pijltjesgooien. Er doen meer dan 3000 mannen en meer dan 500
vrouwen mee en in De Koningshof, door velen omgedoopt in 'Doolhof' is de
mierenhoop totaal onoverzichtelijk. In glimmende hemden met korte mouwen, met de
sponsornamen van eetcafes uit het hele land trots op de rug gedrukt, gooit de
massa hier pijltjes en trekt de wereldtop zich na een potje darten razendsnel
terug in de grote vip-zaal, die voor Jan met de pet ontoegankelijk is. Velen
zijn bang onder de voet te worden gelopen...

Raymond van Barneveld zat daar te balen. Hij sneuvelde in de achtste finale
tegen Mario Robbe, nadat hij eerder al zeven partijen had gewonnen. En ja,
verliezen, daar kan Barney nu eenmaal heel slecht tegen. "Ik heb hier niks meer
te zoeken en ben als titelverdediger uitgeschakeld. In de zaal word je helemaal
gek. Als je aan honderd verzoeken om handtekeningen voldoet, moet je er nog eens
tweehonderd afwerken, anders worden de mensen boos. Ik denk, dat dit mijn
laatste Dutch Open is, want de lol is er voor mij vanaf. Het is veel te massaal
en het heeft weinig meer met darten te maken omdat alles razendsnel moet worden
afgewerkt. In de zaal naar darten kijken kan ik ook niet, want dat word je
alleen maar lastig gevallen."

Verliezen hoort ook bij de sport, maar voor Barney is het nog altijd een
regelrechte ramp.

Wat verderop zit Co Stompe. Ook hij werd in de singles al uitgeschakeld, nadat
hij zijn eerste acht partijtjes (best of five) had gewonnen. De Lucifer, zoals
zijn bijnaam luidt, kan nog lachen. Zegt: "Natuurlijk wil je graag winnen, maar
dit is een loterij. Het is jammer dat Raymond en ik eruit liggen, maar het is
niet anders. Feest blijft het hier evengoed. Het is net een vervroegd carnaval,
vooral in de tent, die je net zo goed de biertent kan noemen."

"Het is verboden om flitsers te gebruiken", roept een vrouw door de microfoon in
de speelhal, maar dat sorteert weinig effect. Her en der liggen papiertjes
verspreid. Zij maken gewag van het menu, dat bestaat uit shoarma met frites plus
een gehaktbal voor 16 euro. Consumpties zijn alleen in de feesttent te
verkrijgen via munten, die 1,60 euro per stuk kosten.

Ze zijn niet aan te slepen.

Een lange rij mensen staat te wachten bij een man met een machine voor zijn
neus. Boven zijn hoofd hangt een bordje met het opschrift 'Flights', met eigen
tekst erop: Klaar terwijl u dart'.

De tribune, gebouwd pal voor de acht televisiebanen (in totaal zijn er 150
dartbanen aangelegd!), is ook stampvol. De toppers, onder wie Andy Fordham,
Martin Adams en Mervyn King, om er maar eens een paar te noemen, spelen daar en
dat wil niemand missen. Naarmate de dag en avond vordert, zijn de extra
parkeerterreinen op de omringende weilanden verworden tot een modderpoel, waar
komende en vertrekkende auto's vervaarlijk heen en weer slippen.

"Toch hebben ze het hier goed in de hand. Er zijn wel zestig officials en erg
veel security-mensen", zegt Ad Schoofs. De dartspromotor en manager van Van
Barneveld kan de nederlaag van zijn pupil maar moeilijk vergeten. "Na negen
pijlen kon hij 46 niet meer uit gooien. Hij miste vijf pijlen voor de wedstrijd,
onbegrijpelijk." En een blik werpend op het trieste gezicht van Van Barneveld,
die wat verderop zit, voegt hij eraan toe: "Het zou niet goed zijn als hij er
niet mee zou zitten. Raymond heeft het aan zichzelf te wijten dat hij eruit
ligt. Een topspeler zoals hij moet daar ziek van zijn." In de wijde omgeving van
Veldhoven zitten de campings tjokvol en dat komt nooit voor in de wintermaanden.
Velen hebben vanaf donderdag voor deze vierdaagse vakantie opgenomen. Ze hebben
alleen een gemeenschappelijk wens: een potje darten tegen een professional, die
dan onmiddellijk tot hun idool wordt verheven.

LOAD-DATE: January 31, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              95 of 105 DOCUMENTS

                                  De Telegraaf

                                January 29, 2005

Broer dode tasjesdief denkt niet aan opzet

SECTION: Pg. 1

LENGTH: 155 words


door Bart Schut

SELOUANE (Marokko), zaterdag

De broer van de twee weken geleden doodgereden tasjesdief Ali el Bejjati denkt
niet dat Germaine C., de vrouw die Ali overreed, dat doelbewust heeft gedaan.
"Ik geloof niet dat zij mijn broertje wilde doden", zegt hij in een gesprek met
deze krant.

Hij hoopt dat het ongeluk misschien toch enige zin heeft gehad. "Ik wil dat
andere jongeren nu gaan nadenken over waarmee zij bezig zijn, hoe gevaarlijk het
is het verkeerde pad op te gaan." Aan de andere kant is hij kwaad: "Ik wil dat
die vrouw een echt proces krijgt, als Ali een gewone Nederlander was geweest,
zat zij nog vast - nu was zij vrij nog voor hij was begraven."

De familie zegt veel steun te hebben gehad van allochtonen in Amsterdam. De
reacties van Nederlanders waren volgens hem negatief. Er kwamen dreigbrieven en
anonieme telefoontjes. Ali el Bejjati werd deze week in zijn vaderland Marokko
begraven.

LOAD-DATE: January 29, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              96 of 105 DOCUMENTS

                                  De Telegraaf

                                January 29, 2005

ANDORRA

SECTION: Pg. 19

LENGTH: 956 words

HIGHLIGHT:
Winterwonderland

SOLDEU - Ook zo aan het puzzelen op een leuke wintersportbestemming? Oostenrijk,
Zwitserland en Frankrijk kennen we onderhand wel en de files die kant op worden
steeds langer. Skigebieden in Scandinavie en het voormalige Oostblok zijn in
opkomst, maar daar kan de ervaren skier maar moeilijk zijn ei kwijt. Amerika en
Canada dan? De pistes zijn er fenomenaal, maar voor Jan Modaal onbetaalbaar.
Probeer dan eens Andorra.

Andorra is een landje zo groot als de provincie Utrecht, gelegen tussen
Frankrijk en Spanje. Het is omsloten door de Pyreneeen en de hoogste top ligt
boven de 2900 meter. Je hebt er prachtige skigebieden, zeggen ze. Dat wilden wij
wel eens uittesten.

Je zit er zo, in Andorra. Vroeg in de ochtend nemen we het vliegtuig naar het
Franse Toulouse. Amper anderhalf uur later hebben we alweer vaste grond onder de
voeten en zetten we koers richting Andorra waar we exact vijf uur nadat wij
loskwamen van Hollandse bodem inchecken in een hotel in het wintersportplaatsje
Soldeu. Niet veel later worden we in de mega-skiverhuur (echt nog nooit zoveel
oneindige rijen ski's, skischoenen en -stokken bij elkaar gezien) vriendelijk
ontvangen. In het Engels - de voertaal is hier immer Catalaans - maken we
duidelijk wat onze wensen en maten zijn. En we komen er uit, met het juiste
materiaal. In Andorra zijn drie skigebieden met in totaal bijna 296 kilometer
aan piste. Wij beginnen in het skigebied van Grandvalira, het grootste skigebied
van Andorra. Met zijn 57 liften en 192 kilometer aan afdalingen behoort het
zelfs tot de grootste aaneengesloten skigebieden van Europa. Je kan er dus
geweldige tochten maken.

Offpiste

Met pistes in de kleuren groen tot en met zwart is er voor iedereen wat wils.
Een paar ski-experts onder ons zijn enthousiast over de offpiste
skimogelijkheden. Ook de Zuid-Europese sfeer valt in goede aarde. De mensen zijn
erg hartelijk en relaxed. Dat hebben we elders wel eens anders meegemaakt.

De skiliften zijn in goede staat en elk jaar worden er een paar nieuwe geopend
en komen er ook nieuwe pistes bij. Andorra is dus een skiland in de groei.
Daarbij is het - eventueel met hulp van de in totaal 2000 sneeuwkanonnen -
sneeuwzeker van december tot aan april.

In de verschillende skigebieden in Andorra vind je freestyle area's met
halfpipes en diverse schansen, waar snowboarders en jongeren met lef zich uit
kunnen leven. Het gezellige sfeertje wordt daar versterkt door lekkere muziek
die uit de luidspeakers schalt. Er zijn genoeg mogelijkheden voor een hapje en
een drankje (tegen schappelijke prijzen) en op verschillende plaatsen vinden we
toilethuisjes langs de pistes, wat vooral voor dames met hoge nood erg prettig
is.

Vanuit Grandvalira kunnen we vijf plaatsjes bereiken waaronder Soldeu met zijn
wat grotere en luxere familiehotels en Pas de la Casa, het hoogste en meest
oostelijk gelegen dorp. Hier zijn naast hotels ook betaalbare appartementen te
vinden en de jeugd kan zich hier uitleven op de speciaal op hun toegespitste
apres-skimogelijkheden.

In de overvolle kroeg KYU lopen we Youri Mulder tegen het lijf. Het blijkt geen
toeval dat hij zich hier bevindt, want zijn broer Geret is de eigenaar van het
etablissement.

Eten doen we in een sfeervol kelderrestaurantje waar we zalige tapas eten. Er
zijn veel van dit soort restaurantjes te vinden in Andorra. Je vindt er
daadwerkelijk van alles: van fastfoodketens tot aan de uitgebreide Franse keuken
en sushi.

Husky's

De volgende dag gaan we het skigebied Pal/Arinsal ontdekken. Het is het op een
na grootste gebied met zo'n 65 kilometer skiplezier tussen de ruige bergtoppen.
Als je eens wat anders wilt dan skien of snowboarden kan je hier ook een ritje
maken met een door husky's getrokken hondenslee. Ook tochten met snowbikes en
sneeuwscooters behoren tot de mogelijkheden. Helemaal spectaculair zijn de
helikopterrondvluchten die je hier kunt doen.

Ook een bezoekje brengen aan de hoofdstad van Andorra, Andorra la Vella, is de
moeite waard. De trekpleister hier is het prachtig vormgegeven spa- en
beautycentrum Caldea. Van de buitenkant al een blikvanger met zijn glazen
dakpunten, maar ook van binnen is het prachtig. Het gebouw oogt futuristisch met
zijn vele rondingen en opengewerkte trappen. Er zijn verschillende baden. Zowel
buiten als binnen. Bubbelen kan binnen in een soort van UFO's die boven het
zwembad hangen. Het bad heeft ook een VIP-gedeelte dat met daarin als blikvanger
een Turkse sauna die op een minimoskee lijkt.

Iets wat je in Andorra la Vella ook kunt doen is zalig shoppen. Omdat er in
Andorra haast geen belasting wordt geheven, zijn producten hier zo'n 20 tot 30
procent goedkoper. Wil je het nieuwste op elektronicagebied, zijn je Prada's
versleten, of wil je je schoonmoeder verrassen met een lekker luchtje,
sigaretten of drank? Hier ben je op de juiste plek. De winkels zijn ook op
zondag open. Het is alleen jammer dat de wegen rond en in de hoofdstad
regelmatig dichtslibben. Er wordt continu gewerkt aan het wegennet, wat op dit
moment echter alleen maar meer chaos veroorzaakt. Voor de toekomst is beterschap
beloofd.

Wie nog andere uitdagingen zoekt kan vanuit La Rabassa langlauftochten maken en
in Canillo ligt een overdekte schaatsbaan. En mocht je een week lang
wintersporten te veel vinden dan kun je ook nog een uitstap maken naar Barcelona
dat op slechts 210 kilometer afstand ligt.

REISWIJZER

Andorra ligt op ongeveer 1500 kilometer afstand van Utrecht in de Pyreneeen
tussen Frankrijk en Spanje. Vliegveld Toulouse ligt op 196 kilometer afstand en
Barcelona op 210 km. Officiele munt is de euro. Toeristenbureau Andorra:
www.andorra.be. Wintersportreizen te boeken via Oad Reizen. Tel. 0900-8482.
E-mail. vakantie@oad.nl. Internet: www.oad.nl.

LOAD-DATE: January 29, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              97 of 105 DOCUMENTS

                                  De Telegraaf

                                January 23, 2005

Wie zijn toch De Zusjes?

SECTION: Pg. 21

LENGTH: 1316 words

HIGHLIGHT:
Cabaretieres Sjamke en Nellerike schreven tien maanden op deze pagina

AMSTERDAM - Nellerike (32) en Sjamke (34) zijn op z'n zachtst gezegd omstreden.
Over hun verhaaltjes in deze krant geen kwaad woord. Maar hun televisie- en
radio-spotjes waarin zij de directeur van Eneco kritische vragen mogen stellen,
werd deze maand door kijkers genomineerd voor de Loden Leeuw: de prijs voor de
meest tenenkrommende reclame. Uiteindelijk 'won' Becam met Frits Bom die ons een
lening probeert aan te praten en daar kan niemand tegenop.


Sjamke zegt: "Nellerike vond al die negatieve opmerkingen over ons een stuk
vervelender dan ik. Als ik een Sterspotje zie, denk ik ook vaak: wat een stom
wijf! Terwijl zo iemand gewoon een rol speelt en in werkelijkheid misschien
hartstikke leuk is."

Op diverse websites, waaronder die van het tv-programma Radar, lezen we wat de
critici van de zelfbewuste dames vinden. Een greep uit de haatmail: 'Dit zijn
een stelletje betweterige, domme, feministische dozen die grappig proberen te
zijn'.

Verwend

"We zijn juist helemaal niet feministisch", lacht Sjamke. "We zijn verwend omdat
wij die strijd niet meer hoeven te leveren. Dat hebben de Dolle Mina's dertig
jaar geleden al gedaan. De strijd voor gelijkheid is in deze tijd niet meer per
definitie een feministische strijd. Wij zijn in de gelukkige positie dat we ons
niet achtergesteld voelen."

Nellerike: "Wat al die emancipatie betreft: het is eerder doorgeslagen naar de
andere kant. Vrouwen die kiezen voor de zorg van hun kinderen en het huishouden
worden nu met de nek aangekeken, terwijl ik er groot respect voor heb. Volgens
mij is het makkelijker de deur achter je dicht te trekken en naar je werk te
gaan ."

Sjamke: "Ik ben een agressieve autorijder en ik merk gewoon dat vrouwen over het
algemeen slechter autorijden dan mannen. Dat zijn gewoon verschillen en daar
verander je niets aan."

Nellerike: "Ik vind het helemaal niet erg als we een lekke band krijgen en een
aardige automobilist helpt ons een handje. Dan krijg ik tenminste geen vieze
handen."

Een kleine inventarisatie leert dat lang niet iedereen op de hoogte is van de
activiteiten van Nellerike en Sjamke, die inderdaad echte zusjes zijn. Overal
treden ze op met hun cabaretprogramma 'Customized'.

Sjamke: "Nadat we in 2001 de finale van het bekende Leids Cabaret Festival
bereikten, konden we al direct optreden in De Kleine Komedie in Amsterdam. Dat
was eigenlijk te vroeg en hoewel we een week uitverkocht waren, sabelde een
krant ons programma neer. Nu mogen we niet klagen. Meestal trekken we volle
zalen en zaaltjes en we zijn tot 2006 volgeboekt. Ons publiek bestaat voor het
grootste deel uit mensen tussen 25 en 45 jaar, maar er zitten ook wel leerlingen
van een jaar of zestien in de zaal die voor hun culturele schoolprofiel een
voorstelling bijwonen. Vaak zeggen ze na afloop: Dit was grof en gaaf. Nou, dan
zitten we goed."

De meeste lezers van deze krant maakten kennis met De Zusjes toen in maart 2004
hun Eneco-column verscheen. Sjamke: "Eneco vroeg ons om op een kritische manier
naar het energiebedrijf te kijken. Maar we mochten ook over andere zaken
schrijven, want zeg nou zelf: elke week iets leuks over een stroomproducent
verzinnen, valt niet mee."

Eneco heeft het geweten om de cabaretieres de vrije hand te geven. Zo stelden
zij met satanisch genoegen vast dat mevrouw Van Andel (114), de oudste vrouw ter
wereld, toch erg blij moet zijn dat zij nog de liberalisering van de
energiemarkt mag meemaken.

Roeland Kimman, directeur communicatie van Eneco, zegt: "Wij zien De Zusjes als
kritische pers die de ontwikkelingen op de vrije energiemarkt argwanend
gadeslaat. Als zij schrijven dat een klant van ons de rekening niet mocht
betalen omdat wij haar dood hadden verklaard, willen ze daarmee aangeven dat ook
wij fouten maken."

De Zusjes denken niet dat hun zogeheten reclame-uitingen Eneco meer bekendheid
hebben bezorgd. Bovendien komt de reclame op het moment dat de stroomgiganten
Eneco, Essent, Delta en Nuon forse (politieke) kritiek krijgen door hun grote
administratieve problemen, verkeerde rekeningen en slechte serviceverlening.

Optreden zat de dames al vanaf de luiers in het bloed. Nellerike: "Je kent dat
wel: als kleuters een toneelstukje in de woonkamer opvoeren en alle buren
uitnodigen. Daarna de lagere school en altijd haantje de voorste bij de
weekafsluiting."

Sjamke: "Groot succes met onze goocheltrucs, waarbij we de bodem uit de
trouwhoed van onze pa sneden om zodoende een dubbele bodem te maken. Vond-ie
niet leuk."

De zusjes kennen elkaar van haver tot gort. Kunnen zich niet voorstellen om
gescheiden op te treden. Bellen elkaar een paar keer per dag omdat ze altijd wel
iets te bespreken hebben of flauwe grappen vertellen.

Verschillend

Maar ze zijn ook verschillend. Sjamke is de flapuit, Nellerike wil eerst weten
wat voor vlees ze in de kuip heeft. Sjamke is getrouwd, heeft drie katten en een
hond. Nellerike heeft een vriend en een dochter van anderhalf.

Sjamke: "Ik was het lieve meisje dat nooit de klas werd uitgestuurd."

Nellerike: "En ik ben de treiterkont die wel de klas uit moest."

Sjamke: "Ik ben fysiek sterker dan mijn zus, maar zij is weer sluwer."

Nellerike: "Ik ben meer de denker en de schrijver en Sjamke de prater met de
bewegingen. Maar samen hebben we last van een collectieve adrenalinerush."

De Zusjes bewonderen cabaretiers als Hans Teeuwen, Youp van 't Hek en Lebbis &
Jansen. Nellerike: "Maar met mensen zoals Freek de Jonge heb ik minder. Vooral
zijn zang boeit me niet. Freek is nogal belerend. Dat is maatschappijkritisch
engagement waarbij je altijd ergens voor of tegen moet zijn. Dat heeft onze
generatie niet. Natuurlijk zijn we in grote welvaart opgegroeid. Maar het is ook
een verwarrende samenleving. Ik weet niet eens of ik links of rechts ben. Er
gebeuren zoveel dingen. Het is niet meer bij te houden."

Liever maken de dames persiflages over het huidige, krankzinnige tijdsbeeld.
Sjamke: "Zo word ik stapelgek van al die realityprogramma's. Daar maken we
tijdens onze voorstellingen dankbaar gebruik van. We doen de begrafenisshow. En
wat denk je van de necro-cam in je graf? Kunnen de nabestaanden jou na je dood
volgen. Of de postcode-euthanasieshow. Natuurlijk overdrijven we, maar die
begrafenisshow wordt nu echt uitgezonden, terwijl wij die een paar jaar geleden
al op het podium hebben bedacht."

Sjamke: "In Amerika wordt 'The Who's Your Daddy Show' uitgezonden. Razend
populair en straks natuurlijk hier op de beeldbuis te zien. Dan mag een ter
adoptie gegeven kind als ze groot is uit acht mensen raden wie haar werkelijke
vader is. Dan herkent ze papa, verdient 100.000 dollar en als klap op de
vuurpijl komt vaderlief met nog een verrassing op de proppen: drie stiefzusjes
en de biologische moeder die hij twintig jaar daarvoor heeft verkracht. Dat
soort shows."

Sekslijn

Sjamke heeft enige ervaring met de psyche van de mens. "Ik heb als studente als
operator voor sekslijnen gewerkt. Mannen die voor een gulden per minuut met
vrouwen kunnen praten en hun diepste, seksuele fantasieen prijsgeven. Ik moest
die mannen doorverbinden. Elke seconde zo'n vijftien klanten. Ik kon
meeluisteren met al die mannen met hun hand aan hun, afijn... Nou, daar word je
niet vrolijk van. Ik kreeg er bijna hallucinaties van. Dan stond ik bij de
slager, zie ik een bepaalde man en dacht: Die heeft ook gebeld!"

In hun voorstelling hebben Sjamke en Nellerike een onderwerp over BGN'ers,
oftewel de Bekende Gewone Nederlander. Nellerike: "Veel mensen doen er alles
voor om op de beeldbuis te komen. Straks zijn er meer BGN'ers dan Onbekende
Nederlanders. Ze laten hun tuin verknoeien door Rob Verlinden. Hun huis
verpesten door Martijn Krabbe. Ze verklaren de liefde bij Robert ten Brink,
bedrijven de liefde bij Menno Buch en live op de televisie scheuren ze in bij de
bevalling en laten zich dichtnaaien bij Chirurgenwerk. Je ziet wel: zat
onderwerpen voor boeiend cabaret."

LOAD-DATE: January 23, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              98 of 105 DOCUMENTS

                                  De Telegraaf

                                January 21, 2005

"Politiek op een luchtige manier"

SECTION: Pg. 2

LENGTH: 272 words

HIGHLIGHT:
Nieuwe koers 'TROS Kamerbreed'

TROS Kamerbreed heeft vanaf morgen een nieuw presentatieduo: Roderick Veelo en
Jan Kuitenbrouwer nemen dan het stokje over van Caspar Becx en Gerrit van der
Kooy, die 18 december voor het laatst te horen waren.

Belangrijkste doel dat de twee nieuwkomers in Den Haag voor ogen hebben, is om
de politiek wat dichter bij de gewone man te brengen. "Wij zullen toch een wat
andere toon kiezen dan Caspar en Gerard", zegt Roderick Veelo. "Zo zullen wij
meer vragen stellen die luisteraars hebben en onze eigen verbazing laten
spreken. De meeste programma's over Den Haag zijn toch erg ingevoerd: het is een
klein clubje politici en journalisten die elkaar wel begrijpen, maar op de
buitenstaander komt het vaak als saai en onbegrijpelijk over. Wij willen het op
een luchtige manier brengen. En als we het echt niet snappen, vragen we of het
nogmaals uitgelegd kan worden, in 'gewone mensen'-taal."

Het klikte

Kuitenbrouwer en Veelo zijn door de TROS bij elkaar gebracht. "We zijn toen
samen gaan eten en het klikte eigenlijk meteen. Het leuke is dat we twee
verschillende types zijn: Jan is wat beschouwender, ik ben meer van de rechttoe
rechtaan vragen."

De gasten van de eerste aflevering in de nieuwe opzet zijn onder andere
staatssecretaris Mark Rutte van Onderwijs en Jan Marijnissen van de SP. Veelo:
"Met Rutte praten we over het enthousiasme en de betrokkenheid die hij mist bij
de studenten en onderwijzers van vandaag de dag. Marijnissen vragen we wat het
linkse alternatief zou zijn voor dit rechtse kabinet. En we stellen de vraag wie
nu de echte oppositieleider is: Jan Marijnissen, Wouter Bos of Femke Halsema?"

LOAD-DATE: January 21, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              99 of 105 DOCUMENTS

                                  De Telegraaf

                                January 15, 2005

Bel voor 't laatste rondje

SECTION: Pg. 15

LENGTH: 1583 words

HIGHLIGHT:
BRUINE KROEGEN lopen leeg door dure euro, vergrijzing, afkalvend
verenigingsleven en... emancipatie

ROTTERDAM, zaterdag

Op hoeveel bierviltjes past teleurstelling, verbittering en een uitzichtloze
toekomst? Bij kroeghoudster Anna Dingemans (63) op negen, als je klein schrijft.
Cafe De Meineszcorner aan het Rotterdamse Burg. Meineszplein in het Nieuwe
Westen valt aan de buitenkant op door stotterende neonlampen die maar niet tot
leven komen. Binnen is de sfeer al niet veel hoopvoller. Zus Roos, invalide en
grauw, zit zonder geluk achter de gokkast. Veel koperen zigeunervaasjes aan het
plafond. Aan de muur vergeelde foto's, die de vervlogen wereldse glorie van
lokale artiesten in ere houden. Vroeger was alles beter.

"Vroeger werd hier gelachen, er was humor. Ik heb niets tegen buitenlanders
hoor..., maar ze begrijpen de moppen niet." De sfeer is veranderd. "Aan de ene
kant jammer. Aan de andere kant zie ik het ook als een uitdaging om met veertig
verschillende culturen om te gaan. Je hebt als kastelein een sociale functie en
daar heeft iedereen recht op." Sinds de dood van haar man, nu anderhalf jaar
geleden, is de ziel uit het cafe. "We hebben dit in 1976 samen opgeknapt. Mijn
dertigjarige jubileum zal ik niet halen. Ik ga naar Belgie om van mijn oude dag
te genieten. Mijn dochter zal de zaak overnemen. Zij spreekt vanwege haar man
heel goed Arabisch."

Wijzend op een van de meeslepende wijsheden op een tegeltje aan de muur 'Geniet
van het leven, het duurt maar even' zegt ze: "Klanten worden ouder of gaan dood
zoals Willem Bril en Jopi Heineken." Willem en Jopi leven door op een foto in
een kastje onder de stereotoren. Waaraan Willem zijn achternaam heeft te danken
is duidelijk met een montuur zo groot als twee schotelantennes. "Jopi hield van
bier. Hij is onder een Heineken-vlag gecremeerd. Twee eenzame ongetrouwde
mannen, die hier hun heil zochten. Daar is een bruine kroeg ook voor bedoeld.
Maar die bruine kroeg verdwijnt. Ik zie het overal om me heen."

De schuld ligt volgens Anna grotendeels bij de grotere horecacollega's. "Zij
hebben hun prijzen bijna verdubbeld tijdens de invoering van de euro. Zeker
armere mensen in dit soort buurten zijn bang voor de horeca geworden. Onnodig.
Wij hebben nog steeds een mooi biertje voor anderhalve euro."

In De Schans aan de Schiedamseweg in Rotterdam is de sfeer wat opgewekter. Het
geroezemoes is buiten al te horen en als we de deur opendoen, lopen we tegen een
tranentrekkende muur van rook aan. De bar is goed gevuld en de samenstelling van
de klanten neemt de argeloze voorbijganger mee van Rotterdam tot Istanboel en
van Schiedam tot Rabat. Het schoolvoorbeeld van harmonieuze intergratie. De
overmatig alcoholgebruikende en dus ontslagen ex-vuilnisman Rob Trompen (56)
valt op wegens zijn cyclische denken. "Ik ben hier geboren en ik ga hier dood",
aldus de fervente Sparta-fan. "Alle mensen zijn gelijk, maar ja ik zie
natuurlijk grote veranderingen. Als deze zaak dichtgaat en een koffiehuis wordt,
dan kom ik hier toch gewoon een bakkie doen." Omstanders geloven er geen woord
van. "Rob zonder bier is als Londen zonder Eiffeltoren..." Rotterdamse humor is
hier in ieder geval nog niet verdwenen.

De redenen voor de stervende bedrijfstak zijn echter divers. Op onze
levertergende kroegentocht sprokkelen we de antwoorden bij elkaar. De bruine
kroeg, in het verleden zowel in de grote stad als op het platteland verlengstuk
van de huiskamer, luidt de bel voor het laatste rondje. Duidelijk is dat de
etablissementen in dorpjes eerder de geest geven. Volgens CBS-cijfers is de
sterkste daling geweest in Noord-Holland, bijna een kwart van de kroegbazen
sloot voorgoed de tap. Ook in Zeeland en Zuid-Holland werd in 20 procent van de
gevallen de deuren van bruine kroegen gesloten.

Wim Waninge, woordvoerder van het Bedrijfschap Horeca en Catering, noemt de
CBS-cijfers niet zuiver. "In absolute zin verdwijnen er geen cafes in dit land.
De bruine kroegen worden vaak vervangen door themacafes zoals een internetcafe
of een schaakcafe. Ook het bruine cafe heeft een thema: geborgenheid en
veiligheid. Je ziet dat ze juist weer opkomen in grote steden. Het is waar dat
de echte bruine kroegen op het platteland verdwijnen door de vergrijzing."

"Maar grote steden komen ook aan de beurt", weet Menno Visser van cafe
Pleinzicht in Amsterdam, dat iedere dag om zeven uur 's ochtends al open is.
"Binnen twintig jaar zijn de meeste bruine kroegen in dit land verdwenen.
Natuurlijk proberen we mee te gaan met nieuwe geluidsapparatuur en een schonere
inrichting, maar het tij laat zich niet keren. Wat de redenen zijn? Veel. Om te
beginnen zijn de verenigingen, zoals de biljartclub, de kaartclub, bijna
allemaal opgedoekt. Zij waren bij uitstek onze klanten. Dan heb je natuurlijk de
dure euro. Tel daarbij op dat jongeren liever hun geld uitgeven aan onzinnige
telefoontjes dan aan een leuk avondje en je mist een nieuwe groep klanten. En
als er geld wordt uitgegeven, dan is dat liever in een disco waar je elkaar niet
kunt verstaan."

Naast alle redelijk voorspelbare argumenten heeft Visser een heel boeiende: de
emancipatie van de vrouw. "Vroeger had een bruine kroeg een centrale plaats in
het leven van mannen. Hier werd het dag- of weekloon in een enveloppe
uitbetaald. Daar werden wat guldens uit gepakt voor de drank en dan pas aan de
vrouw gegeven. Je ging na je werk iedere dag even naar de kroeg. Heel normaal.
Nu pikken vrouwen dat niet meer. De man wordt thuis verwacht om zes uur. En als
je er niet bent, heb je heel wat uit te leggen."

Visser deelt de angst van enige sociologen die wij spraken. "De kroeg heeft een
sociale functie. Als hij verdwijnt, zullen ouderen nog meer vereenzamen. En
kwetsbare bezoekers, ja onder wie ook alcoholisten, zullen geen veilige plek
meer hebben en echt op straat belanden."

Onze 'kroegentocht' naar de juiste procenten liep deze week van Rotterdam via
Brabant naar Limburg. Wij dachten dat in de kaalslag van bruine kroegen Den
Bosch als grote kanshebber overeind zou blijven. Maar niets blijkt minder waar.
Rondom de imponerende St. Jan zijn voornamelijk semi-chique eetcafes waar
klanten in een aquariumsfeer zich te buiten gaan aan appelpunten met slagroom of
ingewikkelde luxe broodjes. Dan maar naar dorpjes zoals Boxtel, Best en
Oirschot. Maar ook dat levert weinig oerkroegen met de juiste perzen op tafel
op.

Dorpelingen zijn unaniem in reactie en uitleg. Er wordt achter oren gekrabd en
gesteld: "De dure euro houdt mensen thuis. Een flesje bier uit de supermarkt
voor tachtig eurocent is toch een heel ander verhaal dan een glas in een cafe
voor twee euro." Bovendien zijn veel oude trouwe clienten overleden, een gat dat
niet wordt opgevuld door de jongeren. "Die trekken allemaal naar de grote stad.
Ze staan liever in een grand cafe met harde muziek dan dat ze een goed verhaal
met elkaar delen in een bruine kroeg."

Vergrijzing

Maar het kan allemaal nog gecompliceerder. Ruud en Natascha Wagemakers drijven
de cafetaria 't Essche Trefpunt in, hoe kan het anders, het dorpje Esch. Ruud
heeft in de periode 1994 tot 1999 nog geprobeerd om de bruine kroeg het
Praathuijs naast zijn eetgelegenheid rendabel te maken. Zonder veel succes.
Terwijl er twee hamburgers op de bakplaat sissen: "In heel Brabant hebben we te
maken met vergrijzing. Omdat er geen nieuwe woningen worden gebouwd in dit soort
dorpjes, vertrekken de jongeren naar de omliggende steden. En als er tieners
overblijven, organiseren ze liever hun eigen schuurfeesten."

Een opgetrokken wenkbrauw is genoeg om Ruud tot een uitleg te dwingen. "Dat zijn
illegale feesten in boerenschuren. Een boer verhuurt graag voor een paar honderd
euro zijn schuur voor een avond en de jeugd vindt het spannend. Omdat de feesten
zich steeds verplaatsten, kan de politie bijna niet optreden. De drank is zelf
ingekocht en dus goedkoop." Echtgenote Natascha valt gedreven, zeg maar
onderdrukt boos, bij: "Daarom draaien sportkantines zo goed. Tachtig eurocent
voor een biertje. Tegen die prijzen kunnen wij niet op."

Gaat gemoedelijk Limburg voorbij aan de tergende tragiek? Het lijkt zo. Sterker
nog: Stewart Mandersloot (43) en zijn charmante Jacqueline Klingenstein (38)
kochten op 1 april 2000 het tijdloze cafe Bombardon omdat ze iets anders wilden
dan de modewereld waarin ze zaten. 1 april was niet toevallig. Jacqueline met
ontwapenende lach waarom ze bij vriend en vijand geliefd is: "Dan konden we er
een paar dagen ervoor nog altijd onderuit en zeggen dat het een grap betrof."
Het werd meer dan een grap. Het nieuwe leven is lichamelijk zwaar en de dagen
zijn lang. "Dat weegt op tegen alles wat je ervoor terugkrijgt. Ja, we hebben
een goed belegde boterham, maar het gaat ons vooral om het contact met allerlei
klanten; van universitaire docenten tot Jan met de pet."

Waar is waar: het gezelschap keuvelt zonder sociale barrieres over alles wat de
mens bezighoudt en voorziet elkaar met groot gevoel voor ritme van drank. Twee
93-jarige klanten vallen op. Het zijn Dries en Teike. Dries is drie dagen ouder
dan Teike. Los van dat verschil doen ze niet voor elkaar onder met tien biertjes
per bezoek, dagelijks. Ze komen per bus om drie uur en vertrekken weer om zes
uur. Soms is Teike wat later omdat hij eerst bij zijn zoon van 75 jaar, die niet
zo van de kroeg houdt, wat biertjes drinkt. Stewart: "Dat zijn toch prachtige
verhalen. De bruine kroeg zal altijd een perfect kruispunt van allerlei emoties
blijven. Veel meer dan in een grand cafe waar de buitenkant belangrijk is,
kunnen mensen hier zichzelf zijn. Ik ben bevoorrecht dat ik ze een huiskamer kan
bieden."

LOAD-DATE: January 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              100 of 105 DOCUMENTS

                                  De Telegraaf

                                January 15, 2005

Wat is er mis met

SECTION: Pg. 19

LENGTH: 1363 words

HIGHLIGHT:
Nieuw imago-onderzoek schildert polderstad weer af als saaie, betonnen kolos

ALMERE, zaterdag

Krijgt de identiteit van Neerlands snelst groeiende stad, met thans 175.000
inwoners, ooit nog een positieve impuls of blijft het een stad waarover vaak
gniffelend wordt gesproken? Er wordt niet vrolijker tegen de stad aangekeken dan
een paar jaar geleden. Almere lijkt het gezegde 'Het komt te paard en het gaat
te voet' op het lijf geschreven. Ofwel: je hebt een imago snel te pakken, maar
het duurt wel even voor je het kwijt bent.

Om Almeerders nog even verder te pijnigen: een Amsterdammer, die niet met naam
en toenaam genoemd wil worden, woonde zeven jaar in Almere, in de wijk de
Wierden, en denkt er met afgrijzen aan terug. Hij dankt God op zijn blote
knieen, zo laat hij weten, dat hij kon terugkeren naar de hoofdstad. Een ander
zegt dat hij nog liever, als het niet anders kan, in een kartonnen doos in
Amsterdam slaapt dan in een woning in Almere.

Hoe kom je van zo'n slecht imago af?

Volgens ir. Brans Stassen, die al vanaf 1972 (de eerste bewoners van Almere
arriveerden in 1976) als architect en stedenbouwkundige meedacht over de
woonomgeving die deze volledig nieuwe gemeenschap moest krijgen, is bij velen
een 'oerbeeld' blijven hangen. Een zandvlakte waar het altijd hard waait, met
mensen die zich onder moeilijke omstandigheden moesten zien te redden. Kortom:
wie wilde daar in vredesnaam heen?!

Gewone man

"In de beginfase", aldus Stassen, "was het voor de pioniers zeker niet
makkelijk. Uitgangspunten waren het creeren van 't Gooi voor de gewone man, een
volwaardige stad die verweven was met de natuur. Nu, 28 jaar later en met een
inwonertal van 175.000, kun je stellen dat Almere op weg is een stad te worden.
Het duurt echter nog tientallen jaren voordat dit helemaal het geval is. Tegen
die tijd zal ook wel anders over Almere worden gedacht, zal het een positievere
identiteit hebben. Almere zou je momenteel een voorstad kunnen noemen. Zelfs als
het straks 250.000 of 300.000 inwoners telt is het nog geen echte stad. Dat
komt, maar daar is geduld voor nodig."

Almere is in vergelijking met de steden op het oude land een puber, die nog op
zoek is naar een eigen identiteit. Hij meent verder dat Almere, mede omdat het
nog een sterke ontwikkeling doormaakt, de fase van 'slaapstad' nog niet
ontgroeid is. "Maar dat is niet erg", vervolgt Stassen. "Het begint nu eenmaal
altijd met het wonen. Gelukkig komen er steeds meer voorzieningen, zodat
Almeerders zich steeds meer in eigen omgeving kunnen vinden. Met de realisatie
van het stadshart maakt Almere een goede stap in die richting. Toch zal het
zelfs met een megabioscoop, hotel, theater, bibliotheek en popzaal nog niet de
stad zijn waar we allemaal naar verlangen. Voor het stadsbestuur zal het een
kwestie zijn van lange adem, van vasthouden aan de nu ingezette kwaliteit voor
het stadshart, en vooral van het sparen van ruimtelijke reserveringen voor de
toekomst."

Je zou denken dat burgemeester en wethouders van Almere elkaar na de uitkomsten
van het imago-onderzoek huilend in de armen zijn gevallen, zich vertwijfeld
afvragend hoe het allemaal verder moet. Dat blijkt mee te vallen. "Het is in
feite een dubbel gevoel", zegt burgemeester Annemarie Jorritsma. "Natuurlijk, ik
sta niet te juichen over die negatieve uitingen. Anderzijds hoeven we ons niet
druk te maken over de belangstelling bij woningzoekenden voor Almere. Heeft de
buitenwacht kennelijk nogal wat moeite met Almere, de mensen die er wonen zijn
over het algemeen zeer tevreden. De stad is onverminderd populair.
Belangstellenden hebben ontdekt dat je in Almere moet zijn voor een betaalbaar
huis, natuur en ruimte. We hebben een wachtlijst van drie jaar voor een
woningwetwoning!"

"Dat wil echter niet zeggen dat we het aspect 'imago' maar kunnen laten
versloffen. Verre van dat. We hebben tenslotte de stichting Stadspromotie
Almere. Die doet er alles aan de stad op de kaart te zetten. Van genoegzaam
achteroverleunen kan beslist geen sprake zijn. Er is nog zendingswerk genoeg te
verrichten, zeker als ik merk dat relaties van mij uit Amsterdam en directe
omgeving Almere slecht tot helemaal niet kennen. Daarom ben ik blij dat we nu
ook AT5, de hoofdstedelijke zender, kunnen ontvangen. Laat tv-ploegen maar naar
Almere komen. Dan kan men in de hoofdstad zien wat er mogelijk is in Almere."

Stadshart

Jorritsma denkt dat Almere aanzienlijk positiever in beeld komt als het
stadshart helemaal gereed is: "Het wordt een topper, met architectonische
hoogstandjes en gebouwen en appartementen die tot de verbeelding spreken. We
verwachten daarmee veel toeristen hierheen te halen, die met eigen ogen kunnen
waarnemen dat Almere langzaam maar zeker een volwaardige stad wordt."

Thom Ummels, directeur van stichting Stadspromotie Almere, sluit zich daarbij
aan. Het stadshart moet een toeristische trekpleister van formaat worden. En dat
is nodig, meent hij: "De bezoekers komen met geld over de brug, letterlijk. Ik
bedoel de Hollandse Brug en de Stichtse Brug, twee toegangspoorten tot Almere.
Een Libelle Zomerweek op het Almeerderzand is leuk, maar dat evenement vindt
buiten de stad plaats en het zorgt er niet voor dat die gasten-voor-een-dag naar
de stad zelf komen."

Volgens hem zijn de inspanningen van Stadspromotie de afgelopen jaren niet voor
niets geweest. "Almere is aanzienlijk bekender geworden", gaat Ummels verder.
"Dat is uit diverse onderzoeken naar voren gekomen. De stad was eerst vooral
bekend van de triatlon in augustus. Maar andere evenementen, zoals het
Havenfestival, en onze architectuur blijken steeds meer belangstellenden naar de
stad te brengen. Met name vanuit het buitenland is er voor onze architectuur
veel interesse. Er is echter nog veel te doen. Almere heeft een grote
publiekstrekker nodig die op een dag veel mensen trekt en in de stad houdt. In
Almere-Poort komt mogelijk zoiets, en het kasteel biedt mogelijkheden, hoewel
het op beide mogelijkheden nog even wachten is."

Volgens Ummels blijkt dat bij bezoekers vaak slechts een zeer basale kennis van
de stad aanwezig is. Om niet te zeggen dat er sprake is van het hebben van
vooroordelen. Dat merkt stadsgids Steffen Buikema aan den lijve. "Ik krijg
regelmatig te horen", zegt hij, "dat bezoekers niet verwacht hadden dat met name
het stadshart zo mooi is. En terecht, je kunt spreken van een prachtige skyline.
Ik ben als stadsgids natuurlijk enthousiast over de stad en wellicht niet
objectief, maar wat je aan het Weerwater aantreft, de skyline, dat is echt
formidabel. Almere kan op dit punt wedijveren met Rotterdam en Amsterdam."

Als een ware zendeling draagt Buikema de schoonheden van Almere uit. "Ik ben in
Canada en Amerika geweest en laat de mensen daar dan foto's van Almere zien. Dat
vinden ze leuk. Ja, ik kan het niet vaak genoeg zeggen, ik ben trots op Almere."

Dat trotse gevoel komt niet van de ene op de andere dag aanwaaien. Dat moet, net
als goede wijn, even blijven liggen en steeds een betere smaak ontwikkelen. Vaak
moeten nieuwkomers een zekere reserve ten opzichte van Almere overwinnen: we
hebben nu wel een mooie woning, maar wat zal het verder worden?

Dat idee had het echtpaar Burgersdijk. Zij: "We woonden in 't Gooi en toen we
vrienden vertelden dat we naar Almere gingen verhuizen, vonden ze ons zielig.
'Ach, nee toch?' was een veelgehoorde reactie. Wij hadden ook heus onze
bedenkingen. Nu willen we nooit meer weg. We wonen prachtig, er is rust en
ruimte, je kunt fietsen, varen, kortom, wij vermaken ons wel. Als ware
ambassadeurs maken we zo veel mogelijk reclame voor Almere."

Ym en Obbe de Roos, door hun werk naar de polder gekomen, hadden binnen een paar
weken al het idee dat ze goed zaten in Almere. Het leek wel of ze een versnelde
inburgeringscursus volgden. Ze werden lid van diverse clubs en fietsten vaak om
de stad beter te leren kennen. "Reserves hadden we niet voor we hier kwamen",
aldus Ym. "We hebben in diverse steden gewoond en zijn altijd wel in voor iets
nieuws. Van wat de media zeggen moet je je niet te veel aantrekken. Je kunt
beter zelf gaan kijken, er desnoods vaker heen gaan en vervolgens zelf oordelen.
Almere maakte op ons een prettige indruk, een jonge stad met veel jonge mensen.
En lekker multicultureel."

LOAD-DATE: January 15, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              101 of 105 DOCUMENTS

                                  De Telegraaf

                                January 14, 2005

Supertrio voor De Rooy

SECTION: Pg. 20

LENGTH: 909 words

HIGHLIGHT:
Trucker Hans Bekx wil niet protesteren

KAYES, vrijdag

Hij speelde de kleine man, zoals die in de vorige eeuw door de legendarische
Louis Davids werd bezongen. Want Hans Bekx vond zich maar een eenvoudige
Brabander die als prive-rijder aan de Dakar-rally meedoet doch in het grote spel
geen rol denkt te vertolken. Desondanks staat de DAF-trucker stevig op een
fraaie tweede plaats in het vrachtwagenklassement en er zou - drie dagen voor
het einde - wel eens een nog mooier perspectief kunnen gloren indien hij niet
langer de 'gewone man met zijn confectiepakkie an' wil uithangen. Met een ferm
protest tegen zijn grootste concurrent zou hij de nu vrijwel besliste strijd bij
de trucks kunnen doen kantelen.

Wat is immers het geval? Klassementsleider Firdaus Kabirov heeft tijdens de
marathonetappe van Kiffa, via Bamako naar gisteren Kayes zijn gehavende
Kamaz-truck buiten het parc ferme in Bamako gerepareerd. Een doodzonde in de
rallysport om buiten die afgesloten zone te sleutelen. Zijn laadbak was van de
cabine afgescheurd en samen met teamgenoot Tchaguine heeft hij 's nachts de
kapotte boel in een dorp kunnen lassen. Bekx zou daartegen kunnen protesteren,
met als uiterste consequentie dat de Russische koploper wordt gediskwalificeerd.

De 'magier van Mariaheide' die gisteren risicoloos naar een vijfde tijd reed,
twijfelde echter: "Ik ben maar een particuliere deelnemer en in de Dakar-rally
telt alleen maar het grote geld. Ik denk dat ik weinig baat bij een protest heb.
Als ik zoiets had gedaan als Kabirov dan was ik de lul geweest. Ik ben maar Hans
Bekx. En wat dan nog? Moet ik dan op zo'n manier de rally winnen?"

Gerard de Rooy, die gisteren zijn tweede achtereenvolgende dagzege behaalde,
denkt er niet aan tegen de Kamaz te protesteren. Hij zou daarmee de Russische
concurrent een koekje van eigen deeg hebben kunnen geven, want vorig jaar
verlinkte Kamaz hem bij de organisatie toen hij een routepunt had gemist. "Maar
als ik Hans Bekx was dan zou ik zeker een protest indienen", grijnsde de
Gauloises/DAF-bestuurder.

Jan de Rooy's navigator Danny Colebunders die de reglementen uit zijn hoofd
dient te kennen, meende over het incident dat ook in de 'newsflashes' van de
Dakar-organisatie werd vermeld: "In dat parc ferme mag normaal gesproken niet
aan de wagens gesleuteld worden. We kregen daar echter toestemming voor als dat
maar gebeurde door de deelnemers onder elkaar. Er stond niet bij dat je het parc
mocht verlaten. Doe je dat wel, dan is het normaal dat je naar huis wordt
gestuurd." En voegde de Belg daar met een zekere berusting aan toe: "Maar ja,
het betreft nu Kabirov, he. De reglementen worden hier gemaakt, net zoals dat de
organisatie uitkomt. Ze geven hem misschien een uur straftijd en a la." Voor
Kabirov die 2 uur en 40 minuten op Bekx voor staat, zou dat geen enkel effect
hebben. Een woordvoerder van de Dakar-organisatie haalde zijn schouders op en
sprak met een zekere onverschilligheid: "Als ze vinden dat Kabirov illegaal
heeft gesleuteld, dan moeten ze maar protesteren. De sportcommissarissen zullen
zich er dan wel over buigen."

Zo beduusd Bekx reageerde op het voorval waarmee hij bij aankomst in het laatste
bivak in Mali werd geconfronteerd, zo uitgelaten was Gerard de Rooy over zijn
nieuwe dagsucces. Na zijn zege van woensdag mocht hij als eerste van de truckers
starten en dat voordeel buitte hij op de stoffige etappe door de savannen van
Mali uit.

"Nu nog de komende drie ritten winnen en dan hebben we de meeste
etappeoverwinningen behaald", jubelde hij na een dag waarin het Gauloises/De
Rooy Team voor een klaterend succes zorgde. In zijn spoor eindigde vader Jan op
de tweede en assistentietrucker Hugo Duisters op de derde plek.

Met de totale dagtriomf werd ook het moreel van De Rooy's manschappen weer wat
opgekrikt.

Kayes. Dakar Rally, 13e etappe Bamako - Kayes, 370 kilometer:

Auto's: 1. De Villiers (ZAf) Nissan 7.20.58, 2. Peterhansel (Fra) Mitsubishi
3.01, 3. Alphand (Fra) Mitsubishi 6.27, 4. Saby (Fra) Volkswagen 8.06, 5. Sousa
(Por) Nissan 10.46, 6. Kleinschmidt (Dui) Volkswagen 13.45; 20. Leyds/Bowler
1.44.06, 22. Marcel van Vliet/Landrover 1.57.58; uitgevallen: Van Deijne.
Algemeen klassement: 1. Peterhansel 41.05.13, 2. Alphand 23.16, 3. Kleinschmidt
1.18.47, 4. De Villiers 4.07.33, 5. Saby 8.43.27, 6. Roma (Spa) Mitsubishi
9.03.28; 10. Leyds 19.27.50, 15. Van Vliet 25.19.06.

Motoren: 1. Caldecott (Aus) KTM 3.51.41, 2. Fretigne (Fra) Yamaha 2.06, 3. Blais
(VSt) KTM 3.32, 4. Cox (ZAf) KTM 4.29, 5. De Azevedo (Bra) KTM 5.32, 6. Pujol
(Spa) KTM 7.01, 18. Verhoeven (Ned) Yamaha 31.46, 25. Verhoef (Ned) KTM 44.32,
37. Brouwer (Ned) Yamaha 55.38, 43. Karsmakers (Ned) KTM 01.01.39, 66. Franssen
(Ned), 72. Snijders (Ned), 81. De Bois (Ned). Algemeen klassement: 1. Despres
(Fra) 39.13.03, 2. Coma (Spa) 16.06, 3. Cox (ZAf) 20.39, 4. Pujol (Spa) 21.06,
6. Caldecott (Aus) 41.05, 16. Verhoeven 5.47.31, 21. Verhoef 8.49.16, 26.
Brouwer 11.00.46, 45. Karsmakers 23.39.00, 58. De Bois, 59. Franssen, 69.
Snijders.

Vrachtwagens: 1. Gerard de Rooy (Ned) DAF 9.35.14, 2. Kabirov (Rus) Kamaz 5.16,
3. Jan de Rooy (Ned) DAF 54.48, 4. Tsjagin (Rus) Kamaz 58.59, 5. Bekx (Ned) DAF
1.00.34, 6. Duisters (Bel) 1.08.46. Algemeen klassement: 1. Kabirov 55.13.02, 2.
Bekx 2.56.12, 3. Vismara (Ita) Mercedes 6.11.33, 4. Yoshimasa Sugawara (Jap)
Hino 6.13.12, 5. Jan de Rooy 8.05.37, 7. Gerard de Rooy 11.03.10.

Uitgevallen: Wuf van Ginkel-Edwin Van Ginkel-Bas Herweijer (Ginaf-truck) vooras.

LOAD-DATE: January 14, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              102 of 105 DOCUMENTS

                                  De Telegraaf

                                January 13, 2005

Slecht jaar voor portemonnee

SECTION: Pg. 3

LENGTH: 144 words


Van een onzer verslaggeefsters

UTRECHT, donderdag

Het jaar 2005 wordt een slecht jaar voor de portemonnee. Belastingen en de
prijzen stijgen, maar de lonen niet of amper. Voor lage inkomens wordt het
onvermijdelijk om aan te kloppen bij gemeenten voor financiele steun, aldus het
Nibud.

Uit berekeningen van het Nationaal Instituut voor Budgetvoorlichting blijkt dat
de koopkracht er dit jaar weer op achteruit gaat. "Vorig jaar was ook een slecht
jaar voor de koopkracht, maar toen had Jan Modaal er nog niet heel veel last
van. Nu treft het iedereen", zegt Gerjoke Wilmink, directeur van het Nibud.
Vooral de rekeningen voor de vaste lasten, zoals huur, energie en gemeentelijke
heffingen, zullen fors hoger uitvallen.

Het Nibud adviseert om te informeren bij gemeenten naar inkomens-ondersteuning
en kwijtschelding van de gemeentelijke heffingen.

LOAD-DATE: January 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              103 of 105 DOCUMENTS

                                  De Telegraaf

                                January 13, 2005

"Thailand klaar en veilig voor toeristen!"

SECTION: Pg. 6

LENGTH: 1102 words


In tegenstelling tot hetgeen wordt beweerd, zijn de toeristische gebieden als
Phuket, Khao Lak, Phi Phi, Krabi, Koh Lanta weer veilig en klaar om toeristen te
ontvangen. De plaatselijke bevolking heeft die buitenlandse bezoeker hard nodig
om haar gemeenschap weer te kunnen opbouwen. Meer dan ooit is men afhankelijk
van de toerist, die in hun resorts, hotels en guesthouses verblijven, in hun
restaurants eten, hun inkopen doen, uitstapjes maken en gaan duiken. Zonder dit,
zal de Thaise bevolking nog langer lijden. Financiele steun bieden via de
bekende hulporganisaties is zeker een goed begin, maar nog belangrijker is het
hulp te bieden die ook op de lange termijn effectief is. Wij, de buitenlanders
die hier te werk zijn gesteld, hebben de keuze naar huis terug te keren of
elders te gaan werken. De Thai hebben deze keuze niet.

Thailand, Kylie Stevenson, kstevenson@ssnetwork.com

Wellink

Groot is mijn verbazing over de uitspraken van Wellink (Tel. 09/01), die beweert
dat onze economie aantrekt en dat de burger daarom meer moet gaan uitgeven. Wat
bezielt deze bankier? We zijn de afgelopen jaren echt geen 100 procent meer gaan
verdienen. Integendeel, onze loonstrook wordt bijna elke maand zwaarder belast
door allerlei accijnsverhogingen, woonlasten, eigen bijdragen enzovoorts. De
mensen hebben hun spaargeld hard nodig, om bijvoorbeeld een nieuwe wasmachine te
kopen. Zeer naief te denken dat de gewone man zijn spaartegoeden gaat aanwenden
om de economie een zetje te geven. En dan later een lening afsluiten voor die
nieuwe wasmachine? Zouden de banken dat soms willen?...

Rotterdam, J. van der Louw

Blinde Vlek

Sommige burgemeesters hebben er een hekel aan 'Haagse wetten' te handhaven. Dat
wordt zichtbaar bij de uitvoering van het illegalenbeleid, de bestrijding van de
bijstandsfraude, de bestraffing van integriteitslacunes onder hun ambtenaren en
bij de aanpak van het voetbalschorem. De burgemeester van Wageningen, de heer A.
Pechtold (D66') heeft een nieuw probleem: de identificatieplicht. Hij vindt dit
een overbodige maatregel, net als alle Ra-ra-criminelen, milieuterroristen,
illegalen, winkeldieven, ziekenhuistoeristen, frauderende studenten en
zwartrijders dat vinden. Zou hij wellicht een blinde vlek hebben voor het feit
dat deze misdrijven ook in Wageningen voorkomen?

Waalwijk, L.J.J. Dorrestijn

Da Vinci

Op eerste kerstdag kreeg ik het luxeboek Da Vinci Code kado... Een prachtig,
spannend boek. Ik vind het daarom erg jammer dat Kirsten Koenradi het plot van
het verhaal al heeft onthuld (Tel.09/01) en daarom mijn leesplezier, en van vele
anderen, heeft verknald.

margreetpw@wanadoo.nl

Savanna

Misselijkmakend zijn de details rond de moordzaak van de kleine Savanna
(Tel.11/01). Stelselmatig uitgehongerd...het drie jaar oude meisje woog nog
slechts 10 kilo. Dat is bizar! Het gaat om een machteloos kind dat niet voor
zichzelf kan opkomen en beschermd dient te worden. Als de ouders een bedreiging
vormen en de opvoeding niet aankunnen, dan moet dit kind elders worden
ondergebracht. De toezichthouder van Savanna moet een plaat voor zijn hoofd (en
ogen) hebben gehad. Wij als samenleving zijn mede-verantwoordelijk voor dit
drama en zeker Bureau Jeugdzorg, hulpverleners, familie, vrienden en buren. Zij
moeten zich schamen, ik schaam mij voor deze maatschappij....Dit mag nooit meer
gebeuren.

marjanvdplas@tiscali.nl

Savanna 2

Voor die beesten die de kleine Savanna zo 'liefdevol' hebben opgevoed, bestaat
maar een straf: laat ze precies dezelfde behandeling ondergaan als die zij hun
kleine meisje hebben aangedaan. Deze mensen zouden nooit meer terug mogen keren
in onze maatschappij...

Berkel-Enschot, Mischa Reuser

Onderscheiding

Jack Boer heeft nooit een onderscheiding gehad voor zijn moedige daad in 1945 om
2.384 mensen te bevrijden uit Nederlands-Indie. Zelfs de inzet van velen, onder
andere van prins Bernhard, mocht niet baten. Dit is een schandelijke blunder. De
mooiste onderscheiding - veel mooier dan een medaille - voor Boer is het almaar
groeiende nageslacht van alle mensen die hij heeft gered.

Westkapelle, Ria Wilbrink

Publieke Omroep

Bestuursvoorzitter Harm Bruins-Slot van de Publieke Omroep zit om geld verlegen
nu een belangrijk deel van de voetbalrechten van de NOS naar John de Mol gaat.
Ter compensatie wil hij dat kabelbedrijven het doorgeven van programma's in
rekening gaan brengen bij de consument.

De kijker/luisteraar wordt dan dus dubbel aangeslagen: via de belasting betaalt
hij de productie en om die te kunnen zien of horen, zal hij opnieuw moeten
betalen. De waanzin ten top! Het lijkt logischer om de dominante rol van sport,
en dan vooral van voetbal, op tv in te perken. Hef vervolgens een van de drie
netten op; dan blijft er genoeg geld over voor goede programma's.

Zoetermeer, Water Reyndorp

Publieke Omroep 2

Op de voorpagina's van een aantal dagbladen, waaronder De Telegraaf, zag ik een
advertentie (Tel. 6/1), waarin de Raad van Bestuur van de Publieke Omroep zijn
eigen medewerkers een gelukkig 2005 toewenst. Dat is erg vriendelijk, maar ik
vraag me werkelijk af waarom dat niet gebeurt in het personeelsorgaan van de
publieke omroep. Waarom op deze plek met het geld van de belastingbetaler? Wens
dan tenminste de kijkers van de publieke omroep een goed nieuw jaar.

Amstelveen, Hans Ph. Weijel

Kunstroof

Peter R. de Vries spant zich regelmatig tot het uiterste in om moordenaars nog
net voor de verjaringstermijn te doen oppakken. Dat moord een verjaringstermijn
heeft, is al krankzinnig. Maar het kan nog gekker: Er is ook een
verjaringstermijn voor gestolen kunst! Na 20 jaar ben je wettelijk eigenaar.
Naarmate de verjaringstermijn nadert, wordt een gestolen werk dus steeds meer
waard en na 20 jaar kun je die kunst gewoon verkopen. Kunstdiefstallen worden in
Nederland niet centraal door de politie geregistreerd en dus behandeld als een
gewone inbraak. De top van Justitie is toch wel een beetje wereldvreemd! Na de
roof uit het Van Goghmuseum had men de wet moeten aanpassen.

Hoorn, Hans de Best

Agenten

Dinsdagmiddag 16.00 uur. Ik heb de krant uitgelezen... meisje vermoord,
automobiliste gedood met stoeptegel, museum in Hoorn leeggeroofd, vorig jaar
22.989 auto's gestolen enzovoorts. Ik kijk uit het raam op mijn werk aan de
Vijzelstraat en zie vier agenten in een uur tijd tientallen, misschien wel
honderden, 'zware criminelen' aanpakken die het gore lef hadden om met hun fiets
door het rode licht te rijden... Met een extreem gevoel van veiligheid loop ik
naar huis. (Ik let er wel even op dat ik niet door rood licht loop).

Wormer, Marcel van der Snoek

LOAD-DATE: January 13, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              104 of 105 DOCUMENTS

                                  De Telegraaf

                                January 3, 2005

Van de Nicobaren is nauwelijks iets over

SECTION: Pg. 5

LENGTH: 680 words

door Jack Leenaars

CAR NICOBAR, maandag

Als het eiland door het wolkendek verschijnt, zijn de enorme verwoestingen op
Car Nicobar onmiddellijk zichtbaar. De gehele kuststrook is weggeslagen, als een
donker gat tussen de helblauwe zee en het groene binnenland. Het legervliegtuig
met noodhulp en een kleine groep journalisten aan boord landt op de
luchtmachtbasis die eveneens zwaar getroffen is.

Dat is te zien bij het verlaten van het vliegtuig. De verkeerstoren van het pal
aan de zee grenzende militaire vliegveld is door de vloedgolven en de
aardschokken verwoest. Een noodtent doet nu tijdelijk dienst als vervangend
communicatiecentrum.

Het zwaarst getroffen zijn de huizenblokken van het luchtmachtpersoneel, die op
een prachtige locatie met uitzicht op zee zijn gebouwd, maar de volle klap
hebben opgevangen. Het complex is nu compleet weggevaagd. Puin en ontwortelde
bomen vertellen de tragedie die hier op tweede kerstdag heeft plaatsgevonden.

Behorend tot India maar gelegen op enkele honderden kilometers ten noorden van
Sumatra ligt Car Nicobar nabij het epicentrum van de zeebeving.

Zeven dagen later is nog niet duidelijk hoe erg de situatie op de Nicobaren is.
De schaarse berichtgeving wordt verstrekt door het Indiase leger, die de
hulpoperatie op de eilandengroep cooerdineert.

Afgaande op verhalen van geevacueerden liggen de problemen in de hulpverlening
niet zozeer bij het leger, al moesten veel overlevenden drie dagen wachten op
hulp, als wel bij de lokale overheden op de doorgaans rustige eilanden. Absoluut
niet capabel genoeg om een ramp van deze omvang te bestrijden is vooral de
distributie naar de gewone man een probleem. Twee dagen geleden werd de
gouverneur van Car Nicobar zelfs op non-actief gesteld, nadat hij geklaagd had
over uitputtingsverschijnselen.

Afstanden

Een overzicht van de ramp is moeilijk te verkrijgen, vertelt legercommandant
B.S. Thakur. "Tussen de 572 eilanden liggen grote afstanden. Slechts twee
eilanden zijn per vliegtuig bereikbaar, enkele hebben een landingsplaats voor
helikopters. Patrouillevluchten over de eilanden zijn de enige manier om een
idee te krijgen over de situatie ter plaatse. Alle aanlegsteigers zijn
vernietigd, dus een plaats om aan land te gaan is er niet. En al zouden we aan
land kunnen, dan is de gehele infrastructuur verdwenen."

De verwoeste aanlegsteigers bemoeilijken de hulpoperatie die vanuit Port Blair
op de noordelijker Andamanen plaatsvindt. Noodhulp kan op het overgrote deel van
de eilanden slechts vanuit vliegtuigen worden gedropt.

Op Car Nicobar zijn genietroepen van het leger erin geslaagd de weg naar het
havenhoofd op het noordelijk deel van het eiland vrij te maken. De huizenhoge
vloedgolven hebben het zeewater kilometers landinwaarts geslagen, een enorme
ravage achterlatend. Het zeewater zorgt voor een zilte lucht midden in de
jungle.

Verwoest

Op weg naar het kustdorpje Malacca houdt het oerwoud plotseling op. Wat vanuit
het vliegtuig al te zien was, strekt zich tot aan de zee uit. Een vijfhonderd
meter brede strook waar metershoge afvalbergen liggen in een totaal verwoest
landschap. Alsof er een bom is gevallen. Wonderbaarlijk genoeg is slechts een
monument van Gandhi overeind gebleven.

Overlevenden die in een opvangkamp twee kilometer verderop verblijven, zijn
bezig nog bruikbare spullen uit de puinhopen te verzamelen. Een gevaarlijke
klus, omdat in aangestoken vuren gasflessen liggen die met een enorme steekvlam
ontploffen.

Uit angst voor rottende lijken en epidemieen heeft het leger het afval met
kerosine in brand gestoken. En het is tevens de snelste manier om van de
afvalbergen af te komen.

Het officiele dodencijfer op Car Nicobar ligt op 148, gebaseerd op het aantal
lichamen dat is gevonden. Maar in de wetenschap dat elf van de vijftien dorpen
op Car Nicobar, met een bevolking van ongeveer 21.000 mensen, aan de kust
liggen, moet uitgegaan worden van een veel hoger aantal. Veel mensen zijn de
binnenlanden ingevlucht of geevacueerd.

Maar velen - vaak de helft van een dorp - zijn de zee ingezogen en worden
vermist.

LOAD-DATE: January 3, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf

                              105 of 105 DOCUMENTS

                                  De Telegraaf

                                January 2, 2005

Hofrouw in Thailand

SECTION: Pg. 4

LENGTH: 261 words

De Thaise prinses Ubolratana ontsnapte afgelopen zondag ternauwernood aan de
verwoestende vloedgolven als gevolg van de zeebeving bij Sumatra. Haar enige
zoon Khun Poom (21) stierf echter in het natuurgeweld.

Op het moment dat de golven toesloegen, bevond prinses Ubolratana zich met Khun
Poom en haar jongste dochter in het Flora Hotel in het vakantieoord Phangnga.
Haar zoon, die aan autisme leed, was net terug van het strand waar hij zich had
vermaakt op een jetski. Prinses Ubolratana en haar gezelschap verlieten na de
eerste waarschuwingen in allerijl het hotel via de achterdeur. Tegen Thaise
verslaggevers vertelde de prinses later dat zij Khun Poom voor zich uit zag
rennen. Zelf kon zij zich redden door naar de vierde verdieping van een gebouw
te klauteren. In gezelschap van haar broer kroonprins Maha Vajiralongkorn zocht
zij nog de hele nacht tussen de puinhopen naar haar zoon. Nu rest haar alleen
een haarlok, die zij heeft afgeknipt tijdens het traditionele wasritueel van het
stoffelijk overschot.

Prinses Ubolratana heeft nu nog twee kinderen uit haar huwelijk met de
Amerikaanse zakenman Peter Jensen. Die verbintenis - met een gewone burger en
bovendien een westerling! - leidde in 1972 tot een breuk met de Thaise
koninklijke familie. Ubolratana moest al haar voorrechten opgegeven en werd
bijna tien jaar in de pers doodgezwegen. De verzoening volgde pas toen laat in
het huwelijk haar eerste dochter werd geboren. In 1998 liet prinses Ubolratana
zich van Jensen scheiden, omdat haar echtgenoot er al jaren een minnares op na
hield.

LOAD-DATE: January 2, 2005

LANGUAGE: Dutch / Nederlands

PUB-TYPE: Paper

                          Copyright 2005 De Telegraaf
