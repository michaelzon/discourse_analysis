
                               1 of 97 DOCUMENTS

                                  De Telegraaf

                               December 28, 2002

Nota zwartwerker fiscaal aftrekbaar

MOS, BART

LENGTH: 349 words


Nota zwartwerker fiscaal aftrekbaar; Huisbaas wint geding tegen Belastingdienst

De politieagent in kwestie bezat een woning die hij verhuurde. Omdat het huis
aan een opknapbeurt toe was, besloot hij het grondig te laten verbouwen. Hij nam
daarvoor een aantal zwartwerkers in de arm, omdat dat nou eenmaal een stuk
goedkoper is. Nadat de verbouwing rond was, trok de man de kosten daarvan - een
kleine zeventigduizend euro - af van zijn inkomstenbelasting. Dat was voor de
invoering van het nieuwe belastingstelsel van 2001 namelijk nog mogelijk.

Dankzij deze hoge aftrekpost hoefde de politieman over het bewuste jaar geen
cent belasting over zijn inkomen te betalen. Zelfs het daaropvolgende jaar hield
hij er nog een aangename aftrekpost aan over.

De belastinginspecteur wilde niet meewerken aan het opzetje en eiste in ruil
voor de aftrek de namen en adressen van de zwartwerkers. Daar had de man, die in
de avonduren een rechtenstudie volgt, echter op gerekend en stapte naar de
rechter.

Hij beriep zich op een artikel uit de Belastingwet, waarin wordt gesteld dat
uitsluitend bedrijven gedwongen kunnen worden tot het verstrekken van informatie
over anderen. Gewone burgers zoals hijzelf hoeven dat niet.

Het gerechtshof in Den Bosch gaf de politieman gelijk. De bewuste
belastinginspecteur kreeg zelfs een standje van de rechters omdat hij buiten
zijn boekje is gegaan. Hij had zich volgens het hof moeten beperken tot de vraag
of de verbouwing daadwerkelijk heeft plaatsgevonden en of de kosten daarvan
redelijk zijn. Verder niets.

Volgens Monique Ligtenberg, hoofdredacteur van de fiscale nieuwsdienst Fiscaal
up to Date, heeft de rechter hiermee wettelijk gezien de enig juiste beslissing
genomen. "Maar gevoelsmatig zullen veel belastingbetalers vinden dat er iets
niet klopt." Ligtenberg wijst er op dat de door de man gebruikte constructie
onder de nieuwe Belastingwetgeving niet meer mogelijk is bij het verbouwen van
een verhuurde woning.

Wel kunnen bewoners van bijv. een monumentenwoning zwartwerkers inzetten en
ongestraft aftrekken van de belasting.

LOAD-DATE: December 31, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               2 of 97 DOCUMENTS

                                  De Telegraaf

                               December 16, 2002

Centraal-Europa reageert verdeeld op EU-toetreding

KUITERT, HANS

LENGTH: 387 words


Veel zal in de komende acht maanden afhangen van de overtuigingskracht van beide
kampen hoe de vijf landen stemmen in referenda over de toetreding. In alle
toekomstige EU-landen spetterden de koppen van de voorpagina's. De Slowaakse
krant Novy Cas kwam met de kop: 'We hebben het'. Het Poolse Rzeczpospolita kopte
'Goede Morgen Europa' en het Hongaarse Magyar Hirlap vertolkte het nieuwe
tijdperk met de woorden 'De deling in Europa is voorbij'.

Dat weerhield de Centraal-Europese pers er niet van kritische kanttekeningen te
plaatsen. De belangrijkste is de angst dat de inwoners van de nieuwe landen
tweederangs EU-burgers zullen worden, domweg omdat zij nog een veel te grote
economische achterstand hebben op de rijkere EU-broeders.

Leszek Miller, de Poolse premier die de EU-top overuren liet maken, was het
legioen Poolse Euro-sceptici, vooral de krachtige boerenlobby, voor. Amper terug
uit Kopenhagen opende hij op de Poolse tv zaterdag al het offensief. "Europa
heeft nu ja tegen ons gezegd, laten wij nu ja zeggen tegen Europa", aldus een
strijdvaardige Poolse premier.

Miller wist meer voor zijn boeren bijeen te sprokkelen dan aanvankelijk was
beloofd. Hij hoopt daarmee vooral zijn broze coalitie met de Boeren Partij in
stand te houden. Oud-president en Nobelprijswinnaar Lech Walesa was niet
overtuigd. "We hebben een zware prijs betaald voor deze dag. Politiek is een
vuil spel. Degenen die ons ooit naar het Oosten trokken, trekken ons nu naar het
Westen", aldus Walesa, doelend op het feit dat Miller een oud-communist is.

Aangebrand

Gal kwam ook over de lippen van Viktor Orban, de Hongaarse oud-premier die
eerder dit jaar een zware verkiezingsnederlaag leed. Orban maakte Hongarije
economisch rijp voor toetreding. "We hebben de pot op het vuur gezet, maar deze
regering heeft de maaltijd laten aanbranden", zei een ontevreden Orban.

Kritiek dat er onvoldoende was binnengehaald, minder in ieder geval dan de
halsstarrige Polen, weerklonk ook in Praag en Bratislava. Gezaghebbend
commentator Viliam Buchert zette de toon voor het referendum volgend jaar. "Dat
gedoe over een paar Euro. Laten we het hebben over het feit dat een verenigd
Europa een deel van onze soevereiniteit zal afnemen."

De gewone burger nam het dit 'historische' weekeinde slechts ter kennisgeving
aan.

LOAD-DATE: December 17, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               3 of 97 DOCUMENTS

                                  De Telegraaf

                                December 4, 2002

Column Herman Eetgerink - GLIMMERS

EETGERINK, HERMAN

LENGTH: 165 words


Ook even gedacht dat het journaal per ongeluk een stukje Jiskefet uitzond met
Michiel Romeyn als directeur van een museum waaruit zojuist voor tien miljoen
ballen aan glimmers is gejat?

Sorry hoor, meneer Molsbergen van het Museon, het was inderdaad echt toen u
verbouwereerd op de televisie vertelde dat u erg geschrokken was en dat de
beveiliging heel goed was en dat er waratje toch dieven waren gekomen.

Enfin, sterkte.

Maar nou wat anders, meneren van de politie en het openbaar ministerie!

Waarom worden er gelijk tien dienders en twee speurhonden ingezet als gemeld
wordt dat er uit een pandje in de regio Haaglanden wat glaswerk is ontvreemd?

Zijn hullie van het Museon soms belangrijker dan de gewone man?

Als er ingebroken wordt bij Jan en Truus Modaal en al hun dierbare dingetjes
worden geroofd, komt er niet een smeris! Ze krijgen alleen maar te horen dat ze
over drie dagen telefonisch aangifte mogen doen!

Hoe zit dat, glimpiepers?

HERMAN EETGERINK

LOAD-DATE: December 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               4 of 97 DOCUMENTS

                                  De Telegraaf

                               November 30, 2002

Netwerken kan de toekomst redden

BLOM, HARRY

LENGTH: 781 words


Netwerken kan de toekomst redden; Jean-Francois Rischard geeft ons 20 jaar voor
oplossen wereldproblemen

Het doemscenario is echter maar een kant van Rischards betoog. De Luxemburger,
in het dagelijks leven vice-president van de Wereldbank en daarmee de hoogste
man in Europa, treedt weliswaar in de voetstappen van de Club van Rome, die
dertig jaar geleden min of meer het einde van de beschaafde wereld voorspelde,
maar hij staat te popelen om de confrontatie aan te gaan met de grootste
wereldproblemen. Zijn boodschap, in een zin: we hebben twintig grote
wereldproblemen en twintig jaar de tijd om ze op te lossen. "Het een is wat
moeilijker dan het ander, maar we kunnen eruit komen", zegt hij vechtlustig.

Tegenover keiharde gegevens als een toename van de wereldbevolking in de komende
twintig jaar van 6 tot 8 miljard en een navenant toenemende exploitatie en
vervuiling van onze planeet, stelt hij een supersnelle groei van het
wereldomspannend net van computers, mobiele telefoons en vooral netwerken. Die
laatste ziet hij als een essentiele levensvoorwaarde, voor de gewone burger maar
ook voor het bedrijfsleven en zelfs voor de overheden op aarde.

Rischard gaat ontzettend ver. Geen wereldregering wil hij, maar een
wereld-'netwerk', waarin groepjes politieke leiders, vertegenwoordigers van het
bedrijfsleven en van burgerorganisaties, maar dan alleen de experts, zich buigen
over specifieke problemen. "Luxemburg hoeft niet mee te doen aan een oplossing
voor de overbevissing", zegt hij lachend maar bloedserieus.

Misschien maar iets minder controversieel dan het idee van 'wereld-netwerk' is
Rischards idee over belastingen. Met de fantastische groei van het elektronisch
verkeer, ook voor geld en banken, dreigt een gapend gat te ontstaan in de
inkomsten van overheden uit, zeg maar, btw. "Koop je in New York een boek, dan
betaal je 8,25 procent omzetbelasting. Koop je het via internet bij Amazon, dan
betaal je die belasting niet. Die verdwijnt", zegt Rischard. De overheid zal
straks extra geld nodig hebben, onder andere voor de financiele opvang van de
vergrijzing. Zonder direct een voorstel tot verandering te doen (behalve aanpak
van het probleem via 'netwerk') vindt Rischard dat nagedacht moet worden over
eco-heffingen, afschaffing van de vennootschapsbelasting en 'negatieve
inkomstenbelasting', subsidieverlening dus. De lijst van Rischards twintig
grootste wereldproblemen zal voor het merendeel weinig verbazing wekken.
Bovenaan staat de opwarming van de aarde, samen met andere milieukwesties in de
rubriek 'mondiale meent'. Nog meer bekend nieuws - strijd tegen armoede,
misdaad, terrorisme, oorlogsdreiging, digitale achterstand, natuurrampen - onder
de naam 'mondiale betrokkenheid'.

Belastinghervorming valt met problemen als biotechnologie, financiele
architectuur, regeling van handelsverkeer (ook elektronisch), eigendomsrecht,
arbeid en migratie onder het kopje 'mondiaal te regelen'.

Rischard verwijt regeringen en internationale instellingen een volkomen gebrek
aan daadkracht tegenover de bestaande problemen. Als afschrikwekkend voorbeeld
noemt hij de G-8 conferentie van Genua in 2001. Die leverde, naast een dode
demonstrant en schokkende beelden van geweld, een rekening op van 100 miljoen
dollar en dat voor slechts anderhalf uur werkelijk overleg tussen de
wereldleiders! Nee, dan heeft de Wereldbank-onderdirecteur veel meer bewondering
voor het zich sneller hervormende bedrijfsleven. Zijn sympathie is het grootst
voor de 'burgers', met hun snelle 'platte', informele, inherent-democratische
besluitvorming. En dan betreft het meestal nog actieve 'burgers',
antiglobalisten die dwars durven te liggen als de heren in krijtstreeppakken
bijeenkomen. Rischard rechtvaardigt die voorkeur als volgt: "Voor veel van de
problemen geldt dat protesteerders het gevaar beter aanvoelen dan de regeringen,
ook al uiten ze zich in obstructie."

De 54-jarige Rischard heeft om zijn boek te schrijven een jaar lang al zijn
vakanties en weekeindes opgeofferd. Hij heeft 'Vijf voor Twaalf' opgedragen aan
zijn drie zoons, die tijd te kort zijn gekomen maar die ook de generatie
vertegenwoordigen aan wie wij allen, de huidige volwassen wereldbewoners, straks
verantwoording over onze aanpak van de wereldproblemen moeten afleggen.

Rischard geeft volmondig toe dat zijn ideeen over bestuur en conflictoplossing
velen als doordraverij of pure fantasie in de oren zullen klinken. "Ik zou het
al een super-succes vinden als er twee, drie wereldnetwerken op gang zouden
komen", roept hij dan weer met enthousiasme.


Jean-Francois Rischard: Vijf voor Twaalf. Uitgeverij Lemniscaat. ISBN 90 5637
4761.

Prijs: Euro 19,95

LOAD-DATE: December 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               5 of 97 DOCUMENTS

                                  De Telegraaf

                               November 29, 2002

Gekleurde historische roman

HOOGERVORST, INGRID

LENGTH: 582 words


Gekleurde historische roman; 'De onweerstaanbare bastaard' van Conny Braam

In 'De woede van Abraham' (2000) zijn dat de polderwerkers die worden ingezet
bij de aanleg van het Noordzeekanaal, een van onze grootste waterwerken uit
1876. Eerst bivakkeren deze 'vreemdelingen' in de duinen gegraven holen, later
wonen ze met hun gezinnen in IJmuiden. In haar nieuwe roman 'De onweerstaanbare
bastaard' borduurt Braam voort op deze geschiedenis met het verhaal van de
nazaten van Abraham, die zich als doodgraver vestigt in IJmuiden.

In 'De onweerstaanbare bastaard' woont zijn dochter Lena Boerhaave nog in het
huis van Abraham. Haar oudste zoon Nico is ook doodgraver, dochter Klara drijft
een kroeg en jongste zoon Bart verdient zijn geld in de zwarte handel. Hij is
een linke zakenjongen en onweerstaanbare vrouwendief die het niet zo nauw neemt
met God noch gebod.

Braam zet haar personages tegen het decor van de Eerste Wereldoorlog
(1914-1918), toen Nederland neutraal bleef, maar de havenplaats IJmuiden wel in
de strijd tussen de Engelse pantserkruisers en Duitse onderzeeers werd
betrokken, omdat het visgebied tot verboden terrein werd verklaard. De schaarste
leidt bij de IJmuidense vissers tot honger en bittere armoede, maar bij veel
vishandelaren tot grote rijkdom.

Aan het hoofd van deze laatste groep staat de gelukzoeker Bart Boerhaave. Door
smokkel, politieke oplichterij en gesjoemel met verzekeringscontracten wordt hij
de grootste reder van het stadje en ook de meest gehate, want hij maakt zijn
oorlogswinsten over de ruggen van de vissers.

De politieke gebeurtenissen drijven het gezin Boerhaave uiteen. Nico, de
doodgraver, werpt zich naar voorbeeld van zijn moeder Lena op als beschermer van
de gewone man. Hij biedt onderdak aan de Russische en Engelse
oorlogsvluchtelingen en ook zijn zuster Klara helpt mensen in nood. Hun
principiele humanitaire houding botst met de hebzucht van oorlogswinstmaker Bart
en zijn neef Bertie, de zoon van Nico. Deze tegenstellingen in belangen binnen
de familie vormen de dramatische krachten die het verhaal voortdrijft.

Connie Braam weet de sfeer van die tijd heel goed op te roepen. Ze heeft zich
uitvoerig gedocumenteerd en strooit de tekenende details van het dagelijks leven
kwistig over de bladzijden. Zo weet ze 'The Grand Scuttle', een beroemde
gebeurtenis in de maritieme geschiedenis van de Eerste Wereldoorlog, mooi in het
verhaal te verwerken. Onder het motto 'liever zinken dan overgave' bracht
admiraal Von Reuter na de Duitse capitulatie zijn marinevloot opzettelijk tot
zinken in de baai van Scapa Flow voor de kust van Schotland.

Fictie kan ook bezwijken onder de drang tot gedocumenteerde authenticiteit. Te
opzichtig is bijvoorbeeld het opvoeren van de soldaat met de weggeschoten
onderkaak, wiens beroemde foto uitgebreid is beschreven. Daarnaast waant de
lezer zich soms in het land van Herman Heijermans: Braams kijk op de historische
gebeurtenissen is gedateerd en erg gekleurd door het marxistische ideeengoed.
Haar IJmuiden wordt voornamelijk bevolkt door politici en kapitalisten (=
slecht) versus bolsjewieken, vissers, arbeiders (= goed).

Een geslaagde verbinding van feitelijkheden en literaire fictie is 'Een
onweerstaanbare bastaard' dan ook niet. Daarvoor zou de schrijfster zich meer
moeten losmaken van de politieke beginselen en educatieve doelen die haar als
verzetsstrijder dreven.

Conny Braam, De onweerstaanbare bastaard.

Uitg. Augustus. 18,50 euro,

blz. 351.

LOAD-DATE: December 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               6 of 97 DOCUMENTS

                                  De Telegraaf

                               November 28, 2002

Tegenpool - Zwart-wit

VERMAAK, HANS

LENGTH: 390 words


Tientallen fietsers in het gelid, mannen met lange jassen en hier en daar een
alpinopetje op het hoofd, wachtend op de Valkenwegpont. Op weg naar huis na een
zware werkdag in de scheepsbouw of haven. Het is een beeld uit oktober 1960,
afgedrukt in het gisteren verschenen fotoboek 'Amsterdam' van Kors van Bennekom.

De fotograaf die later grote faam verwierf met zijn toneelfoto's voor onder meer
de Uitkrant, werkte tussen 1956 en 1966 als allround persfotograaf en legde het
dagelijks stadsleven vast. Al die foto's, van tramongelukken tot
voetbalwedstrijden, van bouwwerken in Nieuw-West tot demonstraties, geven in
zwart-wit de indruk van een grauwe tijd. Nog maar een jaar of 40 geleden.

Zonnig waren de levensomstandigheden voor de meeste mensen in ieder geval niet.
Door de woningnood was inwonen met vrouw en kind bij (schoon)ouders heel gewoon.
Wie zomaar op een woning kroop, werd er direct door het gezag uitgetimmerd.
Datzelfde gezag handhaafde hardhandig de orde, ook als er een venter zonder
juiste vergunning op het Waterlooplein verscheen of werkmeisjes een dansje op
straat maakten voor de deur van platenwinkel De Draaitafel in de Jordaan.

Armoede tekent de gezichten van vrijwel alle geportretteerden, zelfs als zij
vrolijk juichen in het Olympisch Stadion na de kampioenswedstrijd van Ajax in
mei 1960. Ook de lachende omstanders rond de stralende visboer Ome Ko, die zijn
77e verjaardag in 1956 op de Lindengracht viert, zien er niet florissant uit. De
naoorlogse wederopbouw was in volle gang, de welvaart moest nog komen.

Op zijn zwerftochten door de stad richtte Van Bennekom met veel oog voor detail
zijn Rolleicord op alledaagse en bijzondere zaken, waarbij hij vooral de 'gewone
man en vrouw' vastlegde: De bouwvakkers van de tuinsteden, de scheepsarbeiders
van ADM en NDSM, de bejaarden in de Roeterstraat, de krantenjuffrouw van het
Rembrandtplein, stakende ateliermeisjes en tegen de mogelijke oorlog om
Nieuw-Guinea demonstrerende Papoea's.

Omdat Kors van Bennekom inmiddels 50 jaar actief is als fotograaf en
voornamelijk Amsterdam als onderwerp voor zijn lens heeft gehad, werd hij
gisteren bij de presentatie van zijn fotoboek door de gemeente onderscheiden.
Cultuurwethouder Hannah Belliot reikte hem de Frans Banninck Cocq-penning uit
"vanwege grote verdiensten voor de hoofdstad".

LOAD-DATE: December 2, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               7 of 97 DOCUMENTS

                                  De Telegraaf

                               November 16, 2002

China's Hu man van de harde lijn

LIU, TJYYING

LENGTH: 452 words


Hoewel Jiang officieel aftreedt, zal hij achter de schermen actief blijven door
zijn invloed op het nieuwe Permanente Comite van het Politbureau. Hu werd door
zijn aanstelling weliswaar het hoofd van het machtigste politieke orgaan in
China, maar deze eliteclub, die uitgebreid is naar negen leden, zit vol
bondgenoten van Jiang.

Na een lange week vergaderingen en stemmingen buiten het zicht van de media en
de gewone man, kon het Chinese volk eindelijk kennis nemen van de vierde
generatie politici. Vanachter een houten scherm kwam, een voor een, het negen
man sterke nieuwe Permanente Comite van het Politbureau tevoorschijn.

Hu en de acht andere leden liepen met een brede glimlach op het gezicht en
zwaaiend naar de pers onspannen naar hun plek in een van de enorme vergaderzalen
van het pompeuze Grote Hal van het Volk. "Ik ben blij om u allen hier te
begroeten", waren de eerste woorden die de kersverse partijvoorzitter tegen de
pers uitte. Hu verklaarde vervolgens dat het gehele Chinese volk en al de
etnische groepen zich zouden verenigen om de economie te ontwikkelen en het land
te moderniseren.

De grote vraag is echter hoe de nieuwe partijvoorzitter te werk zal gaan. Hu,
die in 1992 door de voormalige leider Deng Xiaoping als opvolger van Jiang werd
aangewezen, was sinds zijn toetreding tot de politieke top bijna onzichtbaar. In
de tussentijd heeft hij gewerkt aan het versterken van zijn machtsbasis binnen
deze top.


Details

Waarnemers weten niet precies of hij in de hervormingsgezinde hoek past of meer
conservatieve ideeen nastreeft. Door zijn jarenlange ervaring in Tibet, waar hij
volgens boze tongen met harde hand optrad bij het onderdrukken van onrusten,
vrezen sommige China-kenners dat Hu een voorstander is van de harde lijn. Zelfs
naaste voormalige collega's weten alleen wat kleinere details over zijn leven
zoals bijvoorbeeld zijn voorliefde voor tafeltennis, stijldansen en zijn
fotografisch geheugen.

Wat er ook over Hu's werkmethodes bekend wordt, voorlopig zal hij voor welke
besluitvorming dan ook het hoofd moeten buigen naar zijn voorganger Jiang. De
76- jarige president blijft onzichtbaar zijn invloed uitoefenen doordat hij zes
beschermelingen in het Permanente Comite van het Politbureau heeft zitten.

Naast zijn invloed op de meerderheid van het Politbureau, werd Jiang herkozen
als hoofd van de invloedrijke Centrale Militaire Commissie (CMC) van de partij.
Daarmee blijft hij ook formeel invloed uitoefenen op de gang van zaken in het
land dat hij 13 jaar heeft geregeerd. De CMC, die technisch gezien geen
overheidsinstelling is, houdt toezicht op het Volks Bevrijdingsleger (PLA), de
grootste militaire organisatie ter wereld.

LOAD-DATE: November 29, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               8 of 97 DOCUMENTS

                                  De Telegraaf

                               November 12, 2002

Column Peking - Partij en palmen

LIU, TJYYING

LENGTH: 349 words


De wereld houdt haar adem in, kijkt toe, speculeert en vraagt: wie worden de
nieuwe leiders van China? De Chinese burger zelf maakt het weinig uit. Geen
wonder, want als er iemand is die zo ver mogelijk van het 16e partijcongres van
de Chinese Communistische Partij wordt geweerd, is het de gewone man.

Het Plein van de Hemelse Vrede in de hoofdstad is afgezet en omringd door
talloze militairen en agenten, sommigen in uniform, sommigen in burger. Zodra de
meer dan 2000 communistische vertegenwoordigers de Grote Hal van het Volk
betreden, staat de bewaking op scherp. Korte metten wordt gemaakt met een
demonstratie van een drietal burgers met foldertjes in de hand. Een uitzondering
wordt gemaakt voor journalisten met een speciale partijcongrespas. Die mogen,
onder het toeziend oog van de toegestroomde meute, door het geelwitte
politielint waarmee het hele plein is afgezet, zij het dat zij zich tot vijf
keer toe een controle moeten laten welgevallen.

Het partijcongres is er vooral voor de partij zelf. Geen pottenkijkers
alstublieft, en nee, ook geen media. Alleen de opening en sluiting mogen worden
bijgewoond. De rest van de vergadering, waar leiders elkaar de loef proberen af
te steken voor een plaats in de hoogste organen van de partij, blijft een
geheime gebeurtenis.

Waar kan het volk dan van genieten? Van ellenlange tv-programma's bijvoorbeeld
waar tevreden burgers vertellen hoe blij zij zijn met de partij. Of van een
kauwgomvrij Tienanmen-plein. Speciaal schoongespoten voor het congres. "Meer dan
duizend straatvegers hebben in 18 dagen tijd ongeveer 600.000 stukjes kauwgom
van het Plein van de Hemelse Vrede geschraapt. Voor elk stukje moest 1,1 yuan
(0,13 eurocent) worden betaald", meldde het managementcomite van het plein in de
Chinese pers.

Deze speciale organisatie is ongetwijfeld ook verantwoordelijk geweest voor de
palmbomen die het plein opvrolijken. De bomen, uiteraard alleen de sterkere
soorten, zijn speciaal voor het congres ingevlogen. Geruchten gaan dat elke boom
verwarmd wordt en dat alle bomen een persoonlijke tuinier hebben.

LOAD-DATE: November 21, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               9 of 97 DOCUMENTS

                                  De Telegraaf

                               November 11, 2002

Op visite bij Jonghollandia

KLEUVER, ESTHER

LENGTH: 414 words


Netjes de schouwburg in, stilletjes de voorstelling uitzitten, klappen en weer
naar huis. Dat vinden de zes theatermakers van Jonghollandia maar niets. Het
moet op locatie gebeuren. Liefst tussen het 'gewone' volk en met publiek dat nog
nooit eerder naar het toneel is geweest. Ook voor hun nieuwste stuk 'Eindhoven
de gekste' ging het gezelschap op zoek naar een geschikte plek.

Die werd gevonden in Cultureel Centrum De Rechter in Eindhoven. Voor de
reguliere theaterganger even schrikken bij binnenkomst, want het lijkt eerder op
een krakersbolwerk dan op een potentieel theater. Maar je voelt je er toch al
snel thuis. De bovenverdieping is namelijk gedeeltelijk verbouwd tot woning,
compleet met keuken, woonkamer en slaapkamer. In 'Eindhoven de gekste' gaat het
publiek letterlijk op visite bij een gezin dat moet zien rond te komen van een
bijstandsuitkering in een tijd waarin de maatschappij zich steeds meer verhardt.

Dat klinkt allemaal zwaar en ontoegankelijk, maar niets is minder waar.
Jonghollandia verpakt dit serieuze onderwerp in een zeer luchtige, humoristische
voorstelling. Hoe schrijnend de situatie van die familie ook is, het is bovenal
erg grappig. De humor zit 'm echter niet in de teksten, want die zijn
bloedserieus. Het is de bevestiging van de vele vooroordelen die er bestaan over
'uitkeringstrekkers' die het publiek aan het lachen maakt. Maar ook de gekozen
spelvorm brengt lucht. Doordat de acteurs af en toe even uit hun rol stappen om
de laatste stand van zaken weer te geven (zoals de mobiele belschuld van
tienerdochter Rachel), door het publiek van kamer naar kamer te laten verhuizen
en door een plaatselijke smartlappenzanger de situatie te laten bezingen.

Sterallures en hoofdrollen kennen ze niet bij Jonghollandia. Alle personages
hebben een gelijkwaardig aandeel in 'Eindhoven de gekste'. En hoewel de ene
speler iets beter tot z'n recht komt in zijn rol dan de ander, zorgen ze er
samen voor dat er een geloofwaardig gezin staat dat steeds dieper de afgrond in
zakt. Of zoals een van de personages het uitdrukt: "Het leven is vallen en
opstaan en nu gaan we even vallen."

Knap is dat het gezelschap op het eind van het stuk de uitzichtloze situatie van
het gezin met een paar simpele handelingen pijnlijk duidelijk weet te maken. En
dat maakt dat het publiek zich bijna schuldig voelt dat het de hele avond om
deze mensen heeft zitten lachen. Precies wat de theatermakers op het oog moeten
hebben gehad.

Esther Kleuver

LOAD-DATE: November 21, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               10 of 97 DOCUMENTS

                                  De Telegraaf

                                November 7, 2002

Bush loopt zich warm voor tweede termijn

NIJDAM, PIETER

LENGTH: 540 words


Het verkiezingsresultaat van gisteren is Bush' eerste echte landelijke
overwinning en het startsein voor een nieuwe campagne, die hem in 2004 aan een
tweede ambtstermijn moet helpen.

"Een president in oorlogstijd die tevens de gewone man aanspreekt, is voor ons
een onoverkomelijk obstakel gebleken", verklaarde de Democratische woordvoerder
Tom Daschle, die zijn meerderheid in de Senaat gisteren zag wegsmelten.

Met de machtsovername in de Senaat en versterking van haar positie in het Huis
van Afgevaardigden boekte Bush' Republikeinse partij een historische
verkiezingsoverwinning.

Het is de derde keer in de Amerikaanse geschiedenis dat een president bij
tussentijdse verkiezingen in het Huis van Afgevaardigden zetels wist te winnen.
Bush herhaalde daarmee de prestatie van Franklin Delano Roosevelt in 1934 en
Bill Clinton in 1998.

Ongehinderd

Voor de regering-Bush betekent dat concreet dat de komende maanden ongehinderd
nieuwe wetgeving door het Congres kan worden gedrukt. Maatregelen voor
belastingverlaging, extra defensie-uitgaven en de oprichting van een nieuw
ministerie van Binnenlandse Zaken ten behoeve van de binnenlandse veiligheid
hebben daarbij prioriteit.

Dankzij de Republikeinse beheersing van de Senaat kunnen voorts allerlei
bestuurlijke benoemingen worden doorgevoerd ten gunste van Bush' partij. Zo
zullen de Republikeinse senatoren niet schromen partijgenoten te benoemen op
sleutelposities binnen de rechterlijke macht. In de oude door Democraten
overheerste Senaat werden de voordrachten van Republikeinse rechters steevast
tegengehouden.

Golfoorlog

Veel politieke commentatoren en analisten zijn van mening dat de grote steun die
Bush gisteren van het Amerikaanse volk kreeg door hem zal worden uitgelegd als
een mandaat om ten strijde te trekken tegen de Iraakse leider Saddam Hoessein.
Volgens de nieuwszenders CNN en Fox News is een nieuwe Golfoorlog nu vrijwel
onvermijdelijk.

Het Amerikaanse ministerie van Buitenlandse Zaken bestrijdt deze opvatting
overigens. Volgens hoge overheidsfunctionarissen in Washington blijven de VS
voorstander van optreden tegen Irak in internationaal verband. Toch wijzen zij
erop dat als de Verenigde Naties niet meteen hun verantwoordelijkheid nemen bij
de eerste aanwijzingen dat Saddam de wapeninspecties traineert, Bush niet langer
zal aarzelen om eenzijdig aan te vallen.

De Republikeinse zege van gisteren is ook voor Bush persoonlijk zijn grootste
overwinning in zijn politieke carriere tot nog toe. De afgelopen maanden voerde
hij in vrijwel alle vijftig Amerikaanse staten intensief campagne voor de
Republikeinse kandidaten. Het leek wel of hij zijn persoonlijk lot verbond aan
de uitslag van de Congresverkiezingen.

Het feit dat hij zo zijn nek uitstak, stond in schril contrast met de enige
Democraat die over twee jaar de strijd met Bush wilde aanbinden om het
presidentsambt. Dick Gephardt, de woordvoerder van de Democraten in het Huis van
Afgevaardigden, was gedurende de gehele verkiezingsstrijd onzichtbaar. Gephardt
trok zijn conclusies en liet afgelopen nacht dan ook weten op te stappen als
fractieleider van de Democraten in het Amerikaanse Huis van Afgevaardigden. Dat
hebben zijn naaste medewerkers gezegd.

LOAD-DATE: November 21, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               11 of 97 DOCUMENTS

                                  De Telegraaf

                                November 7, 2002

Chinese communisten niet meer vies van ondernemers

LIU, TJYYING

LENGTH: 577 words


Chinese communisten niet meer vies van ondernemers; Zestiende partijcongres

"We hebben wel 25 verschillende studieprogramma's van diverse tijdsduur", zegt
Zhang Wenyuan van de partijschool in Ningbo. Aspirant-leden krijgen er een
grondige uitleg van de geschiedenis en ideologie van de CCP, andere leden worden
verplicht er eens in de vijf jaar weer eens heen te gaan om hun kennis over de
partij op te frissen. Zonder die scholing is men geen volwaardig communist, zo
schrijft de partij voor.

"Om de gewone man over het zestiende partijcongres te informeren, organiseert
onze school diverse activiteiten in heel Ningbo", zegt Zhang, die woordvoerder
en vice-hoofd van de partijschool in Ningbo is. "Men hoeft niet alles te weten,
niet iedereen kan ook de ingewikkelde leer van de partij volgen, maar we
proberen wel een basis te geven."

Raadsel

Het congres dat morgen start, zal vooral gaan over de opvolging van de huidige
leiders. Over de opvolgingskwestie wil Zhang weinig kwijt. Voor het gros van de
bevolking, maar ook voor partijkaders van een lager niveau, is de opvolging een
groot raadsel. Wel is bekend dat de derde generatie leiders, onder wie
partijvoorzitter en president Jiang Zemin, plaatsmaakt voor de vierde generatie,
waar vice-president Hu Jintao deel van uitmaakt. Wie hen precies opvolgt en in
hoeverre Jiang helemaal van het politieke toneel verdwijnt, is onduidelijk.

Een andere vraag betreft de nieuwe theorie van Jiang, de zogeheten leer van de
'Drie Vertegenwoordigingen'. De afgelopen maanden kon je geen krant openslaan of
een tv aanzetten of je werd ermee doodgegooid. Jiang hoopt dit bedenksel in de
partijconstitutie te laten opnemen en zichzelf onsterfelijk te maken. Volgens de
president moet de partij de "vooruitstrevende productiekrachten, de
vooruitstrevende cultuur en de fundamentele belangen van het merendeel van de
bevolking" vertegenwoordigen.

Maar vraag een gemiddelde Chinees of hij gelooft dat de theorie ook voor hem
goed is en hij zal het antwoord schuldig blijven. "In principe is de theorie
voor iedereen nuttig", zegt Zheng Chunmu van de onderzoeksafdeling van de
partijschool. "De Drie Vertegenwoordigingen-leer is niet exclusief en stelt dat
iedereen welvarend moet worden. In het verlengde daarvan ligt ook de toetreding
tot de partij van prive-ondernemers."

Aartsvijand

Maar is dat niet in strijd met waar de Communistische Partij voor staat,
namelijk de arbeiders en de boeren? Hoe valt het te verklaren dat een partij die
zich altijd heeft ingezet voor deze onderdrukte groepen, plotseling de
aartsvijand, namelijk de verderfelijk en bourgeois geachte ondernemers, toelaat
tot de partij?

Als iemand daar met recht een goed antwoord op kan geven, zijn het de
partijschoolbonzen in Ningbo. De stad ligt immers in de provincie Zhejiang, een
modelgebied als het gaat om prive-ondernemerschap. Tachtig procent van de
inkomsten van de provincie wordt verdiend in de prive-sector.

De communisten in Zhejiang lijken niet vies van veel verdienende zakenlieden.
"Wij laten al vier jaar ondernemers toe tot onze gelederen. Voor hen hebben we
speciale stoomcursussen samengesteld die vijf tot zeven dagen duren." Volgens
Zhang is het helemaal geen tegenstrijdigheid als ondernemers lid worden van de
Communistische Partij. "Integendeel. Vroeger was de partij eenzijdig door alleen
maar boeren en arbeiders te vertegenwoordigen. Nu is eindelijk iedereen
onderdeel van de partij."

LOAD-DATE: November 21, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               12 of 97 DOCUMENTS

                                  De Telegraaf

                                November 5, 2002

NOS-Journaal: 'Meer oog voor de onderstroom'

SMIT, GERARD

LENGTH: 400 words


NOS-Journaal: 'Meer oog voor de onderstroom'; 'Les van Pim Fortuyn'

Hans Laroes (47) staat aan het hoofd van de nieuwe driekoppige hoofdredactie van
het NOS-Journaal , die verder bestaat uit Bernadette Slotboom en Rene Went. "Wat
er ook gebeurt, de belangstelling voor nieuws is constant hoog", zegt hij, "De
kijkcijfers voor het Journaal liggen structureel zelfs hoger dan vorig jaar.
Maar wat wel zorgen baart, is de groeiende groep kijkers die zich afwendt van
het nieuws. De generatie 15-plus die niet meer is opgegroeid met de krant. We
zouden eigenlijk een soort nieuwsmagazine willen maken voor deze categorie, die
tussen het populaire Jeugdjournaal en het NOS-Journaal in valt, maar daarvoor
ontbreekt het geld", aldus Laroes.

Het valt sowieso al niet mee om met het beschikbare jaarbudget van 25 miljoen
euro rond te komen, zo blijkt uit zijn betoog. Als reactie op het tijdperk Pim
Fortuyn waarin, zo erkent Laroes, behoorlijke inschattingsfouten zijn gemaakt
door de Journaalleiding, slaat de binnenlandredactie een nieuwe koers in. "We
hebben te weinig oog gehad voor de onderstroom in de samenleving. Te veel onze
oren laten hangen naar het Haagse establishment. Daarom gaan we de berichtgeving
uit Den Haag vertalen naar de gevolgen ervan voor de gewone burger. Tevens
worden er correspondenten aangesteld in de grote steden als voelsprieten in de
samenleving. Rotterdam krijgt zelfs een vaste verslaggever die het wel en wee
van de meebesturende 'leefbaren' op de voet zal volgen."

Ook ten aanzien van het buitenlandbeleid staat het nodige op stapel. De
uitbreiding van de Europese Unie richting oosten is aanleiding voor de
aanstelling van nieuwe correspondenten, terwijl er ook een vaste man wordt
gestationeerd in Amman, om direct vanuit de islamitische wereld te rapporteren.

De Journaalbulletins krijgen een eigen gezicht. Vast ijkpunt is en blijft het 20
uur-Journaal, gepresenteerd door ervaren rotten als Philip Freriks en Henny
Stoel. Het 18 uur-Journaal krijgt vanaf 6 januari 2003 een vaste rubriek korte
items en het 22 uur-Journaal wordt uitgebreid van 9 naar 15 minuten.

Twijfels zijn er over de toekomst van het 17 uur-Journaal , het Jeugdjournaal op
zondag en het late Journaalbulletin . "Tot 2004 zijn er uit de pot
omroepreserves extra middelen beschikbaar, maar daarna is het over en uit omdat
er geen geld voor is", aldus Laroes.

LOAD-DATE: January 23, 2003

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               13 of 97 DOCUMENTS

                                  De Telegraaf

                                October 29, 2002

Hoofdartikel - Zinnig

LUNSHOF, KEES

LENGTH: 211 words


De burgemeester van Rotterdam, Ivo Opstelten, heeft groot gelijk. Hij en zijn
collega-burgemeesters moeten in het kader van de handhaving van de openbare orde
meer mogelijkheden krijgen om de notoire overlastgevers in de steden, die
permanent de orde verstoren en de burgers een onveilig gevoel geven, aan te
pakken.

Mede dankzij doorgeslagen privacywetgeving zijn allerlei maatregelen om de
veiligheid te vergroten nu niet mogelijk. Hij wil dat daaraan wat wordt gedaan
en daar is niets op tegen.

Zo duurt het te lang voordat er een wet op het cameratoezicht komt die voorkomt
dat er uit overwegingen van privacybescherming onnodige belemmeringen worden
opgeworpen tegen het plaatsen van camera's.

Ook wil de burgemeester dat meer gegevens die bij verschillende instanties over
de honderden overlastplegers liggen aan elkaar kunnen worden gekoppeld. Verder
wil hij de bevoegdheid hebben om lastige drugsverslaafden te kunnen dwingen zich
te laten opnemen en om horecagelegenheden, koffieshops en bordelen te kunnen
sluiten als ze voor blijvende overlast zorgen. Ook documentloze vreemdelingen
moeten kunnen worden opgepakt.

Allemaal zinnige maatregelen waarvan de gewone man of vrouw geen enkele last
heeft, maar die wel hun veiligheid vergroten.

LOAD-DATE: November 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               14 of 97 DOCUMENTS

                                  De Telegraaf

                                October 25, 2002

Nederlanders op de Aziatische markt

DETIGER, THEA

LENGTH: 523 words


Nederlanders op de Aziatische markt; DRIEENHALVE EEUW OVERZEE

Hoewel de tentoonstelling werd georganiseerd om de oprichting van de VOC 400
jaar geleden te herdenken, gaat hij verder dan haar faillissement in 1799. De
rol van Nederland in Japan, China, Sri Lanka en India was weliswaar uitgespeeld,
maar de nieuwe 'Nederlandsche Handels Maatschappij' (bijgenaamd de Kleine
Compagnie) richtte zich nu helemaal op de Indische archipel.

Op de expositie staan de mensen en de verhoudingen centraal en niet de
producten, die uit de Oost kwamen. Beladen onderwerpen als slavernij en
onderdrukking worden niet gemeden, maar daarbij wordt steeds benadrukt dat
enkele duizenden Nederlanders in het niet vallen bij 350 miljoen Aziaten en dat
de Nederlanders zich wat slavernij betreft slechts aanpasten aan de in Azie
wijdverbreide situatie. Op een schilderij van de markt voor het Kasteel van
Batavia zien we Chinezen, Indonesiers, Arabieren, enkele Europeanen en een
Japanner. Het bijschrift vermeldt dat een groot deel van de bevolking slaaf was.

De Nederlanders hadden van het begin af aan alleen oog voor de handel. Er was
nauwelijks belangstelling voor de bevolking en de cultuur. De pracht en praal
van de Indische vorsten hadden wel effect op de VOC-dienaren, die zich naar de
Hollandse mode in de 17e eeuw aanvankelijk in sober zwart kleedden. In de 18e
eeuw omringden ze zich op Oosterse wijze met een stoet bedienden, en de
gouverneur-generaal mat zich zelfs koninklijke allure aan. Hij liet zich naar
inheems gebruik vergezellen door slaven met een payung (zonnescherm).

Dat betekende echter niet dat men ook belangstelling had voor het gewone volk.
Slechts een enkele dominee schreef of tekende iets over het leven op straat.
Zoals de begaafde Lutherse dominee Jan Brandes, die daar direct op werd
afgerekend, omdat hij volgens tegenstanders met al die onzin vergat om de
schrift behoorlijk te verkondigen. Dat veranderde na de Franse revolutie toen er
verlichte ideeen kwamen over een moderner en rechtvaardiger beheer van kolonien.
In 1818 werd de slavernij officieel afgeschaft. Er werden tekenaars en
wetenschappers naar de archipel gestuurd, meer onderzoek gedaan, en op Java werd
in Bogor een botanische tuin ingericht.

Relatiegeschenken

Omdat men bij de onderhandelingen liever gebruik maakte van diplomatie dan
geweld (oorlog is duur!) zien we op de tentoonstelling behalve portretten van de
Nederlandse machthebbers en tal van topografische afbeeldingen ook veel
relatiegeschenken. Daaronder zijn een Japanse wapenrusting, die ongeveer
identiek is aan die welke prins Maurits ooit kreeg, en ook het gouden sirih-stel
dat Wilhelmina in 1901 ontving ter gelegenheid van haar huwelijk. De Aziaten
waren vooral dol op Europese globes, verrekijkers en klokken. De aardigste
voorwerpen op de gevarieerde expositie zijn echter de luxe gebruiksvoorwerpen
waarmee de Nederlanders zich in Indie omringden, van porselein en zilver tot een
prachtig huwelijksbed en een fraai bewerkte wieg.

Voor inlichtingen over de speciale evenementen rond de tentoonstelling: 020-
6747191/194 of evenementen@rijksmuseum.nl

LOAD-DATE: November 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               15 of 97 DOCUMENTS

                                  De Telegraaf

                                October 19, 2002

HONFLEUR zoekt het hogerop

ZWET SLOTENMAKER, NICO VAN DER

LENGTH: 843 words


HONFLEUR zoekt het hogerop; 'Kunststad' heeft kapsones gekregen

Daarna zoeken ze elkaar op en vertonen ze het kluitjesvormend gedrag dat ze bij
de gewone burger zeggen te verachten. Op diezelfde burger zitten ze vervolgens
nog te wachten ook, want als hij hun stillevens en vergezichten niet wenst te
kopen, dienen ze hun eigen potloden op te eten, de schrijnendste vorm van op een
houtje bijten die er bestaat.

Maar de klanten komen wel. Als je veel artistiekelingen bij elkaar zet, open je
een etalage waarin iedereen wel eens binnen wil kijken. Kortom, we hebben ineens
te maken met een toeristische attractie op een plek waar vroeger echt iets te
genieten was.

Ezels

Het zou kinderachtig zijn dat verwijt voor de voeten te werpen van de heer
Claude Monet, de schilder die met 'De pier van Honfleur' in 1864 de schoonheid
van het toen nog vrij onbekende Normandische vissersplaatsje aan de wereld
toonde. Maar navolgers kreeg hij wel. Niet massaal aanvankelijk. Ik ben een
aantal malen in Honfleur geweest en het viel allemaal wel mee. Wat amateurs die
Monet na trachtten te doen. Al bij voorbaat mislukte probeersels die verder
niemand deerden, al werden de ezels op de kademuur steeds talrijker.

Nu zie ik er niet een. Een positieve ontwikkeling zou je zeggen. Vergeet het
maar. De kunst is op een hoger vlak getild. We doen het voortaan indoor.
Galerieen, ateliers en kunstwinkels. Bijna schouder aan schouder en als er nog
ruimte tussen zit, zijn er pretentieuze restaurants verrezen die met aan
duidelijkheid niets overlatende prijskaartjes de passerende wandelaar erop
wijzen dat de tijd van het familie-uitstapje met een redelijk geprijsde
pannenkoek nu echt tot het verleden behoort.

Enigszins radeloos probeer ik nog een havenkroeg te beloodsen, waar het op deze
plek vroeger toch van wemelde, maar het enige dat ik kopen kan is een
kunstvoorwerpje van de zilversmid of een duur schilderij dat niet eens meer
Honfleur zelf tot onderwerp heeft.

Alleen de folders zijn nog niet helemaal aangepast. Weliswaar wordt Honfleur nu
in alle talen als 'kunststad' geannonceerd, maar binnenin tref je toch nog
foto's van pijprokende varensgasten die weerbarstig onder hun petjes vandaan
kijken en voor wie zo te zien geen zee te hoog zou kunnen gaan. Maar ikzelf zie
weinig van deze types meer langs de haven slenteren en als ik er een zie,
verwacht ik meer verf dan ziltig eelt aan zijn handen, want zoals u weet wenst
de ware kunstenaar er nu eenmaal uit te zien als kapitein Rob.

Vissersbootje

Voor de show ligt er in de oude haven hier en daar nog wel degelijk een
ouderwets vissersbootje, waarvan ik echter betwijfel of het ooit nog het ruime
sop zal kiezen. Er wordt trouwens nog wel echt gevist voor de deur van Honfleur,
maar de scheepjes die daartoe dienen, worden in een buitenhaven afgemeerd zodat
de pleziervaart in de historische wateren terecht kan om daar ten opzichte van
de eeuwenoude gevels danig te detoneren.

Eeuwenoud, wel degelijk. Honfleur bestond al in de elfde eeuw en speelde een
grote rol in de nautische geschiedenis van Frankrijk, die dan wel minder beroemd
was dan de onze, of die van Portugal, Engeland en Spanje, maar toch een groot
aantal bekende namen heeft voortgebracht. Heel wat van de vijftig huisjes aan de
Quai Sainte-Catherine, de westelijke begrenzing van de oude haven, werden in
1630 gebouwd toen de overbodig geworden verdedigingswerken gesloopt konden
worden. Er moet hier en daar flink worden gestut, want sommige pandjes hebben de
neiging met het voorhoofd het water op te zoeken en dan krijg je natuurlijk
ongelukken.

Naast de sluis, waar de vissers nu dus geen last meer van hebben, staat aan de
kop van de haven de 'Lieutenance', de plek waar destijds de commandant van de
vesting zetelde. Nu is er uiteraard het havenkantoor. Bij de naar de Seine
gelegen zijde (die rivier ontmoet hier de zee) staat de buste van Samuel de
Champlain en herinnert aan diens reizen naar Canada, waar de Fransen toen nog
veel in de melk hadden te brokkelen. Dat pruttelt nog na, want nog steeds is de
oostelijke kant van het grootste land ter wereld Franstalig en verhalen over
afsplitsing en zelfstandigheid doen dagelijks de ronde.

Het meest opzienbarende bouwwerk van Honfleur vinden we echter meer westelijk
van de haven op de Place Berthelot, waar we de in 1468 opgetrokken kerk
Sainte-Catherine treffen. Een oud en eerbiedwaardig godshuis dat zijn charme
echter voornamelijk ontleent aan het feit dat het uit hout is opgetrokken. De
klokkentoren staat vreemd genoeg los van de kerk en maakt inmiddels deel uit van
het museum Eugene Boudin, een meesterschilder die ook uit Honfleur kwam en door
Baudelaire 'de meester van de luchten' werd genoemd. Baudelaire had daar
verstand van. Zijn wieg stond ook in Honfleur.

Daar kunnen de nieuwlichters gelukkig niets aan veranderen. En zolang ze de oude
haven maar niet dempen en de kerk en het gebouw van de havenmeesters niet
gebruiken om er een galerie of een atelier van te maken, komt Honfleur ook deze
golven wel weer te boven.

LOAD-DATE: November 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               16 of 97 DOCUMENTS

                                  De Telegraaf

                                October 19, 2002

Romeins Nijmegen zichtbaar gemaakt

HUSSAARTS, DICK

LENGTH: 415 words


Het resultaat is verbluffend. Eerder publiceerden we al een reconstructie van
het praetorium, dat er betrekkelijk eenvoudig heeft uitgezien. Maar het museum
liet onlangs een boekje verschijnen 'Romeins Nijmegen boven het maaiveld', dat
een tamelijk complete indruk geeft van het rijke Romeinse leven in Nijmegen.
Computerstils van Jonker & Wu verversen als het ware onze herinnering van het
Romeinse Nederland. Bij het principia (het hoofdkwartier) met zijn zuilengangen
en standbeeld in het midden van het binnenplein hoor je officieren orders geven:
in de verte laat een enkele ruiter echo's van een galop achter.

De toegangspoort met gewelfd cassettenplafond dwingt respect af. Toen en nu. En
laat zien dat het gebouw er niet voor de tijdelijkheid, maar voor de eeuwige
beheersing van het gebied is neergezet. Helemaal opvallend is het
vaandelheiligdom, waar op een verhoging, de adelaar, het vaandel en de
veldtekens van het Tiende Legioen stonden opgesteld tot de volgende campagne.
Het boekje geeft een frisse kijk op een indrukwekkend stuk geschiedenis en
plaatst de Romeinse vestiging in zijn tijd en in zijn geografische setting.

Ook de Maastrichtenaren waren in diezelfde tijd zeer ingenomen met de hun in
eerste instantie opgedrongen Romeinse beschaving. Ze gingen zich na verloop van
tijd echter steeds Romeinser gedragen en wilden dat ook blijven. Dat blijkt uit
een onderzoek van zaden en andere plantresten, die de afgelopen twintig jaar bij
Maastricht zijn opgegraven.

Het onderzoek van het Archeologisch Centrum van de Rijksuniversiteit Leiden laat
zien dat de Romeinen koriander en biet introduceerden in de keukens van de
nederzetting bij de brug over de Maas. Ook plantten ze boomgaarden met zoete
appels, peren en kersen en namen ze walnoten en tamme kastanjes mee. Eerst nam
de autochtone elite de Romeinse gewoonten over en daarna het gewone volk. Toen
de Romeinen verdwenen, bleven hun eetgewoonten bestaan. In het Natuurhistorisch
Museum Maastricht is aan de hand van de gevonden zaden vanaf vandaag de
tentoonstelling 'Zwart Zaad' te zien. Deze naam is ontleend aan de verkoolde
resten van zaden, noten en fruit, die overbleven na een enorme brand in het
toenmalige 'horreum' op de plaats van de O.L. Vrouwenbasiliek.

Alle bezoekers krijgen het boekje 'Zwart Zaad' gratis mee. Hierin zit ook een
aantal Romeinse recepten.


* Romeins Nijmegen boven het maaiveld, uitgegeven door het Museum Het Valkhof.
ISBN 90-6829-074-6. Prijs Euro 12,-

LOAD-DATE: November 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               17 of 97 DOCUMENTS

                                  De Telegraaf

                                October 19, 2002

"Genieten op de camping"

NOORD, JOS VAN

LENGTH: 658 words


"Genieten op de camping"; STERVOETBALLER FRANK DE BOER:

"We hebben met het gezin ook wel eens een huis gehuurd op Ibiza en dat was ook
best fijn, maar we komen er toch steeds opnieuw achter: er gaat niets boven onze
vaste plek op de camping in Garderen", zegt de 'laatste man' van Barcelona,
aanvoerder van het Nederlands elftal, maar bovenal echtgenoot van Helen, die hij
nota bene op de camping ontmoette en trotse vader van Romy (7), Jacky (5) en
Beau (2).


"Toen wij op een dag aan de kinderen vroegen waar zij het liefst wilden wonen,
was hun antwoord meteen: dicht bij de camping!" vertelt Frank (32) met z'n
nasale stem en je merkt dat hij het leuk vindt om erover te praten, al was het
maar omdat het nu eens niet over voetballen of over z'n voetballende
tweelingbroer gaat. Natuurlijk: Frank heeft in Spanje zijn tweede thuisland
gevonden, maar op de camping in zijn vaste stacaravan aan de rand van het bos,
bij zijn hele familie en, zoals hij zelf zegt "tussen onze opa's en oma's",
voelt hij zich pas echt op z'n gemak.

"Heerlijk, zo dicht bij de natuur", glundert hij. "Dikwijls ga ik lekker joggen
in het bos, een verrukkelijke omgeving, zelfs als het regent. Zo heerlijk
rustig. Geen handtekeningen, geen gezeur, want iedereen op de camping kent mij
al zo lang. Ik ben daar onder vrienden. Omdat ik er al achtentwintig jaar kom,
ben ik daar letterlijk kind aan huis. Een fijn gevoel."

"Ach ja, vroeger toen we er nog met onze ouders heen gingen, dat was altijd een
geweldig feest. Weer of geen weer, we waren altijd buiten. En nu zie ik mijn
eigen jeugd hier terug in mijn kinderen. Die gaan op de camping 's morgens om
tien uur naar buiten en 's avonds om zes uur moet je ze gaan roepen, want dan
gaan we eten. Er wordt voor de kinderen van alles georganiseerd. En zelf verveel
ik me trouwens ook nooit een seconde: als het een beetje fatsoenlijk weer is, ga
ik tennissen. Of anders gezellig kaarten, met mijn buurman Fred Grim, de huidige
keepertrainer van Ajax. We zijn al jaren bevriend. Op de camping zijn wij
omringd door vrienden. Ik kan me er volkomen ontspannen."

Frank de Boer is dan wel een wereldster, maar hij is toch altijd zichzelf
gebleven. Niks kapsones. Het prototype van dat oer-Hollandse: doe maar gewoon.

Als ik een beetje uitdagend opmerk dat kamperen toch eigenlijk iets voor de
gewone man is en dat mensen die wat te verteren hebben toch zeker niet naar de
camping gaan maar liever een luxe vakantie houden, schiet hij verontwaardigd
terug: "Nou, ik ben nog steeds een gewone jongen. Schrijf dat maar op. Ik hoef
niet zo nodig tussen allemaal dure mensen te zitten. Liever niet. Laat mij nou
maar liever mezelf zijn. Mijn familie, mijn vrienden en kennissen, meer heb ik
niet nodig. Die vind ik op de camping. Gaan we gezellig bij elkaar eten. Dat
vind ik nou leuk.

Het is heus niet zo dat wij ons geen luxe vakantie kunnen veroorloven en dat
doen we ook wel eens. Dan huren we ergens een huis, is ook wel eens lekker. Maar
dan toch: de camping blijft trekken. Dat merk ik ook altijd aan de kinderen.
Daarom gaan we, wat er ook gebeurt, altijd minimaal twee weken met het hele
gezin naar Garderen. Mijn vrouw en de kinderen blijven dan meestal langer. Voor
de kinderen is het ook zo heerlijk.

En wat nou luxe? Luxe hebben we op de camping ook genoeg. Wij hebben eigenlijk
twee aan elkaar geplakte stacaravans. Mooie keuken erin, met afwasmachine en
alles. Drie slaapkamers, twee sofa's, telefoon, televisie, genoeg comfort. Maar
daar zit 't 'm niet in. Trouwens: een straaltje zon en we zitten buiten, je
loopt zo de natuur in. Voor mij is de camping vooral de gezelligheid, onze
ouders en schoonouders, opa's en oma's die vlak bij ons staan, m'n zus die vaak
langskomt met haar twee kinderen, alle mooie herinneringen aan onze eigen jeugd.
Ik heb Helen op de camping ontmoet. Wil je het nog mooier? We staan met onze
caravan op dezelfde plek waar we voor het eerst zoenden!"

LOAD-DATE: November 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               18 of 97 DOCUMENTS

                                  De Telegraaf

                                October 12, 2002

Het Interview: RENE LANCEE

SANDERS, CHARLES

LENGTH: 2217 words


Het Interview: RENE LANCEE; Oud-politiechef ziet vanuit Spanje wat er mis is in
Nederland

Zo erg zelfs dat hij kort na de moord op Pim Fortuyn, op 11 mei van dit jaar,
een tot in detail uitgewerkt politiek programma naar de LPF stuurde. In zijn
villa in Javea, even noordelijk van Benidorm, laat een bevlogen Lancee ons dat
stuk lezen.

"Ik heb twee keer kort met Pim Fortuyn gesproken en later toonde Harry Mens zich
enthousiast", vertelt hij aan de rand van het zwembad. "'Een kerel als jij
kunnen we gebruiken'. Toen heb ik gesolliciteerd bij de LPF, ik wilde op de
lijst, in de Tweede Kamer. Het klinkt misschien hoogdravend, maar ik was ervan
overtuigd dat ik iets kon doen, een meerwaarde zou kunnen zijn. Later zag ik
veel van mijn ideeen terug in het uiteindelijke regeerakkoord. Letterlijk. Het
is niet meer aan de orde, maar ik denk dat de suggesties die ik in het voorjaar
naar de LPF stuurde daadwerkelijk door de partij zijn gebruikt. Op mijn
sollicitatie hoorde ik echter in de chaos na de moord op Pim niets. Wellicht is
de tijd ooit rijp voor mijn komst richting Tweede Kamer."

Toch wist u in 1999 zeker dat Nederland een afgesloten hoofdstuk was, dat er in
Spanje een nieuw leven zou beginnen. Heimwee?

"Nee, ik houd van deze costa, van het klimaat, van de manier van leven, van de
strikte wijze waarop de politie hier optreedt tegen kleine criminaliteit. Onder
het oog van een guardia civil plast niemand op straat! En een Spaanse agent
scheld je echt niet uit. Als ik op de Nederlandse televisie zie wat er bij
jullie allemaal mis is, kriebelt het. Dan wil ik het wel uitschreeuwen. Dan wil
ik iets doen. De discussie over waarden en normen is ook mijn discussie. Een
politieman met paardenstaart, piercing, oorbel, plat Amsterdams pratend, kan
gewoon niet. Zo'n vent ondermijnt het gezag. Zelfs ik denk dan 'ja dag klojo, ik
zal naar jou luisteren...'. Dan kun je, zoals het kabinet deze week aankondigde,
1000 agenten extra gaan aantrekken, maar het moeten wel de goede mensen zijn.
Daar wringt in Nederland de schoen. Er is geen respect voor elkaar, voor elkaars
bezittingen. Aan de basis is het fout gegaan. Eigenlijk al in de jaren zestig.
Geitenwollensokken die de politieman omschreven als 'je beste vriend'. Het heeft
40 jaar geduurd om dat afschuwelijke imago er ingestampt te krijgen, het duurt
nog eens 40 jaar om het weer kwijt te raken. Als ik dat analyseer, beginnen mijn
handen te jeuken. Rene Lancee is wel weer toe aan wat nieuwe stress, ik mis de
adrenaline!"

De voormalig inspecteur werd met ongekend veel politiegeweld op 27 april 1996
door een arrestatieteam van Schiermonnikoog geplukt. De als onkreukbaar geldende
Lancee zou incest met zijn jongste dochter hebben gepleegd, maar bleek
slachtoffer van roddel en achterklap, van vijanden bij justitie en de lokale
politiek die de lastige dienstklopper monddood wilden maken. In de met
puberteitsproblemen kampende jongste dochter vonden zijn tegenstanders een
dankbaar wapen om de veldwachter-van-de-oude-stempel af te schieten. Maar van de
beschuldigingen bleef uiteindelijk niets over en Lancee begon een tegenoffensief
dat hij uiteindelijk glansrijk won. Hij ontving 1,2 miljoen gulden
schadevergoeding, voor een deel inkomstenderving en gemiste pensioenrechten, en
vertrok in het najaar van 1999 naar Spanje. Nu, drie jaar later, meent hij
opnieuw een daad te moeten stellen.

Waarvoor zou u zich hard maken als de LPF een beroep op u doet?

"Ik zou willen dat de burger, die gewone Nederlander, weer vertrouwen kreeg in
de overheid. Dat kan door heel consequent de wet te handhaven, zonder
eenrichtingsverkeer. We hebben de afgelopen decennia te veel getolereerd. Met
desastreuze gevolgen. Voor een tasjesrover die tien bejaarden heeft bestolen, is
justitieel amper belangstelling. Maar de politie maakt wel massaal jacht op
automobilisten die op de snelweg vijf kilometer te hard rijden. Dat frustreert
iedereen. Laatst was ik in Nederland, met mijn auto met Spaans kenteken. Op de
A9 was een wegwerksituatie gesimuleerd om hardrijders te kunnen flitsen! Er werd
helemaal niet aan de weg gewerkt, maar in een van de aannemersbusjes zat een
agent met snelheidscamera. Ik weet het, want ik ben teruggereden om het te
controleren. Ik kon mijn ogen niet geloven, pure uitlokking. Zo'n
verkeersofficier van justitie, Koos Spee, begrijpt niet wat hij aanricht, is
volkomen vervreemd van de maatschappij, verworden tot ordinaire belastinginner.
Want door een heksenjacht te ontketenen op overtreders van knullige
snelheidsregels wordt de gewone man een vijand van de autoriteit. Juist door dit
soort optreden verliest met name de politie gezag en aanzien. Zeker als aan de
andere kant op de balans een miljoen aangiften staan die terzijde worden
geschoven omdat daar geen mankracht voor zou zijn."

Met diezelfde kretologie is de LPF groot geworden. Wat is daarvan volgens lid
611 in de praktijk terechtgekomen?

"Veel te weinig, ik kan me vreselijk opwinden over de ordinaire ruzies binnen de
partij. De fractie moet veel dichter bij het partijbestuur staan. Ze moeten zich
juist nu profileren, er zijn zat zaken in Nederland die passionele aandacht
behoeven. Een juwelier die een gewapende overvaller met een honkbalknuppel het
ziekenhuis inslaat, moet niet als verdachte in de cel worden gegooid. Hij hoeft
ook geen beloning te ontvangen, maar zou als getuige moeten worden verhoord.
Zwak de privacywetgeving af, daar waar deze de opsporing belemmert en sla
dna-materiaal op van eenieder die een misdrijf pleegt waar vier jaar cel of meer
op staat."

Horen we hier de politie-inspecteur die op Schiermonnikoog naast een schare
aanhangers ook veel vijanden had?

"Misschien. Maar wat er toen ook over mij werd gezegd, ik was altijd recht door
zee, wilde niet de sukkel zijn waarover ik altijd klaagde. Ooit werd ik gebeld
door verontruste wandelaars in het duin. Ze hadden een kerel gezien die jacht
maakte op konijnen met een kruisboog, een levensgevaarlijk wapen. Ik ben toen in
burgerkloffie op mijn fietsje gestapt, mijn Walther P5 in de schouderholster.
Toen ik voor die knaap stond, had hij zijn pijl en boog in de aanslag. Ik ritste
mijn bodywarmer open en liet hem het dienstpistool zien, zonder het aan te
raken. 'Welke denk je nou dat er beter is?' Poeslief ging die kerel mee naar het
bureau, waar hij een klacht wegens bedreiging tegen me indiende. Ik zou me als
Dirty Harry hebben misdragen en kreeg een onderzoek aan m'n broek. In Nederland
worden goede dienders zo gefrustreerd dat velen maar liever de andere kant op
kijken. Ze lopen een blokje om als ergens hommeles is, om niet zelf in de
problemen te komen."

In de stukken die u naar de LPF stuurde, komt ook de problematiek rond
Marokkaanse criminelen uitgebreid aan de orde.

"Nederland is doorgeslagen, die Marokkaanse boefjes lachen iedereen uit. Aan de
ene kant rept Den Haag over assimileren en integreren, aan de andere kant
schieten moslimscholen en moskeeen als paddestoelen uit de grond. Criminele
allochtonen leggen dat uit als zwakte, mogen vrouwen in korte rok hoeren noemen.
Met dank aan links en tolererend Nederland zijn we zo vele jaren
geindoctrineerd, vergiftigd. Een jeugdbende terroriseert een zwembad en wat doen
we? Het zwembad wordt gesloten. Schande. Trap dat tuig eruit! Extreme moslims
lopen achter oproerkraaiende imams aan, zoals de nazi's vroeger met Adolf Hitler
dweepten. Mevrouw Ayaan Hirsi Ali legt de vinger op de zere wond en moet
onderduiken! Pas als je 2000 kilometer ver weg van Nederland alles nuchter
bekijkt, gaan je ogen open. Ik moest hier, als financieel onafhankelijke
EU-burger zonder criminele antecedenten, mijn vingerafdrukken laten afnemen toen
ik een verblijfsvergunning aanvroeg. Prima, ik heb niets te verbergen, ik juich
zoiets toe. Maar in Nederland wordt onmiddellijk moord en brand geschreeuwd als
we de gangster van buitenlandse afkomst een strobreed in de weg leggen."

Heeft justitie iets geleerd van de blunders die ten opzichte van u zijn begaan
en waarvoor indirect de belastingbetaler heeft moeten boeten?

"Helemaal niets. Nul komma nul. Die twee van Putten hebben vorige week bijna
twee miljoen euro schadevergoeding ontvangen, omdat politie en justitie in de
fout zijn gegaan. Ik gun die mannen dat geld, wie wil er nu zeven jaren
onterecht zitten? Probleem in Nederland is dat als de politie een spoor heeft,
dat ook tot een zaak moet leiden. Dat was bij mij zo, dat was in Putten het
geval, ik ken meer zaken die ook nu nog spelen. Er is geen ruimte voor
flexibiliteit, justitie en recherche hebben vaak niet de grootsheid fouten toe
te geven en het onderzoek over een andere boeg te gooien als het na maanden of
jaren rechercheren foute boel blijkt. Met als resultaat dit soort justitiele
rampen en torenhoge prijskaartjes. Wat me in al die zaken ook verbijstert, is
dat de schuldigen nooit worden ontslagen. Fouten maakt iedereen, maar iemand die
zo blundert, zou verantwoording moeten afleggen. Desnoods voor de rechter.
Desnoods zou via een civiele procedure het gemeenschapsgeld moeten worden
teruggevorderd. Reken maar dat er dan met meer precisie wordt gewerkt! Maar dat
is in mijn zaak niet gebeurd en ook in die Puttense affaire zal het wel stil
blijven."

Naast zijn kritiek op justitie heeft Rene Lancee geen hoge pet op van een aantal
voormalige collega's bij de politie. Hij zet grote vraagtekens bij tal van
onderzoeken. Slordig werk zou veel te vaak leiden tot vrijspraak voor de
rechter. Zo denkt hij dat er weinig harde bewijzen zijn tegen Lucy de B., de
40-jarige verpleegkundige die ervan wordt verdacht dertien patienten te hebben
vermoord. Deze week besliste de rechtbank de zaak aan te houden. Dat het
openbaar ministerie in de cold case -zaak van Andrea Luten bot ving, verbaasde
hem ook niet. Want uit zijn eigen praktijk op Schiermonnikoog weet hij dat er
slordig met tips, getuigen en bewijsmateriaal wordt omgegaan.

Gisteren werd bekend dat Cheryl Morrien, het meisje dat op 5 augustus 1986
spoorloos verdween, door kindermoordenaar Michel S. werd gedood.

Een zaak waarmee ook Lancee zich heeft beziggehouden: "Na haar verdwijning
meldde een paragnost per brief bij de politie op Schier dat hij een foto had van
een vermoord meisje met lang blond haar. Ze zou in de duinen op het eiland
liggen, een locatie waarvan ook een foto was. S., later veroordeeld voor andere
zaken en vorig jaar in de gevangenis overleden, is in die periode op dat deel
van het eiland gesignaleerd. Ik was toen in het ziekenhuis voor een
elleboogoperatie en hoorde dit alles pas veel later. Cheryl had lang donker
haar, maar de foto van die paragnost was een negatief en zij zou het dus geweest
kunnen zijn. In elk geval een spoor dat had moeten worden onderzocht. Maar de
recherche in Leeuwarden, naar wie brief met foto en exacte locatie werden
doorgestuurd, is nooit in actie gekomen."

U praat er niet graag over, maar hoe is de relatie met uw jongste dochter die
destijds door justitie werd gebruikt om u aan te klagen?

"Ze studeert en heeft opzettelijk de hoge school uitgezocht in de stad waar ze
destijds door politie en justitie is gehoord. Niet de gemakkelijkste weg. Alsof
ze boete wil doen voor wat in 1996 is gebeurd, alsof ze zichzelf wil straffen,
alsof ze al drie jaar wil leren te vergeten. Anneke en ik hebben vlak na de
zogenaamde affaire lange gesprekken met haar gehad en onze relatie is nu
uitstekend. Ze komt zo vaak ze kan naar Spanje en het gaat steeds beter met
haar. Ze wil afsluiten en naar de toekomst kijken."

Rene Lancee heeft een hobby die destijds door zijn vijanden werd uitgelegd als
sympathieen voor extreem rechts. Hij bouwt modellen van tanks en pantserwagens,
met name typen die door de Duitsers in de Tweede Wereldoorlog werden gebruikt.
Honderden staan er in dozen in zijn villa in Javea te wachten op assemblage. Ook
schrijft hij een boek over een Wehrmacht-militair aan het oostfront.
'Tanksoldaat in Rusland'.

Vanwaar die voorkeuren voor Duits?

"Het is de techniek, de tactiek die destijds werd gebruikt. Zo'n Tiger-tank,
fantastisch, dat intrigeert me, niet de nazi's zelf. Als er een hel bestaat,
moet Adolf Hitler er zitten en de plek naast zich warm houden voor Saddam
Hoessein. Defensie heeft me trouwens van jongs af aan beziggehouden. In mijn
stukken voor de LPF wordt veel aandacht besteed aan de strijdkrachten. Om geld
voor andere maatschappelijke zaken over te houden, zou je flink kunnen
bezuinigen op marine en leger. Nederland heeft niets aan onderzeeboten en grote
aantallen fregatten. Net zomin als aan divisies infanteristen. Kijk naar recente
conflicten en concludeer dat alleen onze F16-straaljagers, de helikopters en
eliteonderdelen als commando's en mariniers waardevol bleken. Dus moet je naar
een kleine, snel inzetbare strijdmacht, die wordt beschermd door een paraplu van
vliegtuigen en heli's."

"We moeten ook actief met de Amerikanen meedoen als het oorlog wordt met Irak.
Die beklemmende linkse deken van ons afgooien, niet de fout maken die
Chamberlain aan de vooravond van de Tweede Wereldoorlog beging. Want de prijs
van de in Nederland regerende lafheid kan hoog zijn. In de voormalige USSR
circuleren nog steeds 100 kofferatoombommen. Ja, op die problematiek kan ik diep
ingaan. Als de politiek roept, sta ik er."

FOTO: JOHANNES DALHUIJSEN



LOAD-DATE: Exact drie jaar woont hij met zijn vrouw Anneke aan de Costa Blanca.
Rene Lancee, oud-politiechef van Schiermonnikoog. Na een vermeende incestaffaire
met zijn jongste dochter kreeg hij volledig eerherstel en ruim een half miljoen
euro schadevergoeding van de staat. Hij kijkt vanuit Spanje met gemengde
gevoelens naar de ontwikkelingen in zijn geboorteland. "Ik dacht dat ik voor
altijd de rust had gevonden, maar met mijn 51 jaar ben ik kennelijk nog te jong
om de rest van mijn leven vakantie te vieren. Als ik zie hoe politie en justitie
nog steeds blunderen, begint het te kriebelen. Ik ben lid 611 van de Lijst Pim
Fortuyn. Misschien zijn jullie daar in Nederland nog niet van me af!"
October 19, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               19 of 97 DOCUMENTS

                                  De Telegraaf

                                October 12, 2002

LPF slijpt de MESSEN

SEBES, ROB

LENGTH: 1287 words


LPF slijpt de MESSEN; Rouw om prins Claus stelt titanengevecht nog even uit,
maar...

Wiersma is een van de twaalf provincievoorzitters die de afgelopen maanden door
de achterban zijn gekozen. Dit gebeurde in het kader van de inspanningen van
Maas om een partijorganisatie op te richten. "Wij zijn hele gewone jongens die
veel hebben gepraat met de mensen in het land en daardoor weten wat er leeft",
aldus Wiersma en diens collega-voorzitter Jan van Aartsen uit Groningen.
"Wijnschenk zaait tweedracht in de fractie waardoor het politieke beleid niet
van de grond komt en de LPF onherkenbaar is voor de burgers."

In zijn nieuwsbrieven die binnen de LPF worden verspreid trekt Wiersma dan ook
fel van leer tegen Wijnschenk. De fractieleider op zijn beurt heeft een hekel
aan Wiersma, die er volgens hem "gevaarlijke extreemrechtse ideeen op nahoudt".
Wiersma verspreidt via e-mail namelijk ook door hem zelf en door anderen
geschreven nieuwsbrieven over allochtonen en migratie.

"In Afrika plukken ze gewoon een banaan van de boom als ze honger hebben. Dan
leer je niet vooruit te plannen, een essentiele factor in economische groei",
staat in een van deze pamfletten. "Het is dus onzin dat rijkdom oneerlijk
verdeeld is, dat ligt aan de mensen zelf."

Ook Van Aartsen uit Groningen behoort volgens Wijnschenk tot het extreemrechtse
kamp. Van Aartsen zei in een interview met een Groningse internetkrant in april
van dit jaar dat veel problemen in Nederland - zoals de wachtlijsten in de zorg,
criminaliteit en de files - worden veroorzaakt door het grote aantal
asielzoekers.

Wiersma en Van Aartsen ontkennen ten stelligste extreemrechts te zijn. "Ik hou
me keurig netjes aan de lijn van onze LPF-minister van Integratie Nawijn",
reageert Wiersma. "Ik sta niet achter alle stukken die ik via e-mail verstuur.
Ik zie ze meer als een bijdrage aan de ontwikkeling van het gedachtegoed van Pim
Fortuyn."


Kiezersbedrog

Zijn collega Van Aartsen zegt "de standpunten van de achterban te
vertegenwoordigen". De fractie moet Nawijn ondersteunen en diens beleid her en
der aanscherpen, aldus Van Aartsen. "In plaats daarvan remmen ze Nawijn af en
verder hoor ik van de fractie niks over migratiebeleid. Dat zie ik als
kiezersbedrog", stelt Van Aartsen. De Groningse LPF-voorman is door de grote
aantallen allochtonen "zeer pessimistisch over de toekomst van Nederland.
Nederlanders zijn bezorgd om de toekomst van hun kinderen en kleinkinderen. Ik
sluit niet uit dat het uiteindelijk uitdraait op een burgeroorlog. De LPF is
opgericht om dat te voorkomen".

Wijnschenk wil gedurende de rouwperiode voor prins Claus niet reageren op de
ruzie met de LPF-achterban. Fractielid Joao Varela - van Kaapverdische afkomst -
zegt zich voorlopig niet zo druk te maken om de taal van Wiersma en Van Aartsen.
"Je moet met hen de discussie aangaan, dan gaan de scherpe kanten er vanaf.
Mocht dat niet gebeuren en blijven ze op deze toer doorgaan, zullen ze uit de
partij moeten worden gezet."

Wiersma neemt geen woord terug van zijn aanvallen op Wijnschenk. "Het dreigement
van Wijnschenk met een groep vertrouwelingen uit de fractie te stappen toont aan
dat hij lak heeft aan het democratisch proces. Ik weet honderd procent zeker dat
de fractie hem woensdag naar huis stuurt."

Ook interim-bestuurder Ed Maas kan Wijnschenk niet luchten of zien, zeker niet
nadat de fractieleider vorige week melding maakte van "geruchten" dat
vastgoedbaronnen invloed binnen de LPF proberen te verkrijgen. "Ik heb me
helemaal gek gewerkt om de LPF als partij op te tuigen en financieel op orde te
brengen. Dan krijg ik een verwijt naar mijn hoofd geslingerd dat totaal nergens
op slaat", aldus een woedende Maas.

Kan de vijftigjarige Ed Maas, een doorgewinterde vechtjas, voor eenheid zorgen
in de LPF? Of drijft hij partijgenoten nog verder uit elkaar?

Het is overigens meer toeval dan logica dat Ed Maas in de LPF verzeild raakte.
Na een etentje in het voorjaar met Pim Fortuyn klikte het meteen. Fortuyn won
vooral ook de sympathie van Angelique, de partner van Maas. Verhalen dat hij
Fortuyn een blanco cheque heeft verstrekt, kloppen niet. Integendeel zelfs. Er
was bij Maas zelfs enig leedvermaak toen beek dat collega's uit het vastgoed
geld hadden gestort in de kas van Leefbaar Nederland, terwijl Fortuyn daar aan
de kant werd gezet.

Politieke ambities heeft Maas niet. Hij vindt dat de 'oude politiek' de taal van
de gewone man niet meer sprak, dat de invloed van normale burgers op het Haagse
beleid minimaal was. Daarnaast speelde bij hem het sensatiegevoel een tik uit te
delen aan de Haagse politici een rol.

Maas groeide vanaf zijn zevende op in bijna alle internaten van Nederland en hij
had toen maar een doel voor ogen: rijk worden. "Alle tehuizen van Nederland heb
ik gezien en de kinderbescherming kende ik door en door", zei Maas precies tien
jaar geleden tegen De Telegraaf.

Na de mavo, een blauwe maandag bij Ballast Nedam en de ww ging Maas de ladder op
en werd glazenwasser. De flats die hij toen onder handen nam werden later zijn
eigendom. In volstrekte anonimiteit bouwde hij in de Haagse regio aan zijn
vastgoedimperium Statenprojekt BV. Na de overname van het toen omstreden
vastgoedfonds VHS in het najaar van 1992 leerde de buitenwereld Ed Maas pas echt
kennen. Nog steeds blijft hij het liefst ver weg van de televisiecamera's.

VHS werd een succesnummer; het vastgoedfonds met Maas aan het roer ontwikkelde
zich tot een van de best renderende fondsen van Nederland met een balanstotaal
van ruim 470 miljoen euro. De Ondernemingskamer werd door Maas aan het werk
gezet om het wanbeleid van zijn voorgangers bij VHS te onderzoeken. Het
zakenblad Quote, dat een negatief verhaal publiceerde onder de kop 'de fietspomp
van Ed Maas', werd keihard door Maas aangepakt. Quote-hoofdredacteur Jort
Kelder, toch niet voor een kleintje vervaard, heeft er nog wel eens slapeloze
nachten van.

Maar Maas liet ook op andere terreinen van zich horen. Als shirtsponsor bij
voetbalclub ADO Den Haag wilde hij meer invloed, wat op weerstand stuitte. Ook
de draf- en rensport leerde Maas goed kennen. Maas pleitte voor een totale
omwenteling van de paardensport, maar ook daar kwam fel verzet. Van alle kanten
werd Maas (inmiddels ex-eigenaar van drafcentrum Wolvega dat volgens kenners de
mooiste baan is van Nederland) tegengewerkt.

"Ed Maas had fantastische plannen en ook het geld, maar ze waren bang dat hij de
macht zou grijpen. Het werd hem niet gegund door de mensen die al jarenlang de
touwtjes in handen hebben", zegt een kenner van de draf- en rensport. Het plan
om 25 miljoen gulden in de verbouwing van zes draf- en renbanen te investeren
werd ingetrokken en Maas verdween volgens de ingewijde "gedesillusioneerd" van
het toneel.

Maas is recht-door-zee in zijn contacten en daarnaast een echte familieman. Hij
bedient zich graag van Haags vocabulaire. Zijn vakantieadres in Dubai noemt hij
bijvoorbeeld "de zandbak". Als Maas zich ergens in vastbijt, dan laat hij niet
snel los. Hij omringt zich graag met vertrouwelingen, onder wie zijn vaste
advocaat Oscar Hammerstein.

Het maandenlange LPF-moddergevecht is inmiddels overgeslagen naar de
LPF-bewindslieden in kabinet. De ministers Heinsbroek en Bomhoff kunnen
nauwelijks meer samen door een deur. Premier Balkenende moet zich grote zorgen
maken over een mogelijke splitsing binnen de LPF, wat een kabinetscrisis tot
gevolg kan hebben.

Maas, tot nu toe met stip de kandidaat om volgende week zaterdag op de eerste
ledenvergadering van de LPF tot partijvoorzitter te worden gekozen, wil het
dorre hout in de partij wegkappen. "Wijnschenk eruit, anders kap ik er mee,"
aldus Maas in een onvervalste oorlogsverklaring.

LOAD-DATE: October 19, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               20 of 97 DOCUMENTS

                                  De Telegraaf

                                October 9, 2002

Condoleanceboek in elke plaats

BELLEMAN, SASKIA

LENGTH: 493 words


Over de registers bestond eerder deze week de nodige verwarring. In een aantal
gemeenten, zoals Alkmaar, Haarlem, Rotterdam, Delft en Didam, bestond al de
mogelijkheid om een persoonlijke boodschap te noteren, maar de meeste gemeente-
en provinciebesturen wachtten de brieven met instructies van de commissarissen
van de Koningin af. De rouwregisters, ingelijste beeltenissen en een biografie
van de prins arriveerden gisteren. Niettemin worden ook de 'officieuze' boeken
opgenomen in het koninklijk huisarchief, zo besloot minister Remkes
(Binnenlandse Zaken).

In veel verzorgingstehuizen hoeven de bewoners de deur niet uit, daar zijn
aparte registers bezorgd.

De meeste gemeente- en provinciehuizen zijn alleen tijdens kantooruren geopend,
maar in Utrecht kunnen belangstellenden ook op zaterdag en in Amsterdam zelfs
het hele weekeinde terecht.

De condoleanceregisters op internet worden druk bezocht. Enkele tienduizenden
mensen maakten al van de gelegenheid gebruik om de koninklijke familie een hart
onder de riem te steken via de digitale snelweg. 'Claus, de zachtmoedige, is
niet meer en ik betreur dat', schrijft iemand in het condoleanceregister van
provider Tiscali. Ook op condoleance.pagina.forum.nl staan veel persoonlijke
boodschappen. 'Hij verdient een plekje naast God in de hemel', vindt iemand en
op www.condoleance.nl schrijft een leerling uit groep zes: Beste koningin
Beatrix. Ik vind het jammer dat uw man overleden is.'

Hulpdienst

Veel mensen blijken zo persoonlijk geraakt te zijn door het overlijden van de
prins dat ze hun hart luchten bij de SOS Telefonische Hulpdienst. De eerste
telefoontjes kwamen zondagavond al binnen en het aantal neemt nog steeds toe,
aldus een woordvoerster. Het gaat zowel om mensen die even kwijt willen hoe erg
ze het vinden dat prins Claus er niet meer is, als om bellers bij wie verdriet
over het verlies van een eigen dierbare weer boven komt.

Voormalige premiers van Nederland, ministers van Staat, de president van het
Internationaal Gerechtshof en leden van het corps diplomatique zijn de eersten
die vanmiddag in de gelegenheid worden gesteld om in paleis Noordeinde afscheid
te nemen van de prins.  Zij kunnen tussen half drie en vier uur hun respect
betuigen in de daarvoor ingerichte 'chapelle ardente'.

Prins Claus is het 44e lid van het Huis Oranje-Nassau dat wordt bijgezet in de
koninklijke grafkelder in de Nieuwe Kerk in Delft. Begrafenisdeskundigen
reageerden deze week verbaasd op het feit dat het lichaam van de prins is
gebalsemd. Het wordt gezien als een ouderwetse procedure omdat er nogal wat
ingrepen aan het stoffelijk overschot nodig zijn om conserveringsmiddelen in te
brengen. De methode is volgens de Wet op de Lijkbezorging niet toegestaan voor
gewone burgers, behalve wanneer een lichaam van of naar het buitenland moet
worden vervoerd. De laatste keer dat de grafkelder werd geopend was in 1962, na
het overlijden van prinses Wilhelmina.

LOAD-DATE: October 15, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               21 of 97 DOCUMENTS

                                  De Telegraaf

                                October 7, 2002

De financiele Consument - Zwaar weer voor belegger wereld

BERG, MANNO VAN DEN

LENGTH: 733 words


De financiele Consument - Zwaar weer voor belegger wereld ; BELEGGEN

Alhoewel de Amsterdamse beurs internationaal gezien tot de slechter presterende
beurzen behoorde, moesten ook fondsbeleggers toezien hoe hun beleggingen fors
minder waard werden in september. Ook over de langere periode van drie jaar is
het beeld niet rooskleurig. Positieve rendementen zijn op de vingers van een
hand te tellen.

September wordt genoemd als een van de slechtste beleggingsmaanden. De
beurswijsheden blijken dit jaar weer eens te kloppen als een bus. In Europa
werden de grootste verliezen waargenomen, verreweg de meeste fondsen schreven de
negatieve rendementen met dubbele cijfers. In Azie was het beeld minder eentonig
en iets minder somber. De MSCI Azie-index verloor 'slechts' 6,8%. Robeco
ZelfSelect Maleisie behoorde tot de grotere dalers met een verlies van -11.4%
over september.

Opvallend in de categorie Noord-Amerika, Europa en Azie is dat de best
presterende fondsen over drie jaar de Capital Holdings fondsen van MeesPierson
zijn. Deze fondsen beleggen op hun beurt in andere fondsen, zoals hedge fondsen,
die vaak voor particulieren onbereikbaar zijn. De fondsen hebben door hun
beleggingen in hedge fondsen een laag risicoprofiel, wat goed van pas komt bij
de huidige marktomstandigheden. Door de juiste fondsen te selecteren, slaagt
MeesPierson erin het risico om te zetten in relatief goede rendementen. De goede
prestaties blijken ook uit het feit dat alledrie genoemde fondsen de hoogste
Morningstar Rating van vijf sterren hebben. De rating combineert rendement,
risico en kosten.

Waar de aandelenfondsen uit het overzicht fors verloren, wisten obligatiefondsen
(niet in het overzicht) een aardige stijging te maken. In de laatste zes maanden
stegen de koersen van obligatiefondsen die in het eurogebied beleggen gemiddeld
met 5.1%. De daling van de kapitaalmarktrente in de laatste maanden wordt
ingegeven door de slechte economische berichten en de voorkeur van beleggers
voor veilige beleggingen. Slecht nieuws voor de gewone man, is goed nieuws voor
de obligatiekoersen.

Het introduceren van nieuwe fondsen gebeurt in het huidige klimaat slechts
mondjesmaat. Waar fondsgroepen enige jaren geleden inspeelden op de hebzucht van
de belegger en het ene na het andere internetfonds op de markt introduceerden,
wordt er nu vooral ingespeeld op angstsentimenten door garantiefondsen naar de
markt te brengen. Of dat verstandig is, zullen we pas achteraf weten. Het kopen
van uiterst veilige fondsen is ieder geval wel tegen de beurswijsheid 'Come back
in September'.

Freddy van Mulligen

Hoofd Research Morning

Star Nederland

Zie ook DFT.nl

Wereldwijd

ABN AMRO Global Life Society Fund -9,5-27,0-5,6Postbank Wereldmerken Fonds
-8,2-16,4-6,8AEGON Aandelenfonds -8,7-20,3-10,2AXA Aandelen
Internationaal-6,9-17,5-11,9Robeco -15,2-29,2-12,3Postbank Aandelenfonds
-12,8-25,6-12,5Rolo -10,0-25,2-12,7Fortis OBAM -14,1-24,5-12,9Robeco Duurzaam
Aandelen-9,7-20,7-12,9ING Bank Global Fund -12,4-25,7-13,0MSCI
Wereldindex-11.7-25.5-12.1

Europa

European Capital Holdings-2,6-1,210,6Finles Collectief Beheer
Fonds-1,8-3,9-2,5Insinger de Beaufort Alchemy -4,33,8-4,5Postbank Euro
Aandelenfonds -14,2-27,3-11,4ING Bank Europe Fund-14,9-27,3-11,8SNS Duurzaam
Aandelenfonds -12,5-22,2-13,0Insinger de Beaufort Multi-Manager European
Equity-11,3-20,2-13,1SNS Euro Aandelenfonds -12,7-24,6-13,3Van Lanschot European
Equity Fund-13,1-28,0-13,4Hooge Huys Aandelenfonds Europa-11,1-22,5-13,9MSCI
Europa-index-13.8-25.3-12.0

Noord-Amerika

Leveraged Capital Holdings N.V.-1,4-9,85,2Robeco ZelfSelect Canada
-8,2-15,5-1,8W.P. Stewart Holdings N.V.-9,3-15,3-3,0Robeco
America-11,3-27,2-11,2ING Bank North America Fund-12,1-25,2-11,3ABN AMRO America
Fund -11,5-23,9-11,4Fortis Amerika Fonds Acc-11,8-31,8-11,7Robeco ZelfSelect
Verenigde Staten -9,6-27,0-12,5Postbank Amerikafonds-11,9-25,7-13,0Columbia
Securities-7,8-14,5-14,2MSCI Noord-Amerika-index-11.9-27.9-11.8

Azie

Asian Capital Holdings -3,13,94,2Robeco ZelfSelect Maleisie -11,4-5,91,7Robeco
ZelfSelect Australie -7,01,10,9ABN AMRO Asian Tigers Fund -10,77,4-6,8ING Bank
Verre Oosten Fonds -8,6-5,8-8,7Robeco ZelfSelect Hongkong -7,5-9,3-9,6Robeco
Pacific -7,4-3,2-12,2Holland Pacific Fund -8,2-3,1-13,0Robeco ZelfSelect
Singapore -9,30,6-13,5ABN AMRO Far East Fund -6,9-8,7-13,8MSCI
Azie-index-6.8-10.3-12.8



LOAD-DATE: door Freddy van Mulligen
October 15, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               22 of 97 DOCUMENTS

                                  De Telegraaf

                                October 1, 2002

EU smeedt compromis over Strafhof

BUTERS, GEMMA

LENGTH: 457 words


EU smeedt compromis over Strafhof; Toch bilaterale akkoorden met VS mogelijk

De EU heeft haar eigen onderlinge meningsverschillen weten te bedekken door
onder bepaalde voorwaarden bilaterale akkoorden met de Amerikanen toe te staan.
Het is echter de vraag hoe Washington hierop zal reageren, want niet alle
Amerikaanse wensen worden ingewilligd.

De VS zijn tegenstander van het ICC omdat ze bang zijn dat hun militairen en
politici slachtoffer worden van politiek gemotiveerde processen. De Amerikanen
hebben alle ondertekenaars van het ICC-verdrag onder zware druk gezet om een
bilateraal akkoord met hen te sluiten dat alle Amerikaanse staatsburgers
immuniteit garandeert. Omdat Engeland en Italie op het punt stonden zo'n akkoord
te sluiten, zagen de andere EU-landen zich gedwongen akkoord te gaan met een
stel 'richtlijnen' om de VS tegemoet kunnen komen.

"We zijn niet gezwicht voor de VS, er is een bodem in de markt gelegd waar alle
EU-landen zich aan zullen houden", verdedigde minister van Buitenlandse Zaken,
Jaap de Hoop Scheffer, gisteren het compromis. "Dit tast de integriteit van het
strafhof niet aan, het geeft voldoende garantie dat de vreselijkste misdaden
nooit ongestraft zullen blijven." Amnesty International heeft echter zware
kritiek op de afspraken en ook de populaire Duitse minister van Buitenlandse
Zaken, Joschka Fischer, liet merken niet bepaald gelukkig te zijn dat de
Amerikanen voor een deel hun zin krijgen.

De richtlijnen houden in dat alleen een uitzondering mag worden gemaakt voor
Amerikaanse militairen en ander overheidspersoneel op een officiele missie. Voor
gewone burgers geldt de vrijwaring niet. Een andere voorwaarde is dat de
verdachten wel voor een Amerikaanse rechter moeten verschijnen, er kan dus geen
sprake zijn van onberechte misdaden. Ook geldt de vrijwaring niet voor
Amerikanen die onderweg naar het ICC door een land reizen dat een bilateraal
akkoord met de VS heeft.

Dat laatste was voor Nederland cruciaal omdat er anders niemand meer bij het Hof
in Den Haag zou kunnen komen. "Als zetelstaat hadden wij daar nooit mee akkoord
kunnen gaan", aldus De Hoop Scheffer.

Verwacht wordt dat in elk geval Italie, Groot-Brittannie en Spanje nu snel een
akkoord met de VS zullen sluiten. Nederland vindt dat niet nodig omdat in de
bestaande afspraken met de Amerikanen alle mogelijke gevallen al zijn gedekt.

Ons land heeft een uitleveringsverdrag met Washington en speciale afspraken over
buitenlandse militairen die op ons grondgebied worden gestationeerd, de
zogeheten Sofa-overeenkomsten. Volgens De Hoop Scheffer geldt hetzelfde voor de
meeste NAVO-landen, "maar ik ga niet andere EU-landen veroordelen als ze toch
een overeenkomst met de Amerikanen sluiten."

LOAD-DATE: October 3, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               23 of 97 DOCUMENTS

                                  De Telegraaf

                               September 21, 2002

"Je moet kunnen zeggen wat je denkt"

ROOSENDAAL, MARIE-THERESE

LENGTH: 2007 words


"Je moet kunnen zeggen wat je denkt"; Verguisd islam-boegbeeld Abdullah
Haselhoef klem tussen twee culturen

Een kopie van de brief van het Moslim Informatie Centrum Nederland (MIC) ligt
klaar als bewijs: 'Hierbij verklaren wij dat de heer R.F. Haselhoef bekwaam
wordt geacht het islamitisch gebed als voorganger te leiden. Gelet op de inhoud
van zijn studie in de islam en de ervaring hierin, voldoet hij aan de voorwaarde
als voorganger in de functie van een imam op te treden.' Getekend te 's
Gravenhage, 28 februari 1994.

Veel woorden maakt Haselhoef er verder niet aan vuil: "Imam word je niet zoals
je een doctorsgraad haalt. Ik was de eerste islamitische geestelijke verzorger
in de psychiatrische gezondheidszorg. Ik was imam daar. Ik heb inmiddels afstand
gedaan van de titel, daar ik niet meer beroepshalve voorga in gebed, de enige
voorwaarde om imam te zijn."

De voorzitter van het MIC reageert: "Imam kan iedereen zijn. In gebed met drie,
vier man is de voorganger een imam. Maar dan ben je geen 'grote' imam, geen
voorganger in de moskee, geen geestelijk leider. Destijds hebben wij op verzoek
van de heer Haselhoef die brief geschreven, voor zijn sollicitatie in het
ziekenhuis."

Neutraal

Uit het niets werd Haselhoef woordvoerder van de islam: "Vorig jaar mei, tijdens
de imam El Moumni-affaire, werd ik gevraagd. Omdat ik de taal spreek van twee
culturen. Ook figuurlijk. En als Surinamer sta ik neutraal tussen twee grote
groepen, de Turks- en de Marokkaans-islamitische."

"Op 15 september vorig jaar werd ik door de Raad van Kerken uitgenodigd om, in
bijzijn van kroonprins Willem-Alexander en Maxima en premier Kok, een overweging
te geven tijdens de herdenkingsdienst in de Dom te Utrecht. Ik ben altijd
gevraagd te spreken namens diverse islamitische organisaties op officiele
gelegenheden zoals prinsjesdag. Als onafhankelijke, boven de partijen staande
imam. Dat was mijn valkuil. Op het moment dat ik een uitglijder maakte, stond
dus ook niemand achter me. Ik heb me verkeken op de eerlijkheid van sommige
islamitische organisaties. Ik probeerde boven de partijen te staan maar kwam
tussen hamer en aambeeld terecht."

In ondoordachte uitspraken grossierde hij zowat: "Het ligt aan mijn manier van
spreken. Filosofisch." Tekent in de lucht: "Een kerktoren gaat recht omhoog, met
een dakje. Een moskee is een ronde koepel die eindigt in een puntje. Zo praat
ik: niet in een rechte lijn, maar met een omweg. Omdat ik het van belang vind
zaken in een bredere context te plaatsen."

En hij werd afgerekend op zijn woorden: "Voor de Pro Israel-demonstratie in
Amsterdam heb ik aan moslims de oproep gedaan zonen en neefjes thuis te houden.
Op de demonstratie twee weken daarvoor, voor Palestina, waren er op de 30.000
demonstranten 30 verkeerde vlaggen. Een met daarop de tekens 'Davidster =
Hakenkruis'. Op tv werd mij gevraagd of ik me dat kon indenken. Ik zei 'ja'. Dat
werd direct vertaald met dat ik er begrip voor zou hebben. Maar dat betekent dus
niet dat ik dat dan ook goedkeur. Mijn afkeur heb ik in dat programma
verschillende malen duidelijk gemaakt. Het is dan verbazingwekkend dat in de
berichtgeving erover alleen het woordje 'begrip' voorkomt en niet mijn
afkeuring."

Riep een imam over de doodstraf voor homoseksuelen, Haselhoef verscheen weer op
het beeldscherm: "Ik probeerde uit te leggen wat er in de koran over staat. Toen
Sonja Barend mij vroeg hoe ik ertegenover zou staan als mijn zoon homoseksueel
zou zijn, stond ik met mijn mond vol tanden. Mijn 13-jarige zoon heeft
taaislijmziekte, zit veelal in een rolstoel, met extra zuurstof . Dan ben je met
andere levenszaken bezig dan met toekomstige seksuele relaties. Maar als mijn
drie dochters van nu 10, 6, en3 jaar later voor een vrouw als partner zouden
kiezen of voor een ander geloof, dan kan ik dat jammer vinden. Niet meer dan
dat, de deur gaat echt niet dicht. Kinderen voed je met liefde op en dan gaan ze
hun eigen weg."

"Er wordt wel raar aangekeken tegen moslims en hun leefregels, maar hier op het
christelijke dorp wijken ze ook af van het Nederlandse beeld. Op zondag mag niks
en doordeweeks trouwens ook niet veel meer. Een vrouw die een broek draagt en
geen zondagse hoed, wordt hier door sommigen met de nek aangekeken. En daarvan
kijkt niemand op."

Slaan

Maar priesters of dominees preken niet vanaf de kansel dat je je vrouw mag
slaan. "Ja, en dat doen 'radicale imams' die 'dus' het land direct uit moeten.
Mijn uitleg: in de koran staat dat je vrouwen mag slaan. Maar eerst na een
bezinningsperiode waarin de man de nacht alleen op de bank moet doorbrengen. Met
een stokje van 20 centimeter lang en een centimeter breed, en alleen vanuit de
pols en niet op het gezicht of op intieme delen. Deze beperkingen worden
opgelegd aan de man. Er worden geen restricties opgelegd aan de vrouw noch wordt
de vrouw opgeroepen zich te laten slaan. Dit alles moet je zien in een cultuur
waarin het voorheen normaal was dat de man erop los beukte. Zo'n imam die
dergelijke regels uitlegt, roept dus eerder op om op te houden dan dat hij
aanspoort tot slaan. Om onduidelijkheid voor te zijn: de Nederlandse wet en
Grondwet gelden altijd."

Deze week werd bekend dat er een studieweekeinde wordt gehouden om Marokkaanse
imams te laten kennismaken met Nederlandse wetten en sociale en culturele
gebruiken. Het ontlokt Haselhoef een licht hoongelach: "Een dagje Efteling is
dunkt mij net zo effectief! De imams moeten de moskee uit en de straat op, Jan
met de pet ontmoeten. Dat is een eerste stap naar waardering voor en erkenning
van elkaar."

Hij reageert graag op het nieuws: "De Somalische politicologe Ayaan Hirsi Ali
deed een paar dagen geleden aangifte van bedreiging door extremisten met
mogelijkerwijze een islamitische achtergrond. Ik vind het een buitengewoon
ernstige zaak. Hoewel ik het hartgrondig oneens ben met mevrouw Ali, omdat ze
net als de slaaf in 'De Negerhut van Oom Tom' een wit voetje wil halen door de
vooroordelen die de Grote Witte meester heeft ten aanzien van zwarten te
bevestigen en aan te dikken, kom ik op voor de vrijheid van meningsuiting. Ik
hoop van harte dat mevrouw Ali zich niet zal laten afschrikken en dat ik haar in
het publieke debat blijf ontmoeten, daar voor een deel van de moslimvrouwen
emancipatie broodnodig is. Een goede manier om daaraan te werken is om duidelijk
te maken dat eerwraak, bloedwraak. vrouwenbesnijdenissen, uithuwelijking,
mishandeling en welke andere vorm van onderdrukking dan ook niet alleen in
Nederland maar ook in de islam verboden zijn."

"Context, perspectief, dat probeer ik steeds te laten zien. Om een brug te
bouwen tussen twee werelden." En ondank is zijn loon. "Het rare is dat ik toch
steeds weer word gevraagd. Ja, het is ook raar dat ik daar nooit nee op zeg.
Voor het geld hoef ik het niet te doen. Grootheidswaan, egotripperij? Nee.
Media-geil? Nee." Een stilte. "Misschien dat dat laatste toch ook wel ongewild
meespeelt. Maar voor mij telt vooral dienstbaarheid, de hoop dat ik een bijdrage
kan leveren tot verbroedering."

Raar jaar

11 september 2001, tot nu. De motoren van de veerboot zwellen weer aan.
Haselhoef maakt gebruik van het lawaai om een denkpauze in te lassen, tuurt over
de schier oneindige watervlakte van de Westerschelde, die licht lijkt te geven
door de late middagzon. Formuleert dan bedachtzaam: "Het was een raar jaar. Boze
homo's, boze moslims, boze joden. Haat-mails en virussen. Goede naam en
reputatie weg. Nieuwe titel als nep-imam. Sinds juni mijn baan kwijt, in overleg
besloten het ziekenhuis en ik uit elkaar te gaan."

Zijn paardenstal verderop in Krabbendijke brandde op 27 juli jongstleden
volledig uit: "Brandstichting. De paarden hebben zich gered, onze kippen en
kuikens kwamen om. Al eerder werd het paard van mijn vrouw mishandeld en het
bezweek eraan. Het lievelingskonijn van mijn dochter werd gestolen. Ik weet niet
of het met mijn tv-optredens te maken heeft. Het kan 'gewoon' vandalisme zijn,
bij een benzinestation verderop zijn de slangen doorgesneden. Maar ik had wel
even te maken met drie huilende dochters en een boze zoon die papa de schuld
gaven."

Zijn vrouw en kinderen zijn niet bij hem weggelopen, hij lacht om de suggestie.
"Ze zijn mijn steun, voor hen zou ik stoppen. Het positieve dat 11 september me
heeft gebracht? Goeie vraag." Stilte. "Het heeft me teruggeworpen op mezelf, op
de kern. Voor 11 september had ik een goede vriend en die heb ik nog. Ik heb
alleen wat minder kennissen."


Geitenhoeder

Een blauw mutsje, witte instappers, baard, wijde broek, streep-hemd, mouwloos
vest. Veer-forenzen kijken hem stuk voor stuk na als hij met een kopje koffie
wegloopt van het buffet: "Zag je dat? Nee, ik geloof niet dat ze me herkennen.
Ze zien dat ik anders ben, een moslim. Wat? Zie ik eruit als een uit de Sahara
geplukte geitenhoeder?" Een schaterlach: "Hoogstwaarschijnlijk."

"Of ik ijdel ben? Misschien qua kleding best wel. Mijn kleren moeten goed bij
elkaar passen, schoon en netjes. Mijn hoofd is altijd bedekt en dat verbergt
heel fraai mijn beginnende kaalheid. En dat potloodlijntje rond mijn ogen?" Hij
lacht: "Dat is een oud islamitisch gebruik, het geeft een beetje schaduw... Nee,
ik vind dat ik best wel sprekende ogen heb en als spreker moet je dat
benadrukken."

Moslims worden meer en meer met angst en weerzin bekeken: godsdienstfanaten en
fundamentalisten. Vanuit moskeeen zijn er connecties met terreurleger Al-Qaeda:
"Dat is voor mij nog niet bewezen." De aanslagen in New York zijn wel bewezen.
Haselhoef keert het om: "Een bomaanslag van de IRA. Zijn daarmee alle
katholieken dan terroristen? Godsdienst is nooit een bron voor oorlog.
Godsdienst is een kapstok voor machtswellustelingen."

Voor hem vormen moslims niet een homogene groep: "Je hebt Turkse en Marokkaanse
moskeeen, strikt gescheiden, de een zal de andere veelal niet bezoeken. Onder
islamitische jongeren zijn er die een biertje drinken, een jointje roken en
nooit naar een moskee gaan, maar zich wel betrokken voelen bij de islam. We
hebben het Centraal Moslim Overleg als vertegenwoordiging, een organisatie van
overkoepelende moskeeen. Maar in het bestuur zit, tot mijn boosheid, geen enkele
vrouw en weinig jongeren en nog minder hoogopgeleide jongeren . Dan mis je al
tachtig, negentig procent van de groep. De islam is pas 30 jaar in Nederland. We
moeten groeien naar een Nederlandse vorm. En dat kost tijd."

Openheid

"De samenleving is opener geworden. Wat voorheen als politiek incorrect werd
beschouwd, mag nu worden gezegd. K..-Marokkaantjes zei een PvdA-coryfee. Ik ben
ervan overtuigd dat mensen niet anders over moslims denken na de aanslagen. Het
leefde al. En ik vind dat een mens moet kunnen zeggen wat hij denkt. Ongeuite
onderbuikgevoelens leiden tot excessen. Openheid is de eerste stap naar
integratie."

"Pim Fortuyn, ik heb twee keer met hem gedebatteerd, en kon goed met hem
overweg, riep dat de islam een achterlijke cultuur is. Dan zeg ik op mijn beurt
dat het Fortuynisme achterlijk is. Waarmee ik ook niet zeg dat hij dat was. Nog
zoiets: het hele land haalde eensgezind opgelucht adem dat de moordenaar van
Fortuyn niet uit de allochtone hoek kwam. Gelukkig, gelukkig, geen moslim, geen
Marokkaan. Dat is toch te zot voor woorden? Hadden ze anders de hele
bevolkingsgroep afgerekend op de daad van een man?"


Haselhoef noemt zichzelf superallochtoon. "Ik ben in Suriname geboren en daar
tot mijn vierde gebleven. Daarna ben ik opgegroeid in Den Haag. Mijn vader is
joods met wortels in Amsterdam en in Litouwen. Mijn moeder is
Hindoestaans-Surinaams. Ik heb me overal in verdiept, van de rooms-katholieke
kerk tot de hare krishna. Op mijn dertiende koos ik voor de islam. Het sprak me
aan: de rechtlijnigheid, de rationaliteit en de tolerantie. Met zestien jaar ben
ik van school afgegaan en gaan werken bij het Moslim Informatie Centrum. Nee, ik
beschouw mij niet als een roepende in de woestijn. Ik heb geen Messiaans
complex, ik predik niet tot ik erbij neerval. Ik ben een roepende op afroep."

E



LOAD-DATE: Hij werd gebombardeerd tot spreekbuis van de islam en werd daarmee de
nationale troetel-moslim. Om vervolgens, na wat hij noemt 'uitglijders', met
dezelfde vaart te worden afgeschoten. Abdullah Haselhoef, man van twee werelden.

September 26, 2002

De islam in het nieuws: connecties vanuit moskeeen met Al-Qaeda, homofielen
verdienen de doodstraf, je vrouw mag je slaan. De angst voor en weerzin tegen de
islam lijkt te zijn toegenomen. "Men is na 11 september vorig jaar niet anders
gaan denken. Alleen mag het nu gezegd worden. En een mens moet zeggen wat hij
denkt", vindt Haselhoef.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               24 of 97 DOCUMENTS

                                  De Telegraaf

                               September 17, 2002

COLUMN EETGERINK : ONRUST

EETGERINK, HERMAN

LENGTH: 170 words


GISTEREN stond in de krant waarover de burgemeester van Groningen onlangs
stiekem heeft zitten smiespelen met de politie, de immigratiedienst en vooral
ook met de Centrale Opvang Asielzoekers.

Het ging over de oprichting van een geheime werkgroep.

Een werkgroep, die gaat bekijken hoe het precies zit met de vele
winkeldiefstallen op bestelling die worden gepleegd door asielzoekers.

Waarom mocht de gewone man niets weten van die werkgroep?

Om geen maatschappelijke onrust te veroorzaken, zo luidt de verklaring uit
Groningen.

De gewone man mocht eens denken dat alle asielzoekers dieven zijn.

Nee hoor, beste burgemeester en beste mensen van de opvang.

Zo dom is de burger echt niet.

Hij is zelfs veel verstandiger dan u.

Hij snapt namelijk dat het achterhouden door de overheid van informatie over
criminele activiteiten van een klein groepje mensen, alleen maar de indruk wekt
dat die overheid nog veel meer te verbergen heeft en dus onmogelijk vertrouwd
kan worden.

HERMAN EETGERINK

LOAD-DATE: September 20, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               25 of 97 DOCUMENTS

                                  De Telegraaf

                               September 14, 2002

Opluchting bij Vitesse

EVENBLIJ, HENK

LENGTH: 516 words


Opluchting bij Vitesse; Arnhemmers krijgen uit alle hoeken hulp voor zege op RBC

Zeker de 1-0 nederlaag tegen FC Zwolle had voor de nodige kritiek gezorgd.
Volkomen legitiem trouwens, daar goedbetaalde profs net als Jan met de pet voor
hun centen moeten ploeteren. En als het om geld gaat, dan staat Vitesse er
verkeerd op. Nog elke dag worden de Arnhemmers namelijk herinnerd aan de
miljoenenschuld van een paar jaar geleden. Nu ook de huur van het Gelredome als
een molensteen om de nek hangt, kan het niet anders of de Arnhemse club moet
binnen afzienbare tijd weer uitverkoop houden.


Na de aderlating in de persoon van Michel Kreek, Remco van der Schaaf, Mahamadou
Diarra en Viktor Sikora lopen de scouts Arnhem plat voor Theo Janssen. Deze zoon
van het Spijkerkwartier staat weliswaar tot medio 2006 onder contract, maar
gezien zijn ontwikkeling zal het niemand echt verbazen als hij eerder dan
verwacht aan zijn stutten trekt. Ook gisteravond moest de jonge technicus de
lijnen uitzetten voor het elftal, dat door blessures en een schorsing aan
verdedigende kwaliteiten had ingeboet. Geluk bij een ongeluk was de rentree van
Didier Martel, de Franse linksbuiten die door zijn coach een tijdje op sterk
water was gezet.


De generale repetitie voor het eerste duel in de UEFA Cup stond in het teken van
de grote ommekeer. Nieuw gezichtsverlies kon de ploeg van Mike Snoei zich niet
permitteren. Vraag was alleen of runner-up RBC wenste mee te werken aan het
opstandingsproces van Vitesse. De promovendus kende een prachtig debuut en kan
met de sierlijke buitenspelers Nordin Wooter en Ebou Sillah frank en vrij
spelen. Dat bleek al na een minuut of zes, toen Sillah om Dragoslav Jevric
zeilde. De doelman veroorzaakte bij die actie een strafschop. Maar andermaal
bewees Dick van Egmond dat hij nooit op niveau heeft gespeeld.


Een paar minuten later was het wel raak aan de andere kant. Martel lepelde de
bal voor, waarna Bob Peeters met succes kon ja-knikken: 1-0. Deze stand gaf
Vitesse geen enkele houvast. Het was te druistig aan de bal om van imponerend
voetbal maar te zwijgen. RBC, dat minstens gelijkwaardig was, kreeg via Henk Vos
zelfs een goede mogelijkheid op de gelijkmaker. Vitesse haalde echter na een
doldwaze situatie opgelucht adem en zag vervolgens hoe Emile Mbamba op aangeven
van Peeters voor een leeg doel over schoot.


Het beslist niet kansloze RBC zette vanaf dat moment alles op een kaart. Met
joker Geert den Ouden gooide de ploeg van Chris Dekker alles op de aanval. Een
gok die het nemen waard was. Want tenslotte is elk punt voor RBC meer dan
welkom. Ondanks diverse kansen van de Brabanders wist Vitesse in die periode de
winst veilig te stellen. Een vrije trap van de jonge Nicky Hofs zorgde voor de
2-0. In blessuretijd vergrootte Kalle Sone de voorsprong zelfs naar 3-0. En
daardoor slaakte Vitesse zo vlak voor de UEFA Cup een zucht van verlichting.


Vitesse - RBC 3-0 (1-0). 11. Peeters 1-0, 68. Hofs 2-0, 90. Sone 3-0.
Scheidsrechter: Van Egmond. Toeschouwers: 21.600. Gele kaart: Cornelisse
(Vitesse), Fleur, Keller (RBC).

LOAD-DATE: September 20, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               26 of 97 DOCUMENTS

                                  De Telegraaf

                               September 11, 2002

'Wachtgeld voor kabinet veel te royaal'

BOS, ALEXANDRA VAN DEN

LENGTH: 481 words


'Wachtgeld voor kabinet veel te royaal'; VVD'er Luchtenveld hekelt
twee-jaarsregeling

Nu komt een afgetreden bewindspersoon al na een dienstverband van enkele uren in
aanmerking voor een twee jaar durende uitkering, zoals voormalig
staatssecretaris Bijlhout.

De liberalen stellen verder voor dat iemand die tussen de een en drie maanden
bewindspersoon is geweest, slechts wachtgeld kan krijgen voor een periode van
drie maanden.

Bij een langer dienstverband geldt dat de duur van de uitkering overeen moet
komen met de tijd dat men in dienst was, zo stelt de VVD.

Onaanvaardbaar

"De belastingbetaler moet niet opdraaien voor de vorstelijke wachtgeldregeling
van bewindspersonen. Dat is maatschappelijk onaanvaardbaar", aldus VVD-Kamerlid
Luchtenveld, die het wachtgeld veel meer in overeenstemming wil brengen met de
ambtsperiode. De door de liberalen voorgestelde regeling zou direct van kracht
moeten worden en uiterlijk op 1 januari van volgend jaar. Uitkeringen die al aan
vertrokken politici zijn gegeven, mogen overigens niet worden teruggedraaid. Zij
blijven deze rechten behouden.

Ook de rest van de Kamer meent dat de huidige, in haar ogen onredelijke regeling
op de heling moet. De LPF vraagt zich zelfs af of het voorstel van de liberalen
wel ver genoeg gaat. "Volgens het plan van de VVD krijgt iemand die anderhalf
jaar in dienst is geweest ook anderhalf jaar wachtgeld. Ik vraag me af of dat
ook niet te veel is'', aldus LPF-Kamerlid Eerdmans, die erop wijst dat 'gewone'
burgers ook geen zakken met geld meekrijgen als zij hun baan opgeven.

"Als een politicus weggaat moet hij een kleine periode wachtgeld krijgen, om de
periode te overbruggen tot hij ergens anders aan de slag gaat. Net als andere
Nederlanders moeten ook zij na een tijdje weer op eigen benen staan en niet
jarenlang teren op de belastingcenten van anderen'', aldus Eerdmans.

CDA en de PvdA noemen het VVD-voorstel sympathiek, maar vinden het nog te vroeg
om er akkoord mee te gaan.

Nadelen

"Wij moeten eerst goed onderzoeken of er aan dit plan geen nadelen kleven voor
bijvoorbeeld een bewindspersoon die na een maand al moet aftreden omdat hij
ernstig ziek is", aldus CDA-Kamerlid De Pater.

Het kabinet heeft al aangekondigd dat het de huidige regeling wil versoberen.

De LPF vindt dat de Kamer ook haar eigen wachtgeldregelingen onder loep moet
nemen. Die regeling is weliswaar wat soberder dan die voor ministers en
staatssecretarissen maar volgens LPF'er Eerdmans nog steeds aan de riante kant.

Onlangs wist de SP overigens niet een meerderheid van de Kamer warm te krijgen
voor haar voorstel een sollicitatieplicht voor Kamerleden in te voeren. De LPF,
die wel voorstemde, heeft dat hoogst verbaasd. "Dat was echt een gemiste kans.
Ook dat moet natuurlijk worden ingevoerd, want andere Nederlanders moeten ook
verplicht solliciteren'', aldus Eerdmans.

LOAD-DATE: September 13, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               27 of 97 DOCUMENTS

                                  De Telegraaf

                               September 10, 2002

Leo Derksen (75) overleden

EETGERINK, HERMAN

LENGTH: 293 words


Zijn lichaam, al langere tijd geteisterd, kon een nieuwe behandeling niet meer
aan.

Met zijn altijd speurende geest en vlijmscherpe pen was Leo dolgraag nog lang
aan het werk gebleven... Schrijven was zijn leven.

Voor verreweg de meeste krantenlezers die zich de column 'Op zicht' herinneren
waarin Leo Derksen veertien jaar lang (tot eind 1988) genadeloos de vloer
aanveegde met autoriteiten die hun gezag niet verdienden, met aanmatigende
televisie-personality's, met modieus-linkse roeptoeters en met andere
bedonderaars van de gewone man, was Leo een vriend bij het ontbijt.

Een vriend die niet alleen de eigenwaan doorprikte van kakelende politici,
doorgeslagen feministes en rode meelopers, maar het daarbij ook zonder enig
voorbehoud, recht voor z'n raap dus, opnam voor iemand die werd gemangeld door
overheden of laffe opinies.

Leo Derksen kon met zijn in vitriool gedoopte pen ijzingwekkend sarcastisch
zijn, met zijn humoristische pen buikpijnwekkend en met zijn ingehouden ironie
geestverruimend voor de rest van de dag.

Hoe dan ook: om Leo kon niemand heen.

Van zijn voortdurende creativiteit heeft zowel de krantenlezer, de
boekenliefhebber als de tv-kijker kunnen genieten. Ook wat boeken en speciaal
voor tv geschreven toneelstukken betreft, was zijn productie uniek.

Na de legendarische Jacques Gans was Leo Derksen de meest spraakmakende
columnist van de voorbije halve eeuw.

Ook na de (toen nog verplichte) vut bleef hij superactief, met zijn
internet-columns, zijn overige schrijverij en zijn warme maar tegelijk kritische
contacten met zijn ex-collega's.

Wij missen Leo.

Wij wensen zijn vrouw, zijn kinderen en alle anderen die hem liefhebben, veel
sterkte.

Redactie en hoofdredactie van De Telegraaf.

LOAD-DATE: September 12, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               28 of 97 DOCUMENTS

                                  De Telegraaf

                               September 6, 2002

GEEN GOLF IS TE HOOG

KUIJPERS, THEO

LENGTH: 624 words


GEEN GOLF IS TE HOOG; Gereden: Hummer H2

Producent van de Hummers is het Amerikaanse AM General, een bedrijf dat
overigens de afgelopen jaren ook al een groot aantal H1's voor 'de gewone man'
heeft gebouwd. Nederlander Ratelband rijdt er bij voorbeeld eentje. Gigant
General Motors zag de populariteit van dat model en besloot samen met AM General
om de H2 te gaan ontwikkelen en er ook speciaal een fabriek voor neer te zetten.
Logisch dat GM ook alle verkooprechten op de Hummer H2 heeft. In Amerika is de
auto inmiddels op de markt, maar General Motors beslist pas na de autoshow van
Parijs (waar de H2 uiteraard niet ontbreekt) of hij naar Europa komt.

Autobedrijf Riva in Den Haag, onderdeel van het Motorhuis en ook Opel-dealer,
wilde daar echter niet op wachten en heeft via het zogenoemde grijze circuit al
enkele Hummers H2 naar ons land laten komen. Roland Schut, verkoopdirecteur bij
het Motorhuis: "De Hummer H2 ziet er zo spraakmakend uit dat langer wachten
ontzettend stom zou zijn. De eerste animo is zo overweldigend, dat je er gewoon
voor moet zorgen dat de H2 naar ons land komt. De vraag in Amerika is zo groot
dat er al bedragen ver boven de officiele prijs op de Hummer H2 worden geboden.
Daar beginnen de prijzen bij 48.800 dollar. Wij gaan de auto leveren met een
prijs die rond de Euro 120.000 zal liggen en we denken op jaarbasis zeker zo'n
vijftien Hummers te kunnen verkopen", aldus Schut.

Op weg naar het Scheveningse strand worden we van alle kanten bekeken en krijgen
we alleen maar opgestoken duimen te zien. Overigens heb je nauwelijks door dat
je met zo'n ruig ogende Amerikaan op stap bent, want de H2 rijdt uiterst
comfortabel en is ondanks zijn forse afmetingen gemakkelijk te besturen. Het
gevoel van 'mij kan niets gebeuren' wordt steeds nadrukkelijker. Dat loopt nog
bijna verkeerd af wanneer we ons bij een duikje in de Noordzee in de
plaatselijke diepte dreigen te vergissen. De H2 gaat praktisch kopje onder en
een grote boeggolf slaat over ons heen. Even denken we aan de Amerikaanse
militairen die met voorganger H1 in menig oorlogje hebben meegevochten. Maar de
Hummer H2 is niet zomaar in de problemen te brengen. De permanente
vierwielaandrijving van de auto zorgt ervoor dat we praktisch zonder enig
probleem onze prive-invasie kunnen voortzetten en weer droog en wel op het
Scheveningse zand komen te staan.

De H2 weegt bijna 3000 kg, maar zijn V8-motor met een opgegeven topvermogen van
325 pk is ruim voldoende om de Amerikaanse terreinbeul goed te laten presteren.
Zo vraagt de acceleratie van 0-100 km/u nog geen tien seconden. De topsnelheid
is echter begrensd op ongeveer 160 km/u.

Vierkant

De Hummer ziet er net als zijn voorganger nog steeds erg vierkant uit, de auto
komt ook enorm groot over terwijl zijn lengte 'maar' 4,82 meter bedraagt.
Breedte en hoogte zijn echter bovengemiddeld, met respectievelijk 2,06 m en 1,98
m. De bediening van de viertraps automaat vindt plaats door middel van een
enorme, op een vliegtuiggashendel lijkende pook op de tunnelbak, terwijl de
drukknoppen voor de ook aanwezige hoge en lage gearing van de versnellingsbak op
de middenconsole zijn gepositioneerd. Voor extreme terreinomstandigheden staan
de bestuurder niet alleen die extra bakmogelijkheden ter beschikking, maar kan
hij ook de carrosserie nog vijf cm 'hoger op de poten' zetten.


Eenmaal terug bij de Riva in Den Haag wordt de Hummer H2 vakkundig ontzout en
vervolgens gepoetst, want er staan genoeg geinteresseerden op de wagen te
wachten. General Motors doet er in onze ogen verstandig aan om snel een
beslissing over Europese verkoop te nemen, want dit is een van de auto's van de
Amerikaanse autofabrikant die echt als spraakmakend kan worden betiteld.



LOAD-DATE: Bespreking van de Hummer H2
September 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               29 of 97 DOCUMENTS

                                  De Telegraaf

                               September 5, 2002

Hoofdartikel : Juist

REEKERS, ARNO

LENGTH: 218 words


De bezitter van een lease-auto die ver van het werk woont, ontsnapt aan een
forse lastenverzwaring. LPF-staatssecretaris Van Eijck (Financien) heeft een
juist besluit genomen met het schrappen van de aangekondigde extra belasting.

De extra lastenverzwaring (bedacht door het vorige kabinet) was twijfelachtig.
Waarom mensen die meer dan 30 kilometer van hun werk wonen extra belasten en
mensen die iets minder ver weg wonen deels ontzien?

Bovendien was de maatregel onderdeel van een complex stelsel rond de fiscale
afhandeling van de auto van de zaak. De invoering van de extra belasting voor
lease-rijders die ver weg wonen, zou de zaak nog gecompliceerder maken.

Als derde bezwaar tegen het oorspronkelijke plan geldt dat de overheid bewust
grote woonkernen heeft gebouwd ver weg van de steden waar het werk is. Het gaat
om kernen als Purmerend, Almere en Nieuwegein. Mensen die daar zijn gaan wonen,
zouden daar financieel voor worden gestraft.

Het wachten is nu op de belofte van Van Eijck dat hij een heldere fiscale
regeling gaat maken voor de lease-auto. Een regeling die niet elke keer
aanpassing behoeft, zoals in de afgelopen jaren. De gewone burger is het zicht
op de fiscale regels rond de lease-auto kwijt. Een duidelijke en redelijke
regeling is daarom dringende noodzaak.

LOAD-DATE: September 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               30 of 97 DOCUMENTS

                                  De Telegraaf

                               September 5, 2002

Wat u zegt "Ogen wel goed voor auto, niet voor camper"

WIEL, MARCELLA VAN DER

LENGTH: 2233 words


"Gezag is niet alleen een kwestie van een plooi in de broek", schrijft H. v.d.
Fuhr uit Tilburg, een van de velen die aanvoeren dat de politie er zelf een
potje van maakt.

IN de politie-enquete lees ik nergens wat mij nu zo stoort aan meneer agent. Ik
heb politiewagens zonder sirene of zwaailicht met snelheden door straten zien
scheuren waar jan met de pet zijn auto voor mag inleveren. Naar linker- en
rechterrijbaan zonder knipperlicht is normaal in Nederland, de politie doet het
toch ook? De agent heeft een voorbeeldfunctie. Maar als ik de politie als
voorbeeld zou nemen, zou ik spontaan alle zelfrespect verliezen. Daar komt bij
dat ik de politie steeds minder zie optreden tegen brokkenmakers op de weg die
door rood licht rijden, snijden, enzovoort. Als er weer zo'n idioot met 100 km/u
voorbij een school scheurt, is de agent nergens te zien. De woorden die mij te
binnen schieten om meer respect te krijgen voor onze dienders zijn 'tact',
'voorbeeld' en 'aanwezigheid'. Niet 'uniform', 'pistool' en 'grote auto'.

Almere, D. Verhaaff


Doorgeschoten


De stelling dat de politie gezag mist, doet afbreuk aan de medewerkers van deze
organisatie. Het zijn hardwerkende mensen, die vaak voor weinig geld hun leven
riskeren om onze losgeslagen maatschappij nog enigszins in het gareel te houden.
Daar waar zij geen gezag hebben, krijgen ze daar ook niet de gelegenheid voor.
Dat het door de kleding zou komen, vind ik flauwekul. Of je moet het normaal
vinden dat dienaren van de wet tijdens hun dienst worden uitgescholden. De wet
waarvan we allemaal vinden dat hij moet worden gehandhaafd om er vervolgens een
eigen interpretatie aan te geven. De 'moet kunnen' mentaliteit uit de jaren '80
is een beetje doorgeschoten. Het is makkelijk aangeven waar anderen het fout
doen, maar kijk eerst eens naar jezelf. Respect voor elkaar, begint bij jezelf.

Almere, Rene van Gellekom


Correct


Onlangs werd ik door een politiewagen staande gehouden. Ik verwachte een agent
met de gebruikelijke bierbuik, kreukelige broek zonder plooi, vettig open
overhemd zonder das en een warrige lange haardos, die mij in plat Nederlands een
arrogante zedenmeesterspreek zou geven. Wie schetst mijn verbazing toen uit de
politieauto twee keurige jongens stapten met een plooi in de broek waarmee je je
kon scheren en een schoon gesteven overhemd met das, die onmiddellijk toen ze
uit de auto stapten hun pet opzetten en mij in correct en beschaafd Nederlands
een bekeuring gaven. Ik dacht even 50 jaar te zijn teruggeplaatst in de tijd,
maar toen zag ik het. Ze hadden een donkerblauwe auto - het was de Koninklijke
Marechaussee. Door deze mensen (terecht) bekeurd te worden, was gewoon een
genoegen. Misschien een suggestie voor de korpschef van Amsterdam daar eens een
jaartje stage te lopen als rekruut.

Den Haag,

F.P.J. de Ruyter de Wildt


Gratenpakhuis


De kleding is echt niet de enige oorzaak dat de politie gezag mist. Ik werk als
portier in Breda en als ik zie wat ze daar de laatste jaren aangenomen hebben
bij de politie... Regelmatig komt het voor dat wij als portier moeten
bijspringen omdat het zo'n veredelde parkeerwachter niet lukt iemand aan te
houden of een grote vechtpartij te voorkomen. Volgens mij moet je toch wel een
beetje uitstraling en postuur hebben om ook in andere situaties dan alleen
bonnen schrijven te kunnen functioneren. Laat ze maar eens echte kerels met de
nodige uitstraling de straat opsturen en niet die gratenpakhuizen die je nu vaak
ziet. Zeker weten dat het scheelt.

Den Bosch, E. v.d. Broek


Beleid


Het is wel gemakkelijk om de politie alles te verwijten maar de afgelopen
decennia hebben Binnenlandse Zaken en Justitie er alles aan gedaan om van de
politie een watje te maken. De crimineel was 'zielig' en harder optreden kon
niet 'want het moet geen politiestaat worden'. Het resultaat van dat beleid
scheept ons nu op met een land waar brave huisvaders worden opgepakt en
criminelen worden ontzien. De politie is tenslotte slechts uitvoerder van dat
beleid. Als zij ondervinden dat hun werk door 'vormfouten' en dergelijke teniet
wordt gedaan, kweek je sloffende agenten waarvoor het minder risicovol is een
huisvader op te pakken dan een crimineel.

Alkmaar, B. Strubbe


Conflictbeheersing


Dat de winkelier die een foto ophing van een over de stoep fietsende
parkeerwachtster misschien ietwat recalcitrant was - oke. Maar is mevrouw de
parkeerwachter door haar leidinggevenden aangesproken op haar gedrag? Zij heeft
toch een voorbeeldfunctie? Wel mekkeren tegen de winkelier maar zelf lak hebben
aan de regels. Dat is de reden dat maar weinig mensen nog respect hebben voor
deze ordehandhavers. Probeer maar eens een gesprek met ze aan te gaan. Een
cursus conflictbeheersing en sociale vaardigheden is voor deze mislukte
Melkertbaners geen overbodige luxe. Het kabinet Balkenende heeft de mond vol van
normen en waarden. Uit ervaring kan ik melden dat men eerst eens in het eigen
ambtenarenkorps deze normen en waarden moet herstellen alvorens die het volk
door de strot te willen duwen.

Beverwijk, E. Bakker


Steun


Om een agent meer gezag te geven, heeft hij wel steun van Justitie nodig.
Voordat de agent zijn rapport over een door hem betrapte autokraker of
zakkenroller af heeft, lopen deze criminelen al weer vrij rond. Langdurige
celstraffen zijn nodig. Het cellentekort mag geen excuus zijn. Plaats dan maar
meerdere gevangenen in een cel.

Utrecht, Jos Muis

VOOR de tweede keer in twee jaar worden caravanbezitters door de overheid
gedwongen hun aanhangwagen van nieuwe kentekenplaten te voorzien. Nu komen daar
ook nog eens extra kosten voor een nieuw kentekenbewijs bij. Was dit twee jaar
geleden niet al te voorzien geweest in het kader van de harmonisering van
Europese regelgeving? Waarom zijn de motieven voor beide wijzigingen in zo'n
relatief kort tijdsbestek niet in een handeling samengevoegd? Als over een jaar
alle eigenaren onder het mom van verbeterde opsporing van gestolen voertuigen
zullen zijn geregistreerd, zal de verleiding groot zijn hen daarna te
'trakteren' op een aanslag voor de wegenbelasting. Benieuwd hoe lang (of hoe
kort) onze grijpgrage overheid deze verleiding kan weerstaan.

Drachten,

R.F. Woudsma


Plaathouder


Sinds de invoering van de nieuwe nummerborden heeft het gros van de auto's zo'n
zwarte plastic lijst om het nummerbord zitten. Dit is een houder, waar de
kentekenplaat ingeklikt wordt. De houder zit vastgeschroefd aan de auto; de
kentekenplaat niet. Dat is voor mij onbegrijpelijk. De platen zijn nu wel erg
makkelijk te jatten. Ik zie regelmatig een auto rijden met een kleine 1 of 2 op
de plaat. Zij zijn dus al een keer hun platen verloren. Als je per ongeluk een
trekhaak raakt met parkeren, is de lijst stuk en is de plaat al helemaal
makkelijk te verwijderen. Er wordt gigantisch veel geld uitgegeven (ook door de
automobilisten zelf) om een heel land van nieuwe kentekenplaten te voorzien en
dan worden ze op z'n janboerenfluitjes gemonteerd. Waarom is het niet verplicht
de platen met minimaal twee schroeven door de houder heen aan de auto vast te
schroeven? Hier kan ik echt niet bij met m'n pet.

Arnhem,

Rob Kruitwagen

De stelling dat er Hlf. 2,3 miljard rijksgeld (belastinggelden) wordt weggegooid
als Amsterdam zijn zin niet krijgt met de Noord/Zuid-lijn, is een volledige
omdraaiing van feiten. Het is eerder andersom: die 2,3 miljard plus de 400
miljoen (en al het meerdere) aan Amsterdamse gemeentebelastinggelden worden
verspild als het besteed wordt aan de aanleg van de N/Z-lijn. Dat geld kan
nuttiger besteed worden.

Het lijkt erop dat hoe hoger het bedrag is, hoe minder er over de beslissing
nagedacht wordt. Als er aanmerkingen gemaakt worden op investeringen van
miljarden, waarvan de kosten in geen enkele verhouding staan tot de baten, wordt
geschermd met woorden als structureel, strategisch, bekeken in een groter geheel
of op langere termijn. Alsof dat een reden zou zijn geen redelijk rendement van
een investering te mogen verwachten. Een verantwoorde investering behoort eerst
getoetst te worden op haar nut en vergeleken te worden met alternatieven. Daarna
komt de mogelijkheid van financiering aan de orde. Slechte boekhouders denken
dat als iets gefinancierd kan worden, de vraag naar het nut achterwege gelaten
kan worden.

Een aantal jaren geleden kreeg wethouder Bakker er lucht van dat de toenmalige
minister van V&W, mevrouw Jorritsma, last had van 'onderbenutting' en daarom
geld beschikbaar had voor een ieder die maar met een plan kwam. Hij was er als
de kippen bij want dat was natuurlijk prachtig: gratis geld uit Den Haag. Uit
een lade werd een plan opgedoken dat een mogelijke subsidie zou maximaliseren.
Maar in Den Haag waren ze niet dom. Zij zagen de risico's en hadden genoeg aan
een Betuwelijn. Daarom kochten zij het risico af en gaven geen toestemming geld
te reserveren voor uitbreiding om te voorkomen dat daarvan 'gesnoept' kon
worden. Dat hun wantrouwen terecht was, is inmiddels gebleken. Zelfs voordat er
gebouwd zal worden, is het als risicopost opgenomen bedrag al helemaal in de
begroting verdwenen en moet er door Amsterdam een bedrag bijgelegd worden dat
bijna net zo groot is als de oorspronkelijke begroting. Dus helemaal geen gratis
metro, betaald door Den Haag (de belastingbetaler).

Als de bouw doorgaat, kan iedereen op zijn vingers natellen dat er nieuwe
tekorten zullen ontstaan. Bovendien berusten de aannames met betrekking tot de
veiligheid op 'wishful thinking'. Dergelijke projecten brengen altijd
complicaties met zich mee. Dat illustreert de tramtunnel in Den Haag en ook de
HSL-tunnel blijkt plotseling veel duurder. De aannemer kan bij tegenslag het
contract zomaar openbreken. Het risico komt allemaal op het bord van Amsterdam.

De opgegeven verkorting van de reistijd kan even zo goed bereikt worden door de
tram door de Scheldestraat te laten rijden en/of de ringlijn te sluiten. Het
aantal potentiele gebruikers van de lijn is in de studies kunstmatig opgekrikt
en veel aannames over indirecte effecten zijn vreselijk optimistisch ingeschat.
Het argument dat als Rotterdam een metro mag bouwen, waarvan de kosten evenmin
opwegen tegen de baten, Amsterdam dat ook moet mogen, getuigt van kinderlijke
jaloezie.

Omdat het project niet op een normale manier aanbesteed en gefinancierd kon
worden, zijn alle trukendozen opengegaan. Alle kosten voor aanpassingen van de
omgeving, aansluiting op andere lijnen, metrowagens, rangeerterrein, bouwschade
etc. zijn buiten het project gehouden. De salamimethode is toegepast door het
project in delen op te splitsen. Bouwaanvragen zijn gedaan voor casco's zonder
veiligheidsrapporten. Voor de financiering zijn ook daarvoor niet bestemde
potjes gebruikt. Desondanks doet wethouder Dales het voorkomen alsof er geen
vuiltje aan de lucht is en dat het heel normaal is dat miljarden euro's verspild
worden aan een project waar een goed alternatief voor is.

Nu stoppen is nog altijd beter dan doorgaan. Het gaat om het voorkomen van
verspilling van belastinggelden en niet om de vraag of Amsterdam meer of minder
geld krijgt om te verspillen. Toen de kosten nog op ongeveer Hlf. 1,5 miljard
werden geraamd, werd met grote stelligheid beweerd dat de gevolgde
begrotingsmethodiek en de ingebouwde marges, in combinatie met een goede
begrotingsbewaking, overschrijdingen zoals bij de bouw van de Stopera zouden
uitsluiten. Menig raadslid deed het voorkomen alsof zijn/haar steun voor het
project afhankelijk was van de garanties die gegeven zouden worden om binnen de
begroting te blijven. Zij waren zo onder de indruk van de uiteenzetting
hierover, dat ze meenden te kunnen beweren dat overschrijdingen uitgesloten
waren. Er werd in die tijd veel nevenvoorwaarden gesteld en toezeggingen gedaan
waarvan de meeste al lang niet meer gestand doen. Het geheugen van raadsleden is
erg kort als het zo uit komt en geld speelt geen rol. Een wethouder of college
aanspreken op hun verantwoordelijkheid bij mislukkingen, chaos, fraude of een
begrotingsoverschrijding past niet in de Amsterdamse traditie.

Amsterdam, A. Klein

Daar ik binnenkort 70 jaar word, moest ik op voor een medische keuring bij een
andere arts dan de eigen huisarts. Op de eigen verklaring heb ik alles naar
waarheid ingevuld en dus ook vermeld dat ik aan beide ogen geopereerd ben voor
staar en sindsdien niet meer brildragend ben. Bij regelmatige controle van de
oogarts blijkt dat ik zonder bril alles nog steeds goed en scherp kan zien en
lezen. Wat blijkt: volgens de wetten van Verkeer & Waterstaat keurt het CBR mij
direct goed en mag ik mijn rijbewijs B en E behouden mits ik echter afstand doe
van mijn rijbewijs C en D. Wil ik ook C en D behouden, dan moet ik nader
onderzoek ondergaan voor mijn ogen wat weer extra kosten met zich meebrengt. Ik
vraag me af wat dit voor nut heeft. Zie ik minder door een voorruit van een
vrachtwagen of zwaardere bestelauto dan door die van een personenauto? Moet ik
verder naar onderen kijken of het rempedaal wel rechts zit of kan ik het aantal
versnellingen niet op de knop van de handel aflezen omdat die verder weg zit? Ik
heb indertijd echt examens afgelegd voor C en D en heb zelfs een tijd een camper
gehad waar het grootrijbewijs voor nodig was. Is dit niet een beetje pesten van
ouderen die nog heel goed bij de tijd zijn?

Duiven, H. Pruckmueller



LOAD-DATE: Ingezonden brieven 05 september 2002
September 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               31 of 97 DOCUMENTS

                                  De Telegraaf

                                August 31, 2002

'POLITIE MIST GEZAG!'

ROOSENDAAL, MARIE-THERESE

LENGTH: 1918 words


'POLITIE MIST GEZAG!'; Nederlandse burger ergert zich aan sloffende agenten met
oorbellen en paardenstaarten

Geen beroep met zoveel bijnamen: de sterke arm in een Volkswagen Kevertje werd
in de jaren vijftig al kip-in-blik genoemd. Een bekeurder was een ballenjatter.
Het synoniemenwoordenboek geeft een indrukwekkend rijtje andere woorden voor 'de
kit': smeris, juut, wout, diender, rakker, bout, glimmerik, klabak, sjouter,
tuut. Niet bepaald vleiend.

Kenden we de surveillanten vroeger als waardig rondwandelende agenten, handen op
de rug, indrukwekkende snorren onder platte petten, tegenwoordig flitsen de
speurneuzen met piercings en opgerolde hemdsmouwen voorbij op mountainbikes
zonder licht.

Een representatieve steekproef onder 220 respondenten, in onze opdracht
uitgevoerd door het bureau MarketResponse, leert dat 35% vindt dat de politie
voldoende gezag uitstraalt en 57% vindt dat dat niet het geval is. Van die
laatste groep denkt 70% dat de criminaliteit is toegenomen omdat de politieman
of vrouw onvoldoende gezag uitstraalt. Maar met de stelling van minister
Heinsbroek, dat het aan het uniform ligt is slechts 19% van alle respondenten
het eens en 77% het oneens. Het spreekwoord 'kleren maken de man' lijkt niet op
te gaan.

Als zaken die helpen om gezag te krijgen noemt slechts 1 procent een grotere
auto. 16% noemt harder, sneller of directer optreden, 8% een ander uniform, 5%
pleit ervoor wapens zichtbaar te dragen. Meer politie op straat is voor 14% de
oplossing, 5% noemt meer uitstraling.

Eerst maar eens aan de deskundigen vragen of Heinsbroek gelijk heeft. Klaas
Wilting, tot voor kort Het Gezicht van de Amsterdamse politie, mept verbaal
meteen terug: "Laat hem eerst eens naar zichzelf kijken. Zonder stropdas, in een
spijkerbroek en een gekreukt jasje gaat-ie naar zijn werk. En dat voor een
minister. Ook als je uit een Bentley kruipt straal je niet automatisch
autoriteit uit! In een grote auto zit het 'm niet, ook niet voor de politie."

"Gezag is niet aan te meten", weet de gepensioneerde politievoorlichter. "De
een, al loopt-ie in een jute zak, krijgt alles voor elkaar, de ander, in het
strakste pak, niks. Het heeft te maken met hoe je mensen tegemoet treedt. Als je
aan komt slenteren bij een groepje vervelende jongeren word je uitgefloten, als
je ze met autoriteit tegemoet treedt luisteren ze wel naar je. Dat laatste werkt
dus wel degelijk preventief."

Hobbezak

"Dit neemt niet weg dat ik minister Heinsbroek ten dele gelijk geef. Ik heb me
mateloos geergerd aan het huidige uniform en me er fel tegen verzet. Ik heb het
nooit gedragen. Onbegrijpelijk dat politiemensen in een hobbezak de straat op
moeten. Het uitgaanstenue is perfect, maar het werkpak ziet eruit alsof ze ermee
onder een auto moeten liggen. Vroeger droeg ik het uniform met trots, en ik
onderhield het goed. De vouw in de broek. En dat doet het overgrote deel van het
korps nog hoor."

Herkenbaar

"Politiemensen moeten herkenbaar zijn, je moet ze van een afstand zien lopen.
Momenteel zijn er veel uniforms die op dat van de hermandad lijken. En nu
krijgen ze weer een baseballkap. Of ze een wedstrijd moeten spelen."

Riep Heinsbroek nog ingetogen dat het logo wel een waakvlammetje lijkt, Wilting
verwoordt het onomwonden: "Die hondendrol als embleem... Met commissaris
Nordholt heb ik me fel tegen de invoering verzet. We hebben nog, tevergeefs,
geprobeerd een eigen logo te krijgen."

De oud-voorlichter weet wel hoe het imago van de politie op te krikken:
"Uitzonderingen daargelaten zijn korpschefs veel te negatief naar buiten. Ze
bewijzen zichzelf een slechte dienst door er steeds maar op te hameren wat er
allemaal mis is. Doordat ze zichzelf afbreken krijgt de politie onterecht een
slecht imago. Kijk toch eens naar wat we allemaal wel bereiken, naar ons
resultaat. En zeg dat nou eens zo dat het van het tv-scherm afspat. Ik ben nog
steeds apetrots op het Amsterdamse korps!"

Ad Smit, politiechef van de Amsterdamse binnenstad, sluit zich daar bij van
harte aan. "De hamvraag is: treedt de politie op als het moet? Nou, in mijn
district tel ik 18.500 arrestanten per jaar. Er worden ruim 100.000 bekeuringen
uitgedeeld. En met 702 mensen krijgen we slechts 145 klachten per jaar."

De kritiek op het uiterlijk vindt hij persoonlijk onzin: "Gezag koppel je aan
kennis, kwaliteit, geloofwaardigheid, eerlijkheid, oprechtheid, strengheid,
betrouwbaarheid en resultaat. Dat zit 'm niet in het pak. Dat vind je mooi of
niet mooi. En als we morgen groter gaan rijden dan horen we: kunnen jullie dat
geld niet beter besteden?"

Maar toch, zo'n grimmig kijkende, als gevechtskanon uitgeruste Amerikaanse agent
maakt dat je snel een blokje omloopt, zelfs als je niks op je kerfstok hebt. Een
ander beeld dan onze ontwapenende, dansende Koninginnedag-dienders. Smit: "Een
angstaanjagende agent is toch niet goed? Ik heb zelfs gehoord van een bioscoop
in New York waar uitsluitend nog politiemensen komen... Die staan dus compleet
buiten de maatschappij, terwijl de politie een afspiegeling moet zijn van de
samenleving."

Terug naar het pak. Modeontwerper Paul Schulten is wel degelijk geimponeerd door
het Hollandse blauw. "Als ik ze met dat mooie weer in pantalon en blouse zie
surveilleren, dan stralen ze wel gezag uit. En als ze achter me rijden, in zo'n
Golfje, denk ik altijd verontrust: 'rijd ik niet te hard?'. Gezag genoeg.
Trouwens, wat moeten ze dan aan? Helemaal in het leer met knuppels en
mitrailleurs behangen?"

"Een uniform bekritiseren is gemakkelijk, het ontwerpen is moeilijk. Je krijgt
nooit honderden verschillende mensen allemaal tevreden. Ik heb ze zelf
ontworpen, voor twee luchtvaartmaatschappijen en een cateringbedrijf. En dat is
nog een makkie vergeleken met de politie-pakken of die voor de NS."

Paul Schulten heeft wel kritiek op agenten met oorbelletjes en slecht geknipte
hoofden: "Als iemand met dreadlocks en piercings mij terecht wijst dan haal ik
mijn schouders op. Moet paars punkhaar mij vertellen hoe het hoort?"

Dan maar liever terug naar de tijd van de Grote Borstelsnor onder de klep? "Nou,
dat eerste, laat maar... Die platte pet heeft wel wat."

Bernard Welten, korpschef in Groningen, haalde jaren geleden de pers omdat hij
20 passpiegels ophing op het bureau met als motto 'Zo ziet de burger U'. Via
zijn woordvoerder laat hij weten dat hij het wel eens is met minister
Heinsbroek: "Een daadkrachtige politie moet autoriteit uitstralen op straat en
goed gekleed gaan. Grotere auto's zijn niet altijd nodig, maar in sommige
gevallen wel."

De Nederlandse Politiebond reageert bij monde van secretaris F. van der Heiden
laconiek op de kritiek van Herman Heinsbroek: "Verwarmingsmonteurs en
pijpfitters... Ach, we weten wie het zegt. Bovendien, waar bemoeit hij zich mee.
De minister van Binnenlandse Zaken gaat over ons."

Piercings

Het is niet de eerste keer dat het uiterlijk van de politieman/vrouw in opspraak
is, vertelt Van der Heiden: "Jaren geleden kon dat lange haar niet. Nu zijn de
piercings en paardenstaartjes weer in opspraak. Ik vind dat het allemaal kan zo
lang het geen gevaar oplevert."

Een draagproef van het nieuwe uniform leverde internetpagina's vol kritiek op:
Pipo-pak, potloodventerjas, bagger... Agenten ageerden tegen de lange parka's en
vooral de koppelriemen met pistool, handboeien en pepperspray om het middel die
een handig handvat zouden bieden aan misdadigers. De koppelriem gaat dus weer
gewoon om de broek. Voor de rest zijn we er nog niet uit, er gaat eerst een
advies naar de minister."

Hoe ziet de burger de politie?

Een bloemlezing van spontane aanbevelingen en kritiek uit onze enquete:

Wat krachtiger voor de dag komen. Ze zijn een lachertje! Andere schoenen:
kistjes. Ze mogen te weinig, niet zo maar fouilleren. Ze zijn te braaf. Ze
moeten zekerheid uitstralen. Grote man komt beter over dan klein vrouwtje.
Selecteren op lengte. Niet van die spontane huppeldametjes. Minder verlegen
zijn. Pet op het hoofd houden. Meer politie op straat. Ze mogen niet genoeg
'rammen'. Een blitse zonnebril en een knuppel bij zich hebben. Autoritair en
agressief overkomen. Lik-op-stuk-beleid. Je ziet ze te weinig. Meer op straat
verschijnen. Meer bevoegdheden krijgen. Ze moeten er niet zo onverschillig bij
slenteren. Groentjes met oude sterke mannen mee laten lopen, twee van die
melkmuiltjes is geen gezicht.


De 68-jarige Gemma ("doe maar geen achternaam") wandelt met dochter Simone (34)
en kleinkind door Zaandam: "Ik moet altijd twee keer kijken of ik politie voor
me heb. Die pakken zijn niet te onderscheiden van die van bewakingsjongens en
parkeerwachters. En ze lopen ook zo te sloffen, ze maken geen fitte indruk."

"En dan die broeken van de politievrouwen. Van de week liep ik nog achter ze.
Die meiden hoeven er toch niet zo bij te lopen. Niet-charmant, onflatteus. En
dat is dan zacht uitgedrukt. Zo lopen ze er zelf in burger toch ook niet bij. En
bij de mannen al die oorringetjes, ik gruw ervan." Dochter Simone lacht: "Dat is
de generatie, ik heb geen moeite met piercings."

De 37-jarige Stanley, uit Nigeria, die al twee jaar in ons land woont, vindt de
politie er juist goed uit zien: "Die blauwe pakken zijn vriendelijk, de agenten
ook. Ze hoeven toch hier niet als boemannen over straat?"

Laurens (77) en Ans (74) beklagen zich niet over het uniform of het uiterlijk
van de politie: "Behalve onze kleindochter en haar man - die zitten bij de
Amsterdamse politie - stralen ze geen enkel gezag uit of natuurlijk overwicht.
Het zijn niet de kleren die de man niet maken, het zit 'm in de manier waarop ze
op straat lopen: schichtig. Ze treden niet op, dat is het. We probeerden laatst
aangifte te doen van braakschade aan onze auto en werden naar drie bureaus
kriskras door de stad gestuurd: niemand had tijd, of ze waren gesloten. Dat kan
je oude mensen toch niet aandoen. De politie is er niet meer voor ons. U mag
best weten dat wij bang zijn op straat."

Charles Huijskens van communicatieadviesbureau Huijskens en Istha is het eens
met Heinsbroek: "Het is goed te zien dat in Nederland iedereen van oudsher een
hekel heeft aan uniformen." Hij duidt op het automatisme waarmee de drager zich
onmiddellijk weer wil onderscheiden: "Dan moeten er toch weer baarden en snorren
bij, of oorbelletjes. Ze zijn er niet trots op, dat is het. Niet persen en
strijken."

Jaap Timmer van het Centrum voor Politiewetenschappen van de Vrije Universiteit
in Amsterdam weet dat het uiterlijk niet debet is aan het tanend gezag. Het is
een rechtstreeks gevolg van het sterk afgenomen ontzag bij de burger: "Mensen
zijn mondiger geworden en minder bereid klakkeloos gezag te accepteren. Andere
beroepsgroepen, zoals leraren en buschauffeurs, hebben er ook last van."

Dooddoener

"Mensen lezen in de krant dat zoveel procent van de criminaliteit niet wordt
opgelost, dat zoveel procent van de misdadigers niet wordt opgespoord. Als ze
dan voor fietsen zonder licht worden bekeurd dan zeggen ze: 'Joh, ga jij eens
lekker boeven vangen'. Een veelgehoorde dooddoener."


Nu Jan-met-de-pet niet meer siddert voor Het Gezag, moet de politie dus nieuwe
vaardigheden leren, zegt Jaap Timmer. "Doortastender en voortvarender optreden.
Een nieuw uniform helpt geen zier. Dan kijk je weer naar de vorm en niet naar de
inhoud. Dan wordt het echte probleem weer vooruit geschoven. Maar dit neemt niet
weg dat ook ik me erger als ik een agent zie lopen met hangende schouders,
ongepoetste schoenen en het hemd half uit de broek."



LOAD-DATE: LPF-minister Herman Heinsbroek hoor je niet over meer blauw op
straat, hij ziet liever ander blauw. Onze minister van Economische Zaken vindt
dat politiemensen nauwelijks daadkrachtig kunnen optreden met hun huidige
uitrusting. Hij pleit voor grotere auto's. Hij doet oorringetjes en
paardenstaarten 't liefst gisteren nog in de ban. Hij wil uniformen die meer
gezag uitstralen en het logo doet hij af als 'waakvlammetje': "Politiemensen
lijken wel verwarmingsmonteurs of pijpfitters." Heeft oom agent nog wel gezag?
September 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               32 of 97 DOCUMENTS

                                  De Telegraaf

                                August 29, 2002

Column Eetgerink: Strijdlust

EETGERINK, HERMAN

LENGTH: 166 words


DE nieuwe cd van Andre Hazes heet nou wel 'Strijdlustig', maar of Dreetje er
echt weer fris als een hoentje tegenaan gaat...

Daar hebben nogal wat getuigen van zijn jongste optreden vraagtekens bij gezet.

Kom op, kleine, je bent nodig in deze barre tijden!

De nieuwe kandidaat voor het partijleiderschap van de PvdA, Wouter Bos, heeft de
mond nou wel vol van de strijdlust van wijlen Joop den Uyl, maar of deze rooie
hond er in zal slagen aansluiting te vinden bij de gewone man, zoals hij zelf
zegt...

Daar hebben zijn partijmakkers Jeltje van Nieuwenhoven en Adri Duivesteijn
meteen al vraagtekens bij gezet, want ook zij willen dat baantje.

Kom op, Wout, laat ze een poepie ruiken, maar blijf met je tengels van de aftrek
hypotheekrente af!

De nieuwe minister Nawijn wil nou wel ernst maken met het uitzetten van figuren
die hier niks te maken hebben, maar meteen klinkt weer het gezeur van de linkse
kerk.

Kom op, Hilbrand, aanpakken die gasten!

HERMAN EETGERINK

LOAD-DATE: September 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               33 of 97 DOCUMENTS

                                  De Telegraaf

                                August 24, 2002

Bentley past Jan Modaal ook

NORDHOLT, ERNST

LENGTH: 1835 words


Bentley past Jan Modaal ook; Droomauto niet alleen meer exclusief voor de
nouveau riche

Heinsbroek is trendsetter. Want bij de nieuwe politiek hoort een andere stijl
van leven. Je mag tegenwoordig voor je rijkdom uitkomen. Bentley-rijders zijn
selfmade. Rijden ook het liefst zelf. "Een rijke stinkerd zit achter in een
Rolls Royce en een rijke man die van stijl houdt, zit zelf achter het stuur van
een Bentley", is de Bentley-wijsheid van Harry Mens op een terras in
Saint-Tropez.

De pronkstukken van Bentley-importeur Hessing in De Bilt staan te glimmen in de
showroom als we daar naar binnen stappen. Vol in het licht blijft geen detail
verborgen van deze juweeltjes op vier wielen. We ontdekken de rode remklauwen op
de nieuwe Arnage. De rust waarmee je van 0 naar 100, 200 of 250 optrekt, is een
hemelsbreed verschil met uw Opeltje Astra of Renault Kangoo. Een Bentley hoort u
niet brommen. Hij zucht bij het gasgeven, verheft zich een paar millimeter en
duwt zijn bestuurder geruisloos richting horizon. We dreutelen wat bij speciale
ovale ruimtes, betimmerd met notenhout, waar de vermogende clientele te woord
wordt gestaan: rechts kunnen de klanten voor de Rolls Royce terecht en links de
Bentley-liefhebbers. De Bentley-verkoper van Hessing heeft de eerste veertien
dagen geen tijd voor ons. Voor Jan Modaal zijn er de leuke hebbedingetjes, zoals
de manchetknopen, stropdassen en sleutelhangers.

Hogere sferen

Maarten Sigmond, misschien wel de grootste Bentley-liefhebber van Nederland,
legt zonder enige gene een liefdesverklaring af. "Als de motorkap opengaat, dan
kom ik al in hogere sferen. Dan zie ik de Bentley-geschiedenis aan mij
voorbijtrekken. Dat gevoel, he. Ik beschouw het als een intense liefde. Na
veertien jaar rijdt mijn Bentley nog als een nieuwe auto", zegt de 'Bentley-gek'
uit Wageningen. Maar liefst drie Bentleys heeft hij in eigendom, en een Rolls
Royce. "Maar dat beschouw ik toch een beetje als vreemdgaan."

De Bentley, zonder de befaamde 'spirit of estacy' van de Rolls Royce, is
inmiddels in handen van het Duitse Volkswagen. Of Walter Owen Bentley
(1888-1971), die de befaamde 3-liter Bentley ontwierp en bouwde, dat een
geweldig idee zou hebben gevonden is onbekend. Deze erfgenaam uit een rijk
bankiersgeslacht, waarbij vader ook nog een paar mijnen exploiteerde, was in
1936 verantwoordelijk voor een state-of-the-art V-12-motor, die voor alle andere
grote en sportieve merken de trend zette.

De Bentley is de duurste boodschappenauto van de Nederlandse nouveau riche. Hans
en Conny hebben er bijvoorbeeld twee in de Wassenaarse garage staan: een
oldtimer en een mooie nieuweling.

De topman van Free Record Shop rijdt zowel zakelijk als prive in een recente
zwarte Arnage. Zijn vrouw Conny heeft een tweedeurs zilvermetallic Continental
(coupe). Die was weer van Annette Aalberts, de echtgenote Jan Aalberts, de
topondernemer van het beursfonds Aalberts Industries. Prive heeft Aalberts
inmiddels een nieuwe zwarte Arnage en zijn vrouw een nieuwe donkerblauwe Azure
(cabrio).

Er zijn ondernemers die weer snel afscheid nemen van hun Bentley.
Hotelbon-eigenaar Chris Luken deed de Bentley vorig jaar de deur uit. Dikke pech
voor de voormalig Van der Valk-ober: de Bentley bleek een paar centimeter te
lang voor de garage van zijn nieuwe huis aan het Amsterdamse Vondelpark.
Superbakker Arie Bertram ruilde na een half jaar zijn nieuwe Arnage in, hij wil
alleen nog maar in oldtimers rijden. Cosmoskapper Ben Anjelier (160 zaken)
ruilde ook na een jaartje zijn Arnage in voor een BMW 7-serie.

Een andere Bentley-boy is 'Tjakka-professor' Emile Ratelband. Sinds 1992 heeft
de levenskunstenaar inmiddels alweer negen (!) Bentleys versleten. ,,Elk jaar
koop ik een nieuwe. In 1992 ben ik ermee begonnen. In een dikke Mercedes ben je
net een geslaagde aannemer, een Jaguar is te klein voor mijn onbeholpen lichaam
en zakenman Eric Albada Jelgersma zei ooit tegen mij dat een 'Amerikaan' een
zigeunerbak is waar ik me niet in kan vertonen", vertelt Ratelband, die onlangs
een Arnage Red Label heeft aangeschaft. "Ik heb in blauwe, groene, zwarte en
grijze Bentleys gereden. Het werd nu tijd voor een rode. Ik heb niet de illusie
dat de vrouwtjes, als ik voorbijrijd, eerst naar mij kijken en dan pas naar de
auto. Maar als ze eenmaal de auto zien dan willen ze wel een ritje maken. Een
Bentley is schitterend vooral als hij ook rijdt!"

Een echte liefhebber maalt er niet om, kruipt het liefst zelf onder de auto,
maar een Bentley kost de makelaars, projectontwikkelaars, captains of industry
en liefhebbers veel geld. Wie lid is van De Mascotte, de vereniging van Rolls-
en Bentley-rijders, krijgt korting op de onderhoudstarieven bij Hessing. Via De
Mascotte kan de Bentley voordelig worden verzekerd en er is natuurlijk de
jaarlijkse President's Picknick. Alles in stijl, want je behoort niet voor niets
tot de Nederlandse upper-class. Alleen de contributie is goed te betalen. Voor
een bedragje van slechts Euro 91 per jaar ben je al lid van De Mascotte.

Hoofdbrekens

De dramatische beurskrach van de afgelopen maanden bezorgt sommige potentiele
Bentley-kopers wel enige hoofdbrekens. Volgens de officiele RAI-lijst zijn er in
dit eerste half jaar in Nederland slechts twee Bentleys verkocht. Vorig jaar
waren dat er in de eerste zes maanden nog negen. Ingewijden melden echter dat de
auto's via Belgie en Duitsland worden gekocht, mits natuurlijk aan alle
wettelijke voorschriften wordt voldaan. De fiscus profiteert natuurlijk volop
van de dure autosmaak van de Bentley-rijder.

"Als je in Nederland een Bentley koopt dan zou je eigenlijk een koninklijke
onderscheiding moeten krijgen, want als je hem via Belgie aanschaft dan scheelt
het snel Euro 70.000", rekent Harry Mens in de Franse jetsetbadplaats snel uit.
Volgens de makelaar moet je een echte liefhebber zijn. "Het is een sprookje dat
een Bentley waardevast is. Dat vertellen ze wel bij aankoop. Maar voor de
Bentley die ik voor 650.000 gulden kocht, kreeg ik na drie jaar slechts
tweeenhalve ton terug."

Autoverkoper Toon van den Berg uit Kerkdriel kwam onlangs met een onverkoopbare
Bentley van Harry Mens, een Bentley Turbo R, van een koude kermis thuis. Het
wagentje bleek aan niemand te slijten. Van den Berg, die dacht een pronkstuk in
handen te hebben, ruilde de beroemde Bentley van Mens om voor acht oldtimers.
,,Kijkers zag ik hier de hele dag. Ze willen allemaal een proefrit maken. Maar
er zijn maar heel weinig mensen die Euro 60.000 in hun binnenzak hebben zitten",
zegt Van den Berg, die verwijst naar de barre economische omstandigheden. "Het
gaat tegenwoordig moeizaam, hoor. Zeker met dit soort wagens."

De Bentley Arnage T, de snelste uitvoering van de Series Two, is voor velen weer
een nieuwe jongensdroom. Bumpers met grote koelopeningen, twee turbo's jagen de
V8 motor van 450 pk aan, 2585 kg aan staal, aluminium en leer, dikkere
zijstrips, kleine spoilerrand op de achterklep, ESP (electronic stability
control), 18 inch wielen met 255/50 banden (255/45 R19 is een optie) en een
topsnelheid van 270 km/u. Hij rijdt gemiddeld 1 op 4,9.

Minister Herman Heinsbroek heeft met zijn nieuwe baan geen tijd meer om een
nieuwe Bentley te kopen. Zijn vriend Jan des Bouvrie, de bekende
binnenhuisarchitect, had er wel een voor hem staan. Zwart. Met vier deuren. En
een mooi onafhankelijk regelbaar airconditioning systeem, zodat de chauffeur in
deze zonnestralen absorberende koets niets te lijden heeft.

De LPF-minister is overigens niet eenkennig, want twee weken geleden moest hij
bijna uit pure nood met zijn Ferrari Barchetta naar Den Haag, omdat het
alarmlampje van zijn Bentley brandde. Met deze open Barchetta zou je op stille
plekken, bijvoorbeeld in de Flevopolder, met 270 km per uur lekker kunnen
scheuren. Het verhaal in politiek Den Haag gaat dat Heinsbroek op een
vrijdagochtend met het scheurijzer in gezelschap van staatssecretaris Van Eijk
naar het kabinetsberaad wilde komen. Het Binnenhof zou ervan opgekeken hebben!
Uiteindelijk werd de missie afgeblazen, want je kunt met zo'n bolide niet
aankomen als je in de Treveszaal besluit over miljardenbezuinigingen. Overigens
heeft premier Balkenende ook al een ritje gemaakt in de Ferrari.

Ook voor Bentley veranderen de tijden. Een liefhebber vraagt via internet
voorzichtig of een Bentley op lpg kan rijden. Maar ook komt er binnenkort een
mid-sized-model uit. Volgens sommigen is dat een regelrechte devaluatie van het
merk, maar door een Frans autoblad werd de koets, die nog geen twee ton aan
euro's gaat kosten, aangeduid met 'souvenir van de toekomst'. Een zogeheten
mid-sized coupe die de traditie van de befaamde Speed Six uit 1928 en de R-Type
Continental uit 1953 voort moet zetten. Enkele gefortuneerde liefhebbers
tekenden onlangs blind in...

"Tja, dat vinden we een beetje jammer dat die er komt. Je zag het ook bij
Jaguar, die met een kleinere auto op de markt is gekomen. Een echte Jaguar-fan
voelt zich dan toch een beetje bekocht. Een echte Bentley is duidelijk anders",
reageert Maarten Sigmond zuinigjes.

Tweedehands Bentleys bestaan officieel niet. De 'pre-owned cars', zoals ze
genoemd worden, zijn terug te vinden bij Cock van der Prijt (47) van Brabo Rolls
Parts Holland in Hillegom, een 'handelaar in jongensdromen'. Volgens eigen
zeggen is Van der Prijt de grootste in Europa. Vijftig "schitterende" Bentleys
en Rolls Royces worden hier per jaar verkocht.

Een rondleiding door Van der Prijt in zijn bedrijf is een belevenis op zich.
Tienduizenden onderdelen liggen er opgeslagen, afkomstig uit onder meer de
Verenigde Staten, Duitsland en Zweden. Overal staan Bentleys van vijftien jaar
en veel ouder. De goedkoopste in de showroom is een witte Bentley T1 1969, die
we voor Euro 8000 kunnen meenemen. "Het stuur rechts en niet eens verrot", zegt
Van der Prijt, die over de hele wereld Bentleys en Rolls Royces opkoopt.

In alle prijsklassen en types staan ze hier op een nieuwe eigenaar te wachten
"Wij proberen het rijden in een Bentley betaalbaar te houden", zegt Van der
Prijt, die wijst op de gele blikvanger Bentley S3 Parkward Coupe 1963 met de
koosnaam 'Chinese Eye', voor Euro 37.500.

'Lentebeurt'

Voor Euro 20.000 rijd je al rond in een keurige Bentley met misschien enkele
professioneel weggewerkte schadeplekjes. Per jaar ben je misschien twee- tot
vierduizend euro kwijt aan het onderhoud van de wagen. Van der Prijt doet er nog
een schepje bovenop. Een 'lentebeurt' (bougies, olie verversen, brandstoffilter,
lucht- en stuurfilter en een goede controle) kost Euro 300.


"Begrijp je dat nou? Rijdt zo'n dure jongen in een mooie Bentley vergeet-ie
gewoon regelmatig zijn peilstok eruit te trekken. Kleine moeite toch", zegt Van
der Prijt met een knipoog. "Als we zaken doen, krijg je koffie uit de automaat
en praten we hier verder in de kantine. Geen gebak voor de klant, maar wel heel
veel liefde voor de auto. Een nieuwe Lada is tegenwoordig duurder dan een
gebruikte Bentley. Het is maar waar je voor kiest."



LOAD-DATE: ERMAN HEINSBROEK, Vanessa, Rene Froger, Harry Mens, Emile Ratelband
en meer dan 1500 andere liefhebbers behoren tot het keurkorps van echte
Bentley-rijders. De Nederlandse 'Bentley-Boys' hebben er wel een slordige Euro
400.000 voor over om in het degelijke Britse staal en met de fluwelen motor in
de polder rond te rijden.
August 30, 2002

Maar het zijn niet alleen de vooraanstaande Nederlanders uit de nouveau riche
die zich verplaatsen in het statige wonder op wielen. Ook Jan Modaal heeft de
Bentley ontdekt en ziet met de aankoop een lang gekoesterde jongensdroom in
vervulling gaan. Als de rekeningen van de garage voor reparaties en
onderhoudsbeurten zich blijven opstapelen, kan de droom veranderen in een
nachtmerrie.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               34 of 97 DOCUMENTS

                                  De Telegraaf

                                August 24, 2002

GASTVRIJHEID ZONDER GRENZEN

ZWET SLOTENMAKER, NICO VAN DER

LENGTH: 971 words


GASTVRIJHEID ZONDER GRENZEN; NIEDERRHEIN

Niets van dat alles echter meer. De meeste meer dan riante behuizingen van de
toen heersende klasse staan tegenwoordig open voor het gewone publiek, met het
verschil dat het optrekje van de voormalige poortwachter in een kassa is
veranderd waar je tevens een brochure kunt bekomen die alle zalen, kamers,
keukens en kelders minutieus beschrijft tot en met de geheime ontsnappingstunnel
toe. Daar hoefde je vroeger niet om te komen. Het zou je worden geweigerd. En
verre van beleefd.

Momenteel mag alles. De gastvrijheid kent geen grenzen meer. Zo stelden de
toeristische autoriteiten in het Duitse Niederrhein het op prijs als ik enige
blikken zou willen werpen op hun plannen die ertoe moeten leiden dat de reiziger
in hun historische omgeving meer dan aan zijn trekken komt. Nu staan er in die
streek inderdaad nog aardig wat pandjes met een lang en roemrucht verleden zodat
het drukke dagen werden.

Geroddel

Niet dat alles al riant op orde was. Verre van dat. Het idee om de brug te laten
vallen en de poorten te ontgrendelen, is hier nog niet zo heel nieuw. En
bovendien was er ook eerlijk gezegd niet zo verschrikkelijk veel meer over om
trots op te zijn. Wat er na een paar eeuwen nog redelijk bij stond, kwam in de
Tweede Wereldoorlog nog wel even aan de beurt en de adellijke families mochten
al blij zijn als ze in een paar vertrekken hun status nog enigszins in wankel
evenwicht overeind konden houden. Daarbij moesten noodgedwongen veel eindjes aan
elkaar worden geknoopt, al was het alleen maar om de kachel brandende te houden.
Geroddel over de deplorabele toestand van de betreffende dames en heren kon
worden voorkomen, want geld voor personeel dat daarover na diensttijd in het
dorpscafe zou kunnen vertellen, hadden ze allang niet meer.

Goed, er kwam af en toe nog wel eens iemand langs van een of andere instantie
die sprak over vernieuwing en wederopbouw, maar dan kwam je hele hebben en
houwen op straat te liggen en - het ergste van alles - je moest het zo lang in
stand gehouden familiebezit openstellen voor het gewone volk. Nou ja, dan kan je
beter beweren dat alles goed gaat en je geen hulp van node hebt. Dat kan lang
goed gaan, maar dan komt er ten slotte toch altijd een zoon of kleinzoon die er
wat moderner over denkt en besluit dat men op deze manier niet kan doormodderen.
Het roer moet om voordat ook de laatste muur door ouderdom en wanbeleid is
ingestort.

Vooral in Frankrijk en Engeland heb ik dat regelmatig zien gebeuren. Kastelen
die niet meer waren dan ruines werden tot de laatste ademtocht verdedigd om de
eer te redden en als er dan toch een paar kamers uit pure nood verhuurd moesten
worden, werd je niet zelden enigszins vijandig behandeld als je het lef had er
ook nog eens gebruik van te willen maken.

Dat is allemaal een beetje voorbij, en de wil om in de slipstream van het
moderne toerisme ook een graantje mee te pikken heeft ook te maken met het feit
dat men in het inmiddels oppermachtige Brussel heeft gesteld dat het verlenen
van subsidies voor bouw en verbouw op zijn einde loopt omdat op dit gebied het
oog over een paar jaar meer oostwaarts zal worden gericht, want daar valt ook
nog wel het een en ander bij te spijkeren. Wie als in problemen geraakte
Westerse burchtheer nog wat wil, moet dus nu toeslaan. Anders is het te laat.

Nu is er in Niederrhein onder de titel 'Cultuur en Castles' al een organisatie
aan de gang die zich vooral toelegt op het organiseren van grote evenementen op
particuliere landgoederen. Omdat die club zich ook richt op het binnenhalen van
groepen buitenlandse gasten moest er hier en daar ook wel eens een avondje
overnacht worden en dan kan het zijn dat je ineens veel bedjes nodig hebt. Die
zijn wel in de stad te boeken, maar om in stijl te blijven zouden oude
landhuizen en kastelen toch een passender accommodatie vormen en daarom werd in
Nederland contact opgenomen met de stichting Erfgoed Logies, die trouwens ook in
Duitsland al actief is. Daaruit ontwikkelde zich een goede samenwerking. Men
kwam om beurten bij elkaar een kijkje nemen en constateerde meer overeenkomsten
dan verschillen.

Ik heb dus kunnen zien dat u vandaag al het hoofd op vele plaatsen tijdelijk te
ruste zou kunnen leggen en vooral waar het morgen en overmorgen tot de
mogelijkheden zou kunnen behoren. Op plaatsen waar de cementmolens draaien en
metselaars eerst maar eens beginnen met een basis voor de riolering te leggen,
wordt mij gewezen dat hier straks de receptie zal verrijzen en daar de badkamer.
Zonder de geringste twijfel komt dat straks allemaal voor elkaar, want als de
Duitsers zich iets voorgenomen hebben, doen ze het ook.

Ik doe ook nog even de bezienswaardige plaatsen in de buurt - Kleve, Xanten en
Kalkar - aan. De laatste plaats waar in de onmiddellijke omgeving een
Nederlander inmiddels een steeds beter draaiend pretpark is begonnen, worstelt
met zijn naam. Kalkar, dat was toch iets met een kerncentrale, en alle gevaren
van dien? Die centrale is er nooit gekomen. Alleen de naam blijft besmet.
Eenmaal een naam, altijd een naam. Het stadje is zelfs een plaatje, bedenk ik,
als ik op het plein bij cafe 't Leeuwke' op het terras zit. Nederlandse
invloeden, hier waren we vroeger ook een beetje de baas.

Net als in Xanten, dat ook nu weer mijn hart vult met zijn schitterende entree
met wellicht de mooiste stadspoort ter wereld, en we hebben het nog maar niet
over het Archeologische Park dat bewijst hoe lang de geschiedenis van de stad al
teruggaat. Ik geloof best dat je er toen ook al kon blijven logeren.

Voor informatie: Duits

Verkeersbureau, Amsterdam,

tel. 020-6912995,

www.duitsverkeersbureau.nl. Cultuur en Castels; Haus

Sieben Linden, Graben-

strasse 78, B-47546 Kalkar;

tel. 0049-2824952020;

www.horizonte-exklusif.de

LOAD-DATE: August 30, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               35 of 97 DOCUMENTS

                                  De Telegraaf

                                August 22, 2002

Column Herman Eetgerink - BINGO

EETGERINK, HERMAN

LENGTH: 169 words


HET zal wel kloppen met de regels van strafrecht en strafvordering.

Maar het blijft op z'n zachtst gezegd raar...

Dat een van de twee moordenaars van een Groninger die met minstens vijftig
messteken is afgeslacht...

Eerst door de rechtbank in Groningen tot 12 jaar is veroordeeld, daarna door het
gerechtshof in Leeuwarden is vrijgesproken en daarna - na een cassatieprocedure
-

door het gerechtshof in Arnhem weer is veroordeeld tot 12 jaar.

Was het slachtoffer al dood of nog net niet dood, toen de tweede moordenaar op
hem instak nadat de eerste moordenaar klaar was?

Die vraag schijnt een rol te hebben gespeeld bij de (nu weer verworpen)
vrijspraak van nummer twee.

Als gewone burger blijf je met nog een vraag zitten.

Hoe komt het eigenlijk dat bij een afschuwelijke strafzaak als deze, de uitkomst
ervan even heeft geleken op de toevallige uitslag van een spelletje bingo?

Is het voor sommige rechters niet tijd voor pensioen en voor een echt spelletje
bingo?

HERMAN EETGERINK

LOAD-DATE: August 30, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               36 of 97 DOCUMENTS

                                  De Telegraaf

                                August 14, 2002

Ambassadeur boycot Wilhelmus

WILLEMS, MENZO

LENGTH: 367 words


door Menzo Willems


DEN HAAG, woensdag


De Nederlandse ambassadeur in Brazilie, drs. R.H. Meys, is in opspraak geraakt
omdat hij tot grote woede van de Nederlandse gemeenschap tijdens de viering van
Koninginnedag weigerde het Wilhelmus aan te heffen en een toast uit te brengen
op koningin Beatrix.

Volgens de tot op het bot gekrenkte Nederlandse gasten op de drukbezochte
receptie wimpelde de diplomaat, die onlangs de zeer populaire ambassadeur Van
Haren opvolgde, hun verzoek om het volkslied in te zetten en te drinken op de
Koningin af met de woorden: "U denkt toch niet dat ik voor een handjevol
Nederlanders, misschien zo'n twintig, een toespraak ga houden?"

Zakenman Pieter Boonstra heeft in een brief op poten aan het ministerie van
Buitenlandse Zaken zijn beklag gedaan over het in zijn ogen "arrogante" gedrag
van de ambassadeur. "Ik ben nog nooit in mijn leven in het openbaar zo
beledigd", vertelt de ondernemer knarsetandend. "Ook de andere Nederlanders
voelden het zo. Ik antwoordde hem: 'Dus als ik het goed begrijp stellen wij
Nederlanders niets voor.' Hij draaide zich om, zei: 'Met deze man wil ik niets
meer te maken hebben' en beende weg naar zijn hoge buitenlandse gasten."

Het optreden van ambassadeur Meys, die volgens Boonstra "republikeinse trekjes"
vertoont, geeft volgens hem aan dat de pasbenoemde diplomaat niet begrijpt dat
hij er ook is voor de gewone Nederlanders in het Zuid-Amerikaanse land.

"Dat was onder de vorige ambassadeur, Van Haren, wel anders", vertelt de
Nederlandse ondernemer in tropische vis en vakantieparken. "Die maakte van
Koninginnedag een feest voor de Nederlanders. De nieuwe ambassadeur schaamt zich
daar kennelijk voor. Hij zit nog niet lang genoeg in Zuid-Amerika met al zijn
corruptie om te beseffen dat onze democratie en ons koningshuis de moeite van
het bezingen waard zijn."

Waarnemend hoofd afdeling Zuid-Amerika van het ministerie van Buitenlandse
Zaken, drs. I. Kat-van Meurs, heeft Boonstra per brief laten weten dat zij het
betreurt dat "de viering van Koninginnedag in Brasilia niet aan uw verwachtingen
heeft voldaan".

Ambassadeur Meys is volgens haar bereid om met Boonstra over de affaire te
praten.

LOAD-DATE: August 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               37 of 97 DOCUMENTS

                                  De Telegraaf

                                August 13, 2002

COLUMN EETGERINK : KLATERGOUD

EETGERINK, HERMAN

LENGTH: 165 words


DE gewone man heeft altijd geweten dat de invoering van de euro de prijzen
pittig omhoog zou jagen.

Maar als hij dat hardop zei, was hij dom.

De eurofarizeeers wisten het immers veel beter.

Nu schreeuwt iedereen opeens moord en brand over de gestegen prijzen, tot en met
de socialisten toe.

Daarom is het juist zo leuk wat de Hilversumse kunstenaar Rutger Paets doet,
namelijk van twee-euromunten de randen afhalen en die vervangen door randen van
dezelfde munten uit andere landen.

En waarom niet... 'God zij met ons' mag heus wel om de rest van Europa zitten.

Zo'n kunstenaar die blijkbaar echte verbroedering wil en alle nationaliteiten
door elkaar wil husselen, verdient het natuurlijk niet strafrechtelijk vervolgd
te worden wegens valsemunterij of zoiets.

Integendeel: hij verdient het Grootkruis in de Orde van het Klatergoud en
behoort de eerst aangewezene te zijn om Wim Duisenberg op te volgen als
president van de Europese Centrale Bank.

HERMAN EETGERINK

LOAD-DATE: August 15, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               38 of 97 DOCUMENTS

                                  De Telegraaf

                                August 10, 2002

DE PUINHOPEN VAN DE LPF

VEERMAN, RONALD

LENGTH: 1704 words


DE PUINHOPEN VAN DE LPF; Aftreden Mat Herben zoveelste crisis in grootste
politieke soap van Nederland

De vertrokken Mat Herben, die wordt geroemd als bruggenbouwer, is ook een man
met twee gezichten. Voor de televisiecamera nam de inmiddels ex-LPF-voorman
tijdens de kabinetsformatie soepel afstand van de strafklacht die de advocaten
Spong en Hammerstein tegen een aantal journalisten indienden vanwege het
'demoniseren' van Pim Fortuyn, maar hij bevestigde in juni zwart op wit aan
onroerendgoedman Ed Maas, de financier van de juridische actie, desondanks zijn
onvoorwaardelijke steun.

De LPF is sinds de gruwelijke moord op Pim Fortuyn blut. Schuldeisers wachten op
hun geld, voor ruim 300.000 euro ligt er aan onbetaalde rekeningen. De geldkraan
van het ministerie van Binnenlandse Zaken voor de financiering van politieke
partijen wordt voor de LPF niet opengedraaid voordat er een goedkeurende
verklaring van een accountant op tafel ligt. Zelfs voor het organiseren van een
nieuwe ledenvergadering is geen geld.

De rust in de vereniging LPF lijkt na de drama's rond de bestuursleden Langendam
en Dost wel te zijn teruggekeerd. Tijdelijk voorzitter Ed Maas (49) bemoeit zich
vanaf zijn vakantieadres Puerto de la Cruz op het Canarische eiland Tenerife de
laatste dagen zeer intensief met de interne partijorganisatie. De topman van het
vastgoedfonds VHS wil met een managementteam zo snel mogelijk dat de partij een
goed geoliede machine wordt.

Geldingsdrang

Duidelijk is dat de politieke beweging van Pim Fortuyn een aanzuigende werking
heeft op sterke persoonlijkheden, ondernemers vooral, rechtdoorzee en die weinig
op hebben met de urenlange vergaderingen in de Tweede Kamer. Zij hebben van
nature een enorme geldingsdrang, ze zijn niet links of rechts, maar behoren tot
de groeiende groep van 'vrije jongens'. "Pim Fortuyn zag kans om in zeer korte
tijd Nederland te mobiliseren. De gewone man werd weer politiek bewust. De macht
ligt niet daar op het Binnenhof, maar bij de gewone burgers. Weg met die ivoren
torens!" vertelt een van hen.

Vice-fractievoorzitter Ferry Hoogendijk ('Altijd herrie met Ferry') is zo iemand
die als spin in het web binnen de fractie de macht heeft gegrepen. De
ex-hoofdredacteur van Elsevier zorgde al snel voor tumult met zijn pleidooi voor
een generaal pardon voor 100.000 illegalen. De 'hardliner', die voorop liep bij
het terugsturen van Herben na de onderhandelingstafel tijdens de
kabinetsformatie, schoof zijn Gooise 'kennissen' Herman Heinsbroek (Economische
Zaken) en Fiona de Vilder (Emancipatie) naar voren als bewindslieden.

Ook in de machtsstrijd met de LPF-bestuurstop liet Hoogendijk zich niet
onbetuigd. Er werd openlijk gedreigd met de oprichting van een nieuwe partij als
opvolger van de LPF. Tijdens het gedenkwaardige crisisberaad in het chique
Haagse hotel Des Indes lag de gehele avond het voorstel op tafel om de LPF
failliet te laten gaan. De afgedankte bestuursleden Langendam en Dost zouden
zijn geelimineerd en ook de schulden zouden in een klap zijn verdwenen. Sommigen
vergelijken dit met de aanpak van koppelbazen die in het verleden werkten met
zogeheten 'plof-bv's'. "Volstrekt ontoelaatbaar en puur kiezersbedrog", zegt
achteraf een van de bezoekers van het crisisberaad, waar ook televisiemakelaar
Harry Mens ("Ik heb nog een lijntje met Pim") opeens opdook.

Het slagveld rond de LPF is nauwelijks nog te overzien. Eduard Bomhoff, minister
van Volksgezondheid en vice-premier, zet een loyale topambtenaar twee dagen na
de beediging aan de kant. De minister-zonder-stropdas Herman Heinsbroek verbiedt
ambtenaren op zonnige dagen voor de ingang van het departement te roken en te
lunchen en blijft zelf als dienaar van de Kroon in zijn eigen peperdure Bentley
rondrijden. Staatssecretaris Philomena Bijlhout bleek te zijn 'vergeten' dat ze
ook na de Decembermoorden in 1982 nog meedeed aan de oefenkampen van de
Volksmilities van Desi Bouterse. Negen uur na haar beediging door koningin
Beatrix werd de Surinaamse voor de eerste en laatste keer door haar chauffeur
thuisgebracht.

Woonboerderij

Daarnaast bleek de kersverse staatssecretaris Cees van Leeuwen (Media) in een
fel conflict verwikkeld met ex-minister Netelenbos over diens woonboerderij in
Hoogmade. Netelenbos beschuldigde Van Leeuwen diens op het HSL-trace gelegen
boerderij volledig te hebben gestript, terwijl zij deze juist voor miljoenen
euro's had opgekocht om over te plaatsen naar het Openluchtmuseum in Arnhem. Een
zware commissie moet nu een definitief oordeel over de kwestie vellen.

Wouter Huibregtsen, voormalig McKinsey-topman, is ook slachtoffer van de
geldingsdrang van enkele LPF'ers. De prominente adviseur werd door Herben
ingezet om bewindslieden te zoeken en te screenen. Huibregtsen werd zelf genoemd
voor Economische Zaken, maar haakte af na een knallende botsing met Hoogendijk.
Voorlopig doet Huibregtsen er het zwijgen toe, meldt de ex-McKinsey-man
koeltjes. Maar hij keek wel wat vreemd op toen bleek dat bijvoorbeeld 'buurman'
Heinsbroek van Hoogendijk werd gepresenteerd als bewindspersoon.

Ook het sollicitatiegesprek met de nieuwe Verkeersminister Roelf de Boer in een
achterkamertje van het gebouw Kolonien in de Tweede Kamer gaat de
geschiedenisboekjes in. De top van de LPF-fractie sprak op 16 juli 's middags
een uurtje met de kandidaat. Via de krochten van het Kamergebouw kon De Boer
linea recta naar formateur Balkenende. Het eerste wat hij riep toen hij weer
buiten stond was dat hij de files de komende jaren ook niet kan oplossen.
Bovendien blijft hij voor de zekerheid voorlopig nog wel lid van de VVD.

De frele fractievoorlichtster Ines Scheffers kreeg ook te maken met Hoogendijk
en werd hardhandig aan de kant gezet. Het was al langer duidelijk dat Scheffers
niet opgewassen was tegen de Haagse toestanden. Ze wilde zelfs na een zoveelste
crisis de media weren uit het LPF-deel van de Tweede Kamer. "Ik heb een
zwijgplicht en mag totdat er over mijn positie is gesproken niet praten met
journalisten", zegt Scheffers via de telefoon. Zij stuurde ongevraagd e-mail
naar de media over het afscheid van premier Kok en ze vroeg LPF-minister Bomhoff
in te grijpen in het Antoni van Leeuwenhoek Ziekenhuis in Amsterdam, waar een
medische fout zou zijn gemaakt bij een operatie van Scheffers' broer. Een
vriendin neemt het op voor Scheffers. "Mijn vriendin heeft bijna 24 uur per dag
gewerkt aan de opbouw van LPF. Ik denk dat Pim zich nu omdraait in zijn graf",
aldus de steunbetuiging via internet.

De door alle druk en slopende onderhandelingen oververmoeide Herben viel
inhoudelijk door de mand toen hij tijdens het Kamerdebat over de
regeringsverklaring twee weken geleden nauwelijks verder kwam dan het uitdelen
van veertien setjes manchetkwartjes aan de nieuwe ministers. Al hakkelend baande
hij, geteisterd door migraineaanvallen, zich veel te gemakkelijk een weg door
het debat. Janssen van Raay spreekt nu van "wat mindere talenten in het debat".
Maar ook daarvoor was Herben, maandenlang bewaakt door minimaal twee
beveiligingsmensen, niet onomstreden. Zijn curriculum vitae blies hij wat op en
hij filosofeerde publiekelijk over mogelijke opheffing van de LPF, wat zeer
slecht viel bij de achterban.

Woedend waren LPF'ers ook omdat Herben in de Haagse achterkamertjes zou hebben
meegewerkt aan de aanstaande benoeming van de opgestapte PvdA-leider Ad Melkert
bij de Wereldbank. Hoewel Herben bleef volhouden geen akkoord te hebben gegeven,
namen veel LPF'ers het hem kwalijk dat hij zich niet had verzet tegen de nieuwe
baan voor Melkert, die binnen de LPF nog steeds als de 'grote vijand' wordt
gezien. Vanaf een politiebureau belde Herben met De Telegraaf dat hij moest
onderduiken na opnieuw een zware bedreiging. "Ik ben niet akkoord gegaan met de
benoeming van Melkert", riep Herben door de telefoon.

Maar ook in LPF-kringen wordt er gefluisterd dat sommigen in de LPF-top alleen
maar op 'baantjes jagen'. Herben in ieder geval niet. Hij kon zo als minister of
staatssecretaris naar het ministerie van Defensie. Premier Jan Peter Balkenende
vroeg hem fractievoorzitter te blijven. "Mat is geen echte leider. Maar hij was
wel duidelijk iemand die het belang van zijn fractiegenoten belangrijker vond
dan dat van hemzelf. Het is jammer dat hij terugtreedt", stelt LPF-Kamerlid Cor
Eberhard.

Grote test

De komende weken en maanden moet blijken of de LPF alsnog een stabiele
coalitiepartner kan worden of dat de nieuwe partij van de ene in de andere
crisis verzeild. De Miljoenennota en de plannen die het kabinet op Prinsjesdag
presenteert vormen daarbij de eerste grote test. Maar daarvoor kan het vuurtje
ook al oplaaien want er wordt nog getwijfeld of de beoogde staatssecretaris De
Vilder wel geschikt is voor de functie.

Ferry Hoogendijk, Gerard van As (ex-wethouder in Alphen aan de Rijn) en Harry
Wijnschenk (uitgever van motor- en horlogetijdschrift) zijn de belangrijkste
kandidaten voor de opvolging van Herben. Hoogendijk ligt niet goed bij de
LPF-leden vanwege zijn eigenmachtig optreden in de laatste crisissituaties, maar
is een uitstekend debater. Van As heeft enige politieke ervaring en kan goed
overweg met partijbestuurder Ed Maas maar mist elementaire kennis over
bijvoorbeeld de overheidsfinancien. Harry Wijnschenk (27e op de kandidatenlijst)
bulkt van de ambitie en wordt gezien als de 'Wouter Bos' (de PvdA'er die staat
te trappelen om de leiding van zijn partij over te nemen) van de LPF, maar zou
meer politieke ervaring moeten opdoen.

Makelaar Harry Mens vindt dat minister Herman Heinsbroek uiteindelijk de nieuwe
LPF-lijsttrekker moet worden. "Als er snel verkiezingen komen dan gaan alle
LPF-leden massaal achter Heinsbroek staan. Dat zie je gewoon gebeuren.
Hoogendijk moet dan maar fractievoorzitter worden. Hij is niet bepaald mijn
eerste keus, want Hoogendijk is een beetje een etterbak. Maar hij kan wel een
mooie twee-eenheid vormen met Heinsbroek. Hoogendijk moet de fractie in bedwang
houden."

Voor de 50-jarige Mat Herben, de ex-hoofdredacteur van de Defensiekrant, heeft
de televisiemakelaar een prachtige baan bedacht. "Mat kan straks burgemeester
worden van Breda. Daar kan hij zich mooi uitleven bij de militaire academie!" H



LOAD-DATE: ET VERTREK van LPF-fractievoorzitter Mat Herben na alle roddel en
achterklap over zijn capaciteiten is voorlopig het dieptepunt in de grootste
politieke soap uit de Nederlandse geschiedenis. De erfenis van wijlen Pim
Fortuyn wordt in ras tempo verkwanseld door de 26 gelukzoekers in de
LPF-fractie.
August 15, 2002

De crisissituaties in de top van de partij en in de Tweede-Kamerfractie volgen
elkaar in snel tempo op, waarbij de jonge politieke beweging stuurloos
ronddobbert. Onderlinge ruzies tijdens de kabinetsformatie, een staatssecretaris
die loog over haar Suriname-verleden, de torenhoge schulden die het oude bestuur
achterliet. Het zijn slechts een paar voorbeelden van de beloofde 'politieke
vernieuwing' waarop niemand echt trots kan zijn.

Aan de vooravond van het nieuwe politieke seizoen worden de messen bij de LPF
opnieuw geslepen. Behalve de confrontaties, die in het kabinet tussen de
LPF-bewindslieden en hun collega's worden verwacht, kan de strijd om de macht in
de fractie vanaf nu worden geopend.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               39 of 97 DOCUMENTS

                                  De Telegraaf

                                 August 9, 2002

Onvergetelijke roman van Van Maanen

HOOGERVORST, INGRID

LENGTH: 552 words


Naar de redenen voor de onbekendheid van Willem G. van Maanen kun je gissen,
maar de slagschaduw van het immense oeuvre van veelschrijver Simon Vestdijk zal
er ongetwijfeld mee te maken hebben. Het werk van Van Maanen en zijn
generatiegenoot Vestdijk vertonen trouwens beslist overeenkomsten. Onrustbarende
zaakjes in een ogenschijnlijk keurig, burgerlijk milieu van de jaren vijftig
vinden we in een aantal romans van Vestdijk terug, zoals in 'De ziener' (1959).
Een titel die we tegenwoordig als 'De gluurder' zouden vertalen.

Daarover gaat ook 'De Onrustzaaier'. Men zou vanwege Vestdijks reputatie geneigd
zijn Willem G. van Maanens roman als imitatie van 'De ziener' te beschouwen,
maar Van Maanen was toch echt vijf jaar eerder.

'De onrustzaaier' bevat een schokkende geschiedenis, nadrukkelijk verteld door
een notaris die de eigen moraal niet zo nauw neemt. De locatie van het verhaal
is een kleine provinciestad in de jaren vijftig. Kleinburgerlijkheid en
schijnheiligheid heersen in deze stad, waar iedereen meer wil lijken dan hij of
zij is.

Notaris Pilaar waakt angstvallig over de machtsverhoudingen en als hij ziet dat
de School met den Bijbel de meeste leerlingen begint te trekken, haalt hij een
tegenkracht binnen, de openbare-schoolonderwijzer Chris. Deze jonge bovenmeester
Chris brengt een hoop onrust in de ingedutte gemeenschap. Hij organiseert
'ontwikkelingscursussen' in de sfeer van de volksuniversiteit, die het
zelfbewustzijn van de gewone man vooruit moeten helpen. En met succes. De
machtsverhoudingen zoals ze eeuwenlang in het stadje van notaris Pilaar hebben
gegolden, beginnen te verschuiven. In de richting van 'de vrijheid van de jaren
zestig'.

In die zin is 'De onrustzaaier' te beschouwen als een vroege voorloper van de
jaren-zestig-beweging. Dat de tegenpartij het onze onrustzaaier Chris
uiteindelijk zo moeilijk maakt dat hij het veld moet ruimen, doet aan de
bedoeling van de auteur niets af. De macht van kennis, de macht van de
verbeelding losmaken uit het calvinistisch benauwde wereldje, daar draait het in
zijn roman om, alhoewel Van Maanen zelf deze termen nooit zou gebruiken.

Zijn geschiedenis suggereert het, maar zegt het niet met zoveel woorden. Wat we
lezen is een heel gewoon verhaal, in gewone taal, met fraaie personages, zoals
de godsdienstwaanzinnige mevrouw Heidendaal. Er is wrijving tussen de oude
wereld die gaat verdwijnen en de nieuwe die komt, bijvoorbeeld in een
schitterend gesprekje over het verminderd gebruik van houten klompen. Alles
verteld in de langzame taal, die de mensen in de provinciestad van toen gewend
waren.

De lezer begint een vurige hekel te krijgen aan de laffe notaris, de 'ziener'
die alles vertelt, en zijn eigen positie in een veranderende wereld wil redden.
Hij realiseert zich echter dat de komst van het nieuwe niet is tegen te houden.


Er verschijnen tegenwoordig veel boeken die duidelijk maken dat de zogenaamde
'revolutie van de jaren zestig' veel vroeger begon. De volkomen ten onrechte
vergeten schrijver Willem G. van Maanen laat in de monumentale, geweldige roman
'De onrustzaaier' zien, dat men ook in de jaren vijftig al heel goed in de gaten
had dat niets hetzelfde zou blijven.


Willem G. van Maanen,

De onrustzaaier.

De Prom. Euro 13,50. 142 blz.

Ingrid Hoogervorst

LOAD-DATE: August 13, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               40 of 97 DOCUMENTS

                                  De Telegraaf

                                 August 8, 2002

Bush en Bush: rivalen en vertrouwelingen

NIJDAM, PIETER

LENGTH: 558 words


Na afloop prees George W. de sportieve prestatie van zijn vader, alvorens zich
met hem terug te trekken in het nabijgelegen buitenhuis van de familie. "Ze zijn
in feite elkaars rivalen en tegelijkertijd elkaars grootste vertrouwelingen",
zegt iemand uit het gevolg van de huidige president die anoniem wil blijven.

Het is geen geheim dat George jr. regelmatig bij zijn vader langs gaat voor
advies over netelige politieke kwesties. De beide presidenten hadden en hebben
dan ook te kampen met vergelijkbare binnen- en buitenlandse problemen. De
stokkende economische groei en dreigende recessie van nu roepen herinneringen op
aan eind jaren tachtig toen George H. president was.

Op 16 januari 1991 geeft Bush sr. het startsein voor Operatie Desert Storm. Met
443.000 Amerikaanse en geallieerde troepen wordt Koeweit bevrijd en de Irakese
strijdkrachten teruggedrongen. Aartsvijand Saddam Hoessein komt echter niet ten
val. George W. wil het werk van zijn vader afmaken. De verdrijving van Saddam
staat bovenaan zijn agenda, ondanks zware kritiek van de NAVO-bondgenoten.

Sportief

De parallellen tussen beide telgen uit de Bush-dynastie zijn opmerkelijk, maar
tegelijkertijd zijn ze zeer verschillende persoonlijkheden. De sportieve en
intellectuele prestaties van George W. verbleken bij die van zijn vader, die in
zijn jeugd behalve een topatleet ook een briljant student aan Yale en een
oorlogsheld was. Bush jr. was in zijn jonge jaren slechts een middelmatig
sportman en student. Tijdens de Vietnam-oorlog kwam hij niet verder dan Texas,
waar hij als piloot het luchtruim controleerde op eventuele aanvallen van
buitenaf.

Politicologen buigen zich dan ook over de vraag hoe het mogelijk is dat in de
opiniepeilingen Amerika's 43e president steevast veel hoger scoort dan nummer
41. Het antwoord moet volgens hen in 1994 worden gezocht. In dat jaar werd
George W. tot gouverneur van Texas gekozen. Het betekent een afscheid van een
losbandig leven met veel drank. De jonge republikein stort zich vol overgave op
de politiek en blijkt zich als een vis in het water te voelen.

Terwijl zijn afstandelijke vader gedurende zijn gehele presidentschap er niet in
slaagde het hart van de gewone burger te raken, blijkt diens zoon veel dichter
bij de gewone man te staan. Zo ontwikkelde Bush jr. een politiek gevoel, dat
diens vader altijd heeft moeten ontberen.

De wijze waarop George W. na de aanslagen van 11 september op Ground Zero omging
met de heldhaftige reddingswerkers en familieleden van de slachtoffers, heeft
bij vriend en vijand groot respect opgewekt. De huidige president weet als geen
ander dat het voor hem van cruciaal belang is om het imago van een 'volksjongen'
te handhaven. Zo heeft hij zijn pr-functionarissen opdracht gegeven dat foto's
waarop hij te elitair staat afgebeeld, voor publicatie verboden zijn.

In een tijd van economische malaise, instabiele beurskoersen en een oplopende
staatsschuld is het evenwel de vraag of dit voldoende is om het vertrouwen van
het volk te behouden. Zijn vader beet immers bij de presidentsverkiezingen van
1992 in het zand wegens dezelfde bovengenoemde problemen. Een belangrijk signaal
vormen de verkiezingen van het Congres in november. Voor het eerst sinds acht
jaar maken de democraten een grote kans de meerderheid in het Huis van
Afgevaardigden te krijgen.

LOAD-DATE: August 13, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               41 of 97 DOCUMENTS

                                  De Telegraaf

                                 August 7, 2002

Verkiezingen nabij: intriges in Kenia

BRANDSMA, TEIJE

LENGTH: 678 words


Volgens de huidige Keniase grondwet, aangenomen in 1992, is de president na twee
ambtstermijnen van vijf jaar verplicht te vertrekken. Dat zou betekenen dat Moi
dit jaar zijn functie neer moet leggen. Ruim twee jaar geleden begon
regeringspartij KANU, die het land regeert sinds de onafhankelijkheid in 1963,
daarom met pogingen de grondwet te wijzigen.

Het was niemand van het gewone volk duidelijk waarom een grondwetswijziging
nodig was. Toch kreeg de regeringspartij het voor elkaar een commissie aan te
stellen die momenteel nog steeds voorstellen voorbereidt voor het hervormen van
de constitutie. De bevolking aanvaardde het, vooral omdat het plan leek in te
spelen op de steeds grotere onvrede die de afgelopen jaren in Kenia merkbaar is
geworden.

Het land is de meest welvarende natie in dit deel van Afrika. Er is nog steeds
een relatief goede infrastructuur. Vergeleken bij Kenia's buurlanden is het een
oase van rust; er is geen oorlog zoals in Somalie en Soedan.

Corruptie

Maar Kenia is onder Mois bewind afgegleden naar corruptie en de politiek is
verdeeld geraakt langs etnische lijnen. De economie heeft zwaar te lijden van
het slechte telefoonnet en van corrupte ambtenaren.

Het enige waarop Moi zich kan beroemen, is dat er onder zijn bewind geen
openlijke oorlog is uitgebroken. Hoewel de commissie voor het hervormen van de
grondwet al jaren bezig is, zijn er tot dusver geen concrete voorstellen uit
gekomen. De KANU-partij stelde dan ook in juni maar voor om Moi nog een extra
jaar als president te geven en te wachten tot er een nieuwe grondwet is.
Protesten van de bevolking en van de VS en Groot-Brittannie hebben ervoor
gezorgd dat dit plan weer is teruggedraaid.

Dus gaan de geplande verkiezingen door aan het einde van dit jaar. Een datum is
nog niet bekend. Ondertussen is het parlement meer dan ooit het toneel waar
politieke schijnbewegingen worden uitgevoerd in een poging de hoogste post in de
wacht te slepen.

De op drie na grootste partij van het land, de NDP, ging aan het begin van dit
jaar op in regeringspartij KANU. De NDP heeft vooral aanhang van de Luo, een van
de grootste etnische groepen van het land. Door de fusie hoopt Moi, zelf van de
Kalenjin-stam, ook deze Luo's aan zich te binden. De oppositie is hopeloos
verdeeld geraakt; een verkiezingsoverwinning voor KANU lijkt waarschijnlijk.

De laatste ontwikkeling is dat Uhuru Kenyatta, de 41-jarige zoon van Yomo
Kenyatta, de eerste president van Kenia, Moi wil opvolgen. Hij werd daarin
gesteund door een publieke oproep, ruim een week geleden, van zijn
gerespecteerde moeder, Mama Ngina, een van de weduwen van Kenia's eerste
president. Sinds enkele maanden melden de lokale kranten bijna dagelijks weer
een detail in de machtsstrijd in de aanloop naar de verkiezingen.

Genoemd

Moi wordt regelmatig genoemd in de groep van Afrika's rijkste mannen. Toch ging
hij omzichtiger te werk dan bijvoorbeeld de inmiddels overleden Zairese dictator
Mobutu, die bijna openlijk de miljoenen uit de staatskas naar zijn paleizen
droeg. Moi zou 'slechts' zeven huizen hebben op verschillende plaatsen in Kenia.
Verder wordt hij in verband gebracht met dertig bedrijven in het land. Volgens
velen is zijn grootste zorg wat er met hem gebeurt als er eenmaal een andere
president is.

Moi zal dan ook met veel aandacht de afgelopen weken de berichten hebben gelezen
over de manier waarop de nieuwe regering in een ander Afrikaans land, Zambia,
oud-president Frederick Chiluba wilde behandelen. De overeenkomsten tussen de
twee landen zijn groot. Ook met Zambia ging het onder het bewind van Chiluba, de
tweede president ooit van het land, bergafwaarts.

Nadat er een nieuwe regering was, werd de roep van de bevolking om berechting
van hun corrupte oud-president Chiluba steeds groter. Vervolgens werd Chiluba's
politieke onschendbaarheid opgeheven, de nachtmerrie van vele Afrikaanse
oud-presidenten. Want dat opent de mogelijkheid dat hij zich moet verantwoorden.
En dus moet vertellen wat er zich werkelijk achter de schermen heeft afgespeeld.

LOAD-DATE: August 13, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               42 of 97 DOCUMENTS

                                  De Telegraaf

                                 August 3, 2002

HANS & ROBERT SPEIJDEL

SANDERS, CHARLES

LENGTH: 2013 words


HANS & ROBERT SPEIJDEL; Twents advocatenduo bedient zich van vrijgevochten
methoden om klanten te binden

De Speijdels varen een geheel eigen koers. In het behoudende Twente baarde dat,
zeker in de beginjaren van hun in 1989 opgezette praktijk, opzien. Zo speelde
het duo een dossier over een videotheekhouder die ook in cocaine zou handelen,
door aan de pers. Toen een woedende officier van justitie om opheldering vroeg,
verklaarden de advocaten doodleuk te hebben gehandeld in het belang en in
opdracht van hun client.

"Voor we hier begonnen, maakten we een kennismakingsrondje", vertelt Hans
Speijdel. "De hoofdofficier zei dat het in het arrondissement best wat feller en
pittiger mocht. Nou, daar hebben we de afgelopen dertien jaar flink aan gewerkt.
Justitie en politie komen zelf altijd met schreeuwende persberichten naar buiten
als ze een grote zaak hebben opgelost. In veel gevallen blijft daar uiteindelijk
weinig tot niets van over. Toen wij dat cocainedossier aan de pers hadden
doorgespeeld, zei de officier: 'Dat mag niet en dat doe je in ons metier niet.
Hier ga ik werk van maken. U hoort van ons.' Dat is inmiddels zes jaar geleden
en wij wachten nog op haar telefoontje..."

Het kantoor van de Speijdels ligt aan de Haaksbergerstraat, aan de rand van
Enschede. Hun twee identieke, zilvergrijze open Audi's staan bijna provocerend
op het trottoir geparkeerd. "Alleen al daarom zouden we niet in het westen
willen werken", lacht Robert Speijdel. "Hier kun je nog mooi wonen en word je
niet onmiddellijk weggesleept als je je auto voor de deur zet. Het is allemaal
net wat gemoedelijker, minder agressief."

Zelfde auto, zelfde sport, zelfde voorliefde voor geschiedenis en krijgsmacht.
Ondanks het leeftijdsverschil lijken jullie wel een eeneiige tweeling.

"We hadden altijd al een sterke band", zegt Robert Speijdel. "Ik had naar de
Koninklijke Militaire Academie gewild, officier worden bij een
infanterie-eenheid, maar dat zat er fysiek niet in. Achteraf ben ik blij dat het
niks is geworden bij de landmacht. Want politieagentje spelen in Afrika of
Bosnie is niet mijn idee van hoe een leger zou moeten functioneren. In de tijd
van mijn militaire ambities woedde de Koude Oorlog volop. Vechten tegen het
communisme, dat leek me wat. Ik heb de Sovjet-Unie altijd verafschuwd, had het
geweldig gevonden als infanterist langs het IJzeren Gordijn die Russen in de
gaten te houden, ik wilde mijn persoonlijke bijdrage leveren aan het behoud van
onze vrijheid en democratie. Nu moet je als soldaat in een knullige VN-outfit
allerlei stammen scheiden. Het is goed dat het zo is gelopen. Toen Hans uit pure
armoede rechten ging studeren, dat doet immers iedereen die niet weet wat hij of
zij wil, ben ik me ook in de advocatuur gaan verdiepen. Want ik wist dat ik met
Hans zakelijk verder wilde als ik volwassen was."

Zijn broer: "Dat ging altijd heel ver, onze relatie. Ik studeerde in Groningen
en dan kwam Robert als 10-jarig ventje proeven van het wilde studentenleven. Zo
werkte hij ooit een halve fles sherry naar binnen en rookte mijn bolknakken op,
genoot van, zeg maar, het betere snackbarleven. Toen al was duidelijk dat we
uiteindelijk als duo de strafadvocatuur in zouden gaan. Het liefst waren we
geschiedenis gaan studeren, want we zijn beiden in historie geinteresseerd,
vooral de Tweede Wereldoorlog. Hoe Adolf Hitler als Oostenrijks korporaaltje het
Derde Rijk tot leven bracht. De waanzin van zijn geest. De rol van Martin
Bormann en Himmler, de vlucht van Mengele. Daar hadden we graag vier jaar
colleges over gevolgd. Keerzijde is dat je er geen inspirerend en goedbetaald
werk mee kunt vinden. Ik moet er niet aan denken voor zo'n klas
ongeinteresseerde leerlingen te staan."

Er is geen drugshandelaar of seksbaas in Twente of hij behoort tot jullie
clientele. Is dat de reden dat 'serieuze' advocaten hun neus voor de
Speijdel-praktijk ophalen?

Hans Speijdel: "Veel collega's vinden strafzaken niets. Die doen liever
arbeidsrecht, dan ben je anoniem en kun je nog veel geld verdienen ook. Wij
denken daar anders over. We houden ervan in de spotlights te staan, omdat dat
heel nuttig kan zijn. Als je hier een seksbaas juridisch bijstaat, komen ze
allemaal. Dat sommige collega's en brave burgers zich daaraan ergeren, laat ons
volkomen koud."

Broer Robert: "Behalve die brave burger begrijpt ook de recherche er weinig van.
Na dertien jaar Twente kunnen wij van dit gebied de criminele plattegrond
uittekenen. Tot in het kleinste detail. Maar de politie, dat blijkt, nog steeds
niet. Die slaat de plank maar al te vaak mis. Dan zit de recherche op een
gefixeerd spoor dat moet leiden tot succes. Men heeft een verdachte op de korrel
en schrijft en onderzoekt daar naartoe. Nog niet zo lang geleden was een
proces-verbaal heilig bij de rechterlijke macht. Nu goddank niet meer, want soms
wordt de waarheid zwaar geweld aangedaan. Het is ook veel beter getuigen te
horen op een openbare zitting dan bij de rechter-commissaris, achter gesloten
deuren, zonder dat de verdachte er zelf bij kan zijn."

De Speijdels verdedigden Popcolien B., kwade genius achter de Hennies,
schooldirecteur Jaap D., die kinderporno in zijn bezit zou hebben, Mariette van
't O., die tijdens de illegale autoracerellen bij het Miro-gebouw de menigte
ophitste en later met haar partner Richard van A. lottomiljonair 'Opa Hendrik'
Muijtstege met een ijzeren staaf vermoordde, slachtoffers van de sekteachtige
Noorse Broeders en de in Duitsland levende landverrader Hoogendam.

"In die laatste zaak zijn we hoe dan ook winnaar", zegt Robert Speijdel niet
zonder zelfingenomenheid. "Zelfs als de Hoge Raad meneer Hoogendams eerdere
vonnis tot levenslang feitelijk bevestigt, gaat onze client vrijuit. Want de
Duitsers hebben in vergelijkbare zaken nog nooit een burger uitgeleverd."

Het verhaal doet de ronde dat jullie tijdens de Miro-autorellen in het holst van
de nacht de straat op gingen om clienten te werven?

Hans Speijdel: "Het was deels sensatiezucht, daar zijn we eerlijk in. De mobiele
eenheid voerde charges uit, de relschoppers voor zich uit jagend, er was rook,
er was vuur, er vielen klappen, het leek wel oorlog. Kortom, het was letterlijk
en figuurlijk adembenemend. Wij hebben ons daar heel bewust tussen begeven.
Fact-finding, we wilden meer over het wereldje van de illegale racers te weten
komen. Want toen al realiseerden we ons dat we uiteindelijk met veel van die
mensen voor de rechter zouden komen te staan. Noem het sensatiezucht, noem het
een vooruitziende blik, noem het ramptoerisme. Wij vonden het razend
interessant, zowel persoonlijk als voor het kantoor."

Dat politie en justitie minder gesteld zijn op het advocatenduo dan illegale
racers, seksbazen en drugshandelaren, bleek in maart 1994. De recherche deed in
Geesteren een grote drugsvangst: ruim zeventien ton marihuana - op dat moment
een Nederlands record - werd in beslag genomen, terwijl acht verdachten op
heterdaad werden betrapt en aangehouden. Alle arrestanten bleken client van Hans
Speijdel, die tot zijn stomme verbazing niet met hen mocht spreken, omdat hij
zelf als een van de hoofdverdachten werd beschouwd.

"Mij werd betrokkenheid bij drugshandel en lidmaatschap van een criminele
organisatie ten laste gelegd", vertelt Hans Speijdel. "Ze bleken ons kantoor af
te luisteren en omdat clienten mij tutoyeerden en zelfs bij de voornaam noemden,
meende men dat ik het brein achter de bende was! Het feit dat sommige verdachten
elkaar in onze wachtkamer hadden ontmoet, was nog een reden voor justitie mij te
verdenken. Een bizarre zaak."

Zijn broer Robert: "Ook ik mocht clienten in de gevangenis niet bezoeken, omdat
het justitieel onderzoek deels tegen ons kantoor was gericht, artikel 50 Wetboek
van Strafvordering. Het had er alles van weg dat politie en justitie wraak
wilden nemen op de Speijdels. De zaak tegen Hans werd geseponeerd wegens gebrek
aan bewijs en in het latere proces tegen de acht clienten werd het openbaar
ministerie niet ontvankelijk verklaard. In het rapport-Van Traa werd de zaak nog
aangehaald. Justitie had op niet legale wijze gewerkt met een criminele
burgerinfiltrant. Een pijnlijke nederlaag voor openbaar ministerie en politie.
Rechercheurs die aan de zaak werkten, hebben nu een heel andere functie."

'Waar rook is, is vuur', zal het grote publiek zeggen als jullie in je open
sportwagens door de stad rijden.

"Ze zeggen maar", lacht Hans Speijdel, "het gaat in ons vak om feiten en die
feiten spreken voor ons. Het grote publiek zou zich beter druk kunnen maken om
het broddelwerk van politie en justitie. De affaire-Lancee, die de
belastingbetaler een miljoen gulden heeft gekost. En het geknoei van recherche
en openbaar ministerie in de Puttense moordzaak. Dat gaat nog veel meer aan
schadevergoeding kosten. Wie betaalt er uiteindelijk voor de wanprestaties van
deze opsporingsambtenaren? Juist, de gewone burger. Als wij zo zouden werken,
waren we binnen de kortste tijd failliet. Zij worden in een aantal gevallen
weggepromoveerd naar nog beter betaalde baantjes."

Zijn er zaken die jullie niet zouden aannemen?

Robert Speijdel: "In principe doen we alles, maar waar het de Enschedese
vuurwerkramp betreft, zijn we terughoudend. Een van onze clienten is daarbij om
het leven gekomen en in de getroffen wijk wonen veel mensen die wij
vertegenwoordigen.  Als ik in 1945 had geleefd en Hitler had geen zelfmoord
gepleegd, had ik hem waarschijnlijk ook niet willen verdedigen. Dat zou te ver
gaan. Maar verder zijn we voor alles en iedereen in. U belt, de Speijdels
draaien."

Een van de geruchtmakende zaken op dit moment is het aanstaande proces tegen
Volkert van der G. Wat vinden jullie van zijn advocaten?

"Ik zou mijn client nooit adviseren in hongerstaking te gaan", aldus Hans
Speijdel. "Een goede rechter is immers alleen gevoelig voor juridische
argumenten. Je moet zoiets juist voorkomen, want hongerstaking betekent dat je
als advocaat blijkbaar niet voldoende argumenten in huis hebt."

Tijdens het interview parkeert een client zijn hagelnieuwe Porsche 911 op de
oprit van het kantoor Speijdel. Het is de bekende Twentse dealer in exclusieve
bolides Louis Snellers, die wordt verdacht van witwaspraktijken. Weer een zaak
die justitie niet kan waarmaken, zo is de stellige overtuiging van raadsman
Robert Speijdel. "We wachten op het dossier, maar we hebben zelfs het begin van
enig bewijs nog niet gezien. Bovendien zijn door de officier van justitie al
excuses aangeboden voor de grove blunder van de recherchechef, die op voorhand
Snellers schuldig achtte. De afgelopen weken hebben we weinig nieuws van de
politie mogen vernemen, het lijkt alsof justitie het tempo uit die zaak heeft
gehaald. Dat zegt ons genoeg, de zaak-Snellers is geen zaak."

Terwijl het duo gelijktijdig de zoveelste grote sigaar opsteekt, laat Robert
Speijdel een verzameling foto's zien van Elvis Presley. "Die heb ik van een oud
vrouwtje gekregen, ik had haar gratis bijgestaan in een conflict met haar
huisbaas. Ze had geen geld, maar wilde toch haar dankbaarheid tonen. Ze wist dat
The King, naast schietsport en geschiedenis, mijn grote passie is."

Is het niet vermoeiend en gevaarlijk op voet van oorlog met politie en justitie
te staan, je weet immers dat elk foutje onmiddellijk wordt afgestraft?

"Het openbaar ministerie is onze tegenpartij, zo simpel is dat en zo hoort het
ook te zijn. Anders ligt het met de rechters. Magistraten houden we liever te
vriend. Rechters hebben een hekel aan oeverloos gezwam als het ook in tien
minuten kan. Bovendien, als het bewijs van een zaak afdruipt, is het zelfs beter
om niet eindeloos te pleiten, dat realiseert een client zich ook. Daar staat
tegenover dat wij verder gaan dan veel van onze collega's. Als een officier of
rechter-commissaris ongeoorloofd te werk gaat, wraken we hem of klagen we hem
aan. Op dit moment hebben we een officier van justitie die over de schreef is
gegaan zelfs persoonlijk aansprakelijk gesteld. Als strafpleiters zijn we
volkomen onafhankelijk. Alleen de client telt." FOTO:

JAN

STAPPEN-

BELD



LOAD-DATE: Naast de gebroeders Anker en de Moszkowicz-dynastie kent Nederland
nog een illustere advocatenfamilie. In Twente zijn de drie broers Speijdel een
begrip. Veelgehoorde kreet onder criminele Tukkers: 'Problemen met justitie?
Even de Speijdels bellen!' Robert (37) en Hans (46) houden samen kantoor in
Enschede, Paul (44) bemoeit zich na 'een zakelijk conflict' niet meer
professioneel met zijn broers c.q. confreres. Ontuchtleraren, drugsbazen,
oorlogsmisdadigers, moordenaars en illegale racers; de Speijdels timmeren in
elke categorie aan de weg. Zo waren Robert en Hans Speijdel de eerste
Nederlandse advocaten die in de gevangenis adverteerden om klanten te werven. De
vergelijking met 'Sjors en Sjimmie van de Rebellenclub' is gauw gemaakt. "Wij
zijn nogal onorthodox en schuwen de publiciteit bepaald niet!"
August 8, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               43 of 97 DOCUMENTS

                                  De Telegraaf

                                 July 27, 2002

Keerpunt - "Ik sta toch weer voor een publiek"

SCHIPPER, MARJOLEIN

LENGTH: 1523 words


Keerpunt - "Ik sta toch weer voor een publiek"; KIJKCIJFERKANON MAYA EKSTEEN
KEERDE TV DE RUG TOE EN IS NU LERARES

Kapsones zijn Maya Eksteen (43) volslagen vreemd. Ook toen ze bekende
Nederlander was en toch een aardige schep geld verdiende met haar televisiewerk,
ging ze met haar gezin kamperen. En een biertje 's avonds met goede vrienden was
altijd al stukken gezelliger dan "jezelf in een jurk hijsen en met ingehouden
buik naar zo'n opgedoft feestje gaan". Ook de militante interieur-maffia heeft
ze buiten de deur van haar Doornse woning weten te houden: wel veel orientaalse
kasten, rode banken, hout, boeken, keramiek en een slaperige dochter die komt
vragen of ze haar spijkerbroek moet strijken. "Welnee meid! Spijkerbroeken
strijk je alleen maar met je hand even glad," weet Eksteen gedecideerd.

Het televisiewerk, daar rolde ze in na de lerarenopleiding. Via een baantje bij
de ziekenhuisradio in Amsterdam kwam ze in contact met Rene Mioch, die haar zijn
oude baan aanbood: redacteur bij het Veronica-scholierenprogramma Schoolplein.
Een uitkomst, want een baan vinden in het onderwijs was toen, ruim twintig jaar
geleden, niet zo gemakkelijk. "Ik dacht: ik ga dat een jaartje doen en dan zoek
ik iets voor de klas, want dat was toch altijd mijn grote droom geweest."

Het liep anders. Maya's mooie, donkere stem viel al snel op en ze mocht Radio
Romantica gaan presenteren. En daar bleef het niet bij: tijdens een kerstborrel
riep directeur Rob Out 'Jij moet maar eens op televisie'. "Zo ging dat toen.
Veronica hing in die tijd van de elastiekjes aan elkaar. Geweldig dat ik dat heb
meegemaakt. Ik had een idee voor een programma met veel cabaret en theater en
dans en hup, dat mocht ik zomaar gaan maken. Zoek maar wat mensen bij elkaar,
werd er geroepen. Hoe oud was ik toen, drieentwintig misschien. Dan kun je de
hele wereld aan."

Gek programma

Ondanks alle enthousiasme flopte het programma en verdween al na een seizoen van
de buis. "Dat vond ik heel moeilijk. Ook omdat ons geen aanlooptijd was gegund.
Het was een beetje een gek programma, het moest nog groeien, maar daar was dus
de gelegenheid niet voor. Het vervelendste vond ik dat ik er door iedereen
altijd op werd aangesproken. Iedereen had er ook een mening over en ik werd dan
geacht me te verdedigen. Bovendien ging het in alle gesprekken, op straat, in de
kroeg, waar dan ook, opeens alleen nog maar over mijn werk. Op een gegeven
moment heb ik mezelf echt een schop gegeven: he hallo! Word wakker! Jij wilde
toch met je gezicht op de buis, dan zijn dit de consequenties!"

Toch verdween Eksteen achter de schermen: ze deed veel redactiewerk, kreeg en
passant twee kinderen, verhuisde van Veronica naar de NCRV: tot ze op een
vrijdagmiddag in 1992 werd gebeld door Bert van der Veer van RTL. Er moest
maandag een nieuw programma de lucht in, live, de presentatrice had op het
laatste moment afgehaakt, had Maya soms zin? "Kun jij dat?" vroeg hij me. Ik
zei: natuurlijk Bert, anders had je me toch niet gebeld? Haha, zoiets
onverwachts vind ik juist fantastisch. En ik heb flair genoeg om daar te gaan
staan."

'Daar' was in dit geval het praatprogramma Lief en Leed, vanaf het eerste begin
een groot succes. "Een kijkcijferkanon van heb ik jou daar. En toen was ik
opeens Maya van Lief en Leed. Ik vond het zelf een heerlijk programma. Het
leukst vond ik het om Jan met de Pet te interviewen. Dan hoorde je onverwacht de
interessantste verhalen. En hoewel ik niet heel gevoelig ben voor succes, is het
best leuk als mensen telkens tegen je zeggen: jij hebt iets, je komt geweldig
over, je doet het goed. Ik ben geen schoonheid, maar als ik flink onder handen
was genomen door de make-up zag ik er nog mooi uit ook!"

Moeilijk

"Maar het was naast een heerlijk ook een heel moeilijk programma. Het was live
en ik was vooraf altijd enorm gespannen. Je moet alles toch maar in de hand zien
te houden. En ik wist dat ik niet mijn hele leven dergelijk stressvol werk vol
zou kunnen houden. Het had ook invloed op het dagelijkse leven. Ik ben dol op
cabaret, maar vaak zat ik met het zweet op de rug in de zaal: als ze mij maar
niet op de hak nemen! Dat kon echt mijn avond vergallen. Ergens wist ik: ooit
moet ik weer van dit leven af."

Na vijf jaar vond Eksteen zichzelf in herhaling gaan treden. Ook wilde RTL
steeds meer de seksuele kant op met het programma, iets wat ze niet zag zitten.
"Ik dacht: nu moet ik stoppen en wat anders gaan doen." Maar na een jaar Vijf
Uur Show, samen met Viola Holt, ontdekte RTL het magische woord 'verjonging' en
was het afgelopen.

"De spotlights daarover waren vooral op Viola gericht en ik bleef gelukkig een
beetje in de luwte. Wat me wel pijn deed was dat er dingen werden gezegd als
'niemand zit meer op dat ingegroeide teennagel-geneuzel te wachten'. Dat sloeg
dan op de commerciele boodschappen die we in het programma moesten verpakken. Ja
hallo, daar zat ik ook niet op te wachten, maar ik probeerde er tenminste nog
iets van te maken. Het komt dan hard aan als je wordt afgerekend op iets wat je
juist voor het bedrijf hebt gedaan."

Vervolgens deed Maya drie jaar niks. "Terwijl ik nog wel stond ingeschreven bij
de salaris-administratie van RTL", grijnst ze breed. "Heel af en toe belde er
eens iemand met een nietszeggend voorstel. Als ik nee zei was het ook best. Ik
had er de eerste tijd geen problemen mee, omdat ik naar mijn idee jarenlang
keihard had gewerkt. Maar ik wist ook dat het zo niet kon doorgaan: zij wilden
van mij af en ik van hen. Dus toen hebben we de knoop doorgehakt. Ik wilde ook
graag weer wat gaan ondernemen en ben bij Endemol eindredactiewerk gaan doen
voor verschillende programma's."

Dagen van huis

Een veeleisende baan. Soms was Eksteen letterlijk dagen van huis, dan weer stond
ze 's ochtends en 's avonds anderhalf uur in de file van en naar Aalsmeer. "Vaak
kwam de zorg voor onze zoon en dochter - toen in de basisschoolleeftijd -
grotendeels op mijn man neer. Dat was natuurlijk een heel verschil met de drie
jaar daarvoor, toen ik alle tijd voor ze had."

"Op een gegeven moment belde m'n dochter me 's ochtends in de auto: mam, waarom
ben je nooit meer thuis? Nou, dan doe je het verhaaltje dat elke drukbezette
moeder wel kent. Maar diezelfde dag zag ik bij Endemol op het mailbord een
oproep van een productie-assistente: dat haar dochter vier werd en hoe andere
moeders dat deden, als hun kind van de flexibele creche afging. Nou, dacht ik:
meid, dat valt helemaal niet te regelen, zo'n veeleisende baan en de zorg voor
een kind. En toen drong in een flits tot me door dat ik het zelf ook deed! En
vervolgens wist ik opeens heel zeker: ik wil dit leven niet meer."

"En ik wist ook wat ik wel wilde: het onderwijs in. Voor de klas staan, mijn
oude droom. Toen ik het die avond tegen mijn man zei - die zit ook in het
onderwijs - zei hij: je bent helemaal gek! Dwarse aap! Iedereen wil weg uit de
klas en jij wilt er juist naar toe! Maar ik wist het zeker, meer nog: ik vond
alleen het idee al een verademing. En toen ging het heel snel: na een beetje
rondbazuinen werd ik gebeld door het Revius Lyceum hier en op 1 februari ben ik
begonnen als lerares Nederlands."

Uitdaging

"Het bevalt me meer dan uitstekend. Ik sta weer voor een publiek, al is dit een
publiek dat niet altijd publiek wil zijn. Het is dus een uitdaging een in
potentie saaie les spannend te maken. Daar kan ik al mijn creativiteit in kwijt.
En gelijk de volgende dag kun je al uittesten of het werkt. En werkt het niet,
dan zijn ze na vijftig minuten weer weg en komt er een nieuw publiek. De
leefwereld van jongeren heb ik altijd al heel interessant gevonden.

En lerares een moeilijk beroep? Ach, ik ben 43. Als je als jonkie voor de klas
komt staan ruiken ze je angst. Als ze vervelend zijn roep ik gewoon: 'Jongens,
of ik draai nu iemand de nek om of ik ga even op de gang staan. Dus ik ga maar
even op de gang staan'. En dan gaat het weer goed."

De glamour, het bekend zijn, het geld, het wereldje van de televisie; ze mist
het niet. "Ik heb me er toch al nooit zo in gewenteld. En wat ik koste wat het
kost wilde voorkomen, was dat je zo'n semi-bekend iemand wordt die wat rondhangt
en via de bladen naar een baantje hengelt. Als je daarin iemand ziet die zegt:
'Ik ben bezig, ik ben gevraagd, ik ga waarschijnlijk dat-en-dat doen', dan weet
je: die is zichzelf aan het verkopen. Dat wilde ik niet. Ik ben ook niet zo
iemand die televisiedirecteuren afbelt of ze alsjeblieft een programma hebben.
Ik wil niet afhankelijk zijn, ik wil zelf de koers van mijn leven bepalen."


Met een knipoog naar haar verleden noemde Eksteen haar eigen BV 'De Gevallen
Ster'. "Lekker ironisch. Zo voel ik me niet, om de eenvoudige reden dat ik nooit
een ster ben geweest. Laatst belde er nog iemand van Endemol. Of ik wilde
inspreken voor een quiz. Best leuk, een klein dingetje erbij. Maar ik kreeg
zonder enig overleg de opnamedagen door. Ik zei: dan kan ik niet, dan moet ik
lesgeven. Als ik blijkbaar niet belangrijk genoeg ben om rekening mee te houden,
moeten jullie maar iemand anders zoeken. Dat te kunnen zeggen gaf een heel goed
en vrij gevoel."



LOAD-DATE: MET HAAR televisieshow Lief en Leed was Maya Eksteen een van de
kijkcijferkanonnen van RTL. Na nog een seizoen Vijf Uur Show verdween Eksteen
echter van het scherm; om vervolgens resoluut een andere richting aan haar leven
te geven. De presentatrice is nu lerares Nederlands op een middelbare school in
Doorn. En dat bevalt haar geweldig: "Lesgeven heeft wel iets weg van televisie.
July 31, 2002

Als het niet spannend is haakt het publiek af..."

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               44 of 97 DOCUMENTS

                                  De Telegraaf

                                 July 24, 2002

Hamas furieus na aanslag in Gaza

VLIET, FRANK VAN

LENGTH: 446 words


De Israelische premier Ariel Sjaron sprak ,,van een groot succes''. Hij
betreurde de overige doden, maar zijn woordvoerders beschuldigden Sjehada ervan
zich schuil te houden achter vrouwen en kinderen.

Sjehada werd in zijn slaap in zijn appartement in Gaza-stad verrast. Onder de
doden zijn negen kinderen, van wie zeker een dochter van Sjehada. Ook zijn vrouw
kwam om. Ruim 100 mensen raakten gewond. Gevreesd wordt dat er nog mensen onder
het puin liggen.

De eerdere toenadering tussen Israel en de Palestijnen was mede het resultaat
van druk van onder meer Egypte en Saoedi-Arabie op de Palestijnse leider Jasser
Arafat. Bovendien had de geestelijk leider van de Hamas-beweging, sjeik Jassin,
gezinspeeld op een bestand met Israel, waarbij Hamas zou afzien van aanslagen
als Israel zich uit bezet gebied zou terugtrekken.

Onder de menigte bij de begrafenis bevonden zich honderden Hamas-leden die hun
automatische geweren in de lucht leegschoten. Het was echter niet alleen Hamas
die woede uitte. Veel gewone burgers waren ook razend. Een oude man vertolkte de
mening van velen toen hij zei: ,,Sjaron, jouw kinderen in Tel Aviv zullen vanaf
vandaag ook niet meer rustig kunnen slapen."

De Palestijnse minister van Informatie, Jasser Abed Rabbo, sprak van ,,een
oorlogsmisdaad die er op gericht is alle pogingen te vernietigen die erop
gericht zijn om de rust in de regio terug te laten keren''.

I nternationaal is de Israelische actie ook veroordeeld. In een ongebruikelijke
reactie noemde de woordvoerder van de Amerikaanse president George Bush, Ari
Fleischer, de aanval ,,onbeholpen en niet behulpzaam bij het zoeken naar de
vrede''.

De Europese Unie sprak bij monde van voorzitter Denemarken van ,,een compleet
onacceptabele actie''. VN-zegsman Fred Eckhardt stelde dat Israel ,,de
wettelijke en morele plicht heeft om burgerslachtoffers te voorkomen, maar
daarin duidelijk heeft gefaald door een raket af te vuren op een
appartementencomplex".

Israel zegt zichzelf slechts te verdedigen tegen terrorisme. Gideon Meir van het
departement van Buitenlandse Zaken wees erop dat daarbij ook Israelische
kinderen om het leven waren gekomen. ,,Dit was een precieze Israelische aanval
op een terrorist die verantwoordelijk is voor honderden aanvallen op Israeli's."

Ook binnen Israel is kritiek op de liquidatie waarvan vooraf slechts premier
Sjaron en Defensieminister Ben-Eliezer op de hoogte waren. De Israelische
mensenrechtenorganisatie B'tselem beschuldigde Sjaron ervan ,,de tactiek van de
terroristen over te nemen, want degenen die de opdracht gaven een woonwijk te
bombarderen moeten geweten hebben dat veel burgers gewond zouden raken".

LOAD-DATE: July 26, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               45 of 97 DOCUMENTS

                                  De Telegraaf

                                 July 23, 2002

Wat u zegt!  - De politie moet toch ook de wet naleven?

KORING, CEES

LENGTH: 1248 words


Met het aanbreken van de vakanties worden we telkens weer geconfronteerd met
afschuwelijk dierenleed. Afgelopen week toonde deze krant een misselijk makende
foto van een hond die, met een zwaar vliegwiel om de nek, door de eigenaar was
gedumpt. A. Comello uit Amersfoort roept het nieuwe kabinet op aandacht te
besteden aan deze misstanden en de daders flinke geldboetes op te leggen. 'Of
laat hen desnoods hun vakantie in de cel doorbrengen.' Edvard Niessing uit
Waverveen was met zijn partner op zoek naar een huisdier en kwam bij een
opvangadres voor afgedankte dieren in Almere terecht. 'Daar hoorden we dat twee
nesten met pasgeboren poesjes langs de weg waren gedumpt, zodat de eigenaars
onbezorgd op vakantie konden. Gelukkig konden de dieren worden ondergebracht bij
een 'poezenmoeder'. Die zijn van onschatbare waarde. Hulde voor die mensen. En
de anderen? Aan de boom ermee.' P.J. Schotman uit Rotterdam denkt dat het dumpen
van dieren vaak een financiele achtergrond heeft en meent een oplossing te
hebben. Hij schrijft: 'Waarom laten we mensen die een hond aanschaffen, geen
'borg' betalen? Wie dan van zijn trouwe viervoeter af wil, hoeft hem niet aan
een boom te binden maar kan hem afleveren bij een asiel. Men hoeft dan geen
kosten voor inenting e.d. te betalen. Want de borg is immers al gestort?' De
heer Schotman schrijft dat zijn idee nader moet worden uitgewerkt. Het is zeer
de vraag of het zal werken.

Op 18 en 20 juni werd bij mijn buurvrouw ingebroken. Zij was op vakantie en kwam
21 juni thuis. Zij wilde aangifte doen. De politie in Hoofddorp weigerde eerst
haar aangifte op te nemen en stuurde haar weg met de mededeling dat ze de
volgende dag maar moest terugkomen. Vervolgens liet de agente die de aangifte
opnam, diverse relevante feiten bewust uit het verbaal van de aangifte. Hoewel
er duidelijke sporen waren in het huis, weigerde de politie een sporenonderzoek
te verrichten. Men liet niets meer van zich horen. Mijn buurvrouw heeft daarna
een klacht ingediend bij de hoofdofficier van Justitie in Haarlem, maar ook van
die kant kwam tot nu toe geen reactie. Op 4 juli werd in mijn eigen huis
ingebroken met een vervalste sleutel en ik deed onmiddellijk aangifte. De
harddisk uit mijn computer was gestolen en er werden nog meer zaken vermist. Er
zou iemand van de politie komen kijken, maar er kwam niemand. Op 6 juli toog ik
zelf naar het politiebureau. De agent die mij aanhoorde, weigerde mijn aangifte
op te nemen. Dit is in strijd met de wet. Nadat ik hem hierop attent had
gemaakt, kreeg ik een onverschillige grijns. Ik diende een klacht in bij de
politieleiding in Hoofddorp, maar men liet niets van zich horen. Wordt het niet
tijd dat er wordt opgetreden tegen politie en justitiemensen die zelf de wet
niet naleven?

Hoofddorp, mr. A.C.Koster

Het is toch onbegrijpelijk dat in een samenleving, waarin de mensen steeds
groter worden en dus ook grotere voeten krijgen, geen behoorlijke schoenen in
een grotere maat te krijgen zijn. Ik ben een meisje van 18 jaar, ik heb maat 42
en ik ben al een tijd op zoek naar een paar leuke, betaalbare schoenen. Naar het
schijnt is dat onmogelijk. Of je moet sportschoenen aanschaffen of je bent
aangewezen op hele dure. Kom je in een normale zaak bij maat 42 (als ze die al
hebben), dan zijn het allemaal van die ouwe tuttebellenschoenen. Heel af en toe
staat er wel eens een leuke schoen, maar dan past hij net weer niet. Geen 42
dus. Als de mensen groeien, waarom groeien de maten in de winkels dan niet mee?

Almere, Suzanne Kortekaas


Melkert

Zalm heeft kennelijk weinig begrepen van de commotie in de afgelopen maanden. Nu
heeft hij, op verzoek van Kok, Ad Melkert voorgedragen als regiomanager bij de
Wereldbank (Telegraaf 20/7). Toe maar. Weer een 'salonsocialist' in een goed
betalende, internationale topfunctie. De dames en heren politici leren het nooit
af om elkaar baantjes toe te schuiven. Wat de vriendjespolitiek betreft zijn we
weer terug bij af.

Goor, H.A. van Ernst

Lening

Het stadsbestuur van Breda wil de failliete voetbalclub NAC een 'lening'
verstrekken van 4.200.000 euro ofwel Hlf. 9.255.582 (Telegraaf 4/7). Het is
ieder weldenkend mens duidelijk dat terugbetaling een utopie is. Breda telt
163.500 inwoners. Iedere Bredanaar draagt dus ongevraagd 25.69 euro ofwel Hlf.
56,61 bij aan dit hobby-avontuur. Voor een doorsnee gezin komt de rekening op
Hlf. 226,44. Een schrijnender misbruik van gemeenschapsgeld is nauwelijks
denkbaar.

Breda, Robert van den Boogaard


Pim

Pim Fortuyn is met glitter en glamour en onder grote mediabelangstelling
herbegraven. Hij ligt nu in een enorm praalgraf op zijn lievelingsplek in
Italie. Pim Fortuyn was rijk en daardoor was er geld beschikbaar voor een
grootse begrafenis. Joes Kloppenburg en Daniel van Cotthem waren 'gewone'
Nederlanders met 'gewone' financiele middelen, maar zij waren net als Pim
Fortuyn slachtoffers van zinloos geweld. Daarom mogen van mij al deze
slachtoffers een 'staatsbegrafenis' en een praalgraf krijgen onder het oog van
de talrijk toegestroomde pers. Al is het alleen maar om te laten zien dat wij
zinloos geweld niet langer pikken.

Rotterdam, Babette Meulenbelt


Pim 2

De uitzending van de herbegrafenis van Pim Fortuyn door SBS6 vond ik zeer
integer. De omroep hield het terecht 'klein' en zo hoort het ook. Dit in
tegenstelling tot de bij de begrafenis aanwezige Connie Breukhoven, ofwel
Vanessa. Die pakte groots uit, alsof ze de grote ster was in een film. Een
smakeloze vertoning.  Duivendrecht, H. Bakker


Pim 3

Hulde en respect voor de familie Fortuyn. U werd plotseling voor de leeuwen
gegooid. Dank voor de waardige wijze waarop u in de schijnwerpers stond en Pim
vertegenwoordigde. Hij kan trots zijn op zijn familie.

Egmond, T.Thier

Arts

Ik zal nooit arts worden. Voor de derde keer ben ik voor die studie uitgeloot.
Maar ja, wat heb je aan toekomstdromen? Allemaal onzin toch? Het is goedkoper
advertenties te zetten in Duitsland om het tekort aan artsen in Nederland op te
vangen. In ons land voldoende artsen opleiden is te duur. Wat is er toch gebeurd
met het denkbeeld dat scholing een investering in de toekomst is?

Maasbree, Lottie van Gerven


Woning

In Amsterdam moet men gemiddeld 8 jaar wachten op een huurwoning (Telegraaf
21/6). Kom daar eens om in mijn woonplaats Putten. Gemiddelde wachttijd: 10,
maar vaker 12 jaar. Woningen voor starters of jonge gezinnen zijn er bijna niet
en koopwoningen zijn onbetaalbaar. Onze overbuurman wacht ruim 12 jaar op een
seniorenwoning, wij al 8 jaar. Onze dochter woont in een houten caravan, maar
daarmee wil J.P. Balkenende korte metten maken. Dat had hij voor de verkiezingen
moeten zeggen.

Putten, H.Elbertsen

Vliegers

Waarom mogen de twee vliegers, die hun leven offerden voor de vrijheid van
Europa, niet in hun 'kist' blijven? Laat de doden in het vliegtuigwrak in De
Ronde Venen met rust en zet daar een kleine gedenksteen met hun namen en de
woorden: 'Hun leven voor de vrede.'

Oosterbeek, A.M.Swama

ANWB

Wiens belangen behartigt de ANWB? Nog niet lang geleden bedreef de organisatie
politiek door de teruggave van het 'kwartje van Kok' aan de pomp pertinent af te
wijzen. Wat later kwam het onomwonden advies aan de Nederlandse automobilist om
vooral in het buitenland te tanken omdat het daar allemaal goedkoper is. Is dit
nou naiviteit van de ANWB? Of is men bewust bezig om onze branche kapot te
maken?

Maastricht, John Janssen,

benzinepomphouder

LOAD-DATE: July 25, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               46 of 97 DOCUMENTS

                                  De Telegraaf

                                 July 20, 2002

Hoe wanstaltig is Nederland? Zone1.2S.Features5.TXT2

BODE, EMILE

LENGTH: 1413 words


Hoe wanstaltig is Nederland? Zone1.2S.Features5.TXT2; Volksbeweging tegen
Lelijkheid gaat heilige huisjes omverwerpen

Dan hebben we in de sector kleding de pitbullsmoking voor mannen en de liplezer
(legging) voor vrouwen. Schreeuwende winkelreclames zijn ook een dankbaar
object.

Martijn van Oorschot (42) en Michel Hogerhuis (29) pikken het niet langer. Zij
hebben met (financiele) steun van een aantal gerenommeerde instellingen de
Volksbeweging tegen de Lelijkheid opgericht. Ze krijgen een half jaar de tijd om
met gelijkgestemden de lelijkheid in kaart te brengen en oplossingen aan te
dragen. Dat Nederland op een flink aantal punten aan het verlelijken is, staat
voor beide onderzoekers als een paal boven water.

Martijn van Oorschot zegt: "Het gevoel voor schoonheid is slecht ontwikkeld. Er
is meer passie, aandacht, zorg en kwaliteit nodig. Meer kavels voor particuliere
woningbouw, meer mogelijkheden voor architecten, weg met de verstikkende
regelzucht en vooral de terugkeer van de grandeur. We zijn van plan flink wat
herrie te schoppen en heilige huisjes omver te trappen. Eigenlijk hopen we op
een geweldloze opstand."

Hogerhuis: "Onze beweging richt zich op de gehele omgeving. Niet alleen op
architectuur, maar ook op de kunst, het landschap en de infrastructuur: de
vormgeving in het algemeen."

Ze vinden dat nu de tijd rijp is om tegengas te geven. Het onderwerp krijgt
immers steeds meer aandacht. In menige gemeente wordt volop gediscussieerd en/of
volksraadplegingen over lelijke gebouwen en plekken uitgeschreven. In Friesland
zijn busreizen naar afschuwelijke locaties. Websites zijn een dankbaar podium
voor critici.

Beide onderzoekers hopen niet dat de uitkomst uitsluitend oplevert dat
Nederlanders in een arcadische woonboerderij willen wonen of in een
twee-onder-een-kapwoning uit de jaren dertig. Wat dat betreft kunnen ze hoop
putten uit het feit dat architectuur volop leeft. Zo bezochten vorig jaar
vierduizend mensen de woonmarkt 'Heilige Huisjes', die werd georganiseerd door
het Nederlands Architectuurinstituut (NAI) in Rotterdam. Daar werd alles verteld
over het zelf bouwen van een huis. Op 5 en 6 oktober wordt deze woonmarkt
opnieuw georganiseerd.

Overigens is het de vraag of Nederland echt lelijk is. Het zou ook best zo
kunnen zijn dat de meeste Nederlanders domweg gelukkig zijn in het paradijs van
de middenklasse met de rijtjeshuisjes en boerderettes. Bezien we de lijstjes van
mooi en lelijk, dan ontstaat sowieso geen eenduidig beeld. Ook niet bij
architecten.

Op de website Greatbuildings.com komen we vijftien Nederlandse gebouwen tegen
die toonaangevend zouden zijn. De meeste van deze gebouwen vinden we ook terug
in de boekenreeks World Architecture 1900-2000. Een aantal van deze gebouwen
vindt vrijwel iedereen mooi. Dan denken we aan de Beurs van Berlage, de Van
Nelle-fabriek in Rotterdam, het raadhuis in Hilversum en het huizenblok Het
Schip in de Amsterdamse Spaarndammerbuurt. Maar er zijn ook objecten die zowel
voorkomen op de lijstjes van lelijk als van mooi. Dat geldt voor het
Rietveld-Schroederhuis in Utrecht en in versterkte mate voor het hoofdkantoor
van Centraal Beheer in Apeldoorn, het Burgerweeshuis in Amsterdam en het
Glaspaleis in Heerlen.

Guggenheim

Wat vinden de initiatiefnemers van de volksbeweging mooi? Van Oorschot somt op:
"Het Guggenheimmuseum in het Spaanse Bilbao is geweldig. Ik ben vijf keer rond
het gebouw gelopen. Maar ook het bankgebouw van ING in Amsterdam-Zuidoost was
gedurfd."

Hogerhuis: "New York, Parijs en Barcelona zijn fantastische steden. Het
Gemeentemuseum in Den Haag, de Botanische Tuin in Leiden en de Berlagewijk in
Amsterdam-Zuid zijn zeer de moeite waard. We missen in ons land de durf om eens
flink uit te pakken. Waarom mag een gebouw niet duur zijn en in kwalitatief
opzicht perfect? Waarom worden er geen grote pleinen met een geweldige
uitstraling gebouwd?"

Veel Nederlanders hebben moeite met moderne architectuur. Dat is altijd zo
geweest. Alles wat nieuw is, heeft zijn tijd nodig. De beroemde Van
Nelle-fabriek in Rotterdam bracht bij oplevering, zeventig jaar geleden, ook een
schokeffect teweeg en staat nu in alle architectuurboeken.

In Amsterdam werd onlangs het woongebouw aan de Silodam in de oude westelijke
havens opgeleverd. Het ontwerp van het bureau MVRDV aan het IJ heeft veel
kritiek gekregen, vooral op het gebied van materiaalkeuze. Een opvallend gebouw
is het zeker. Vanaf het water lijkt het op een vrachtschip met opgestapelde,
veelkleurige containers. Misschien is het over 100 jaar een wereldberoemd
object.

In eerdere reportages (januari 2001) over de lelijkheid en de tekortkomingen in
de Vinex-wijken werd geklaagd dat de huizen en de tuinen in ons land veel te
klein zijn. Overheden voeren vaak het ruimtegebrek op als argument om dicht op
elkaar te bouwen. Vervolgens worden ze dankzij de torenhoge grondprijzen slapend
rijk.

Ruimtegebrek is een rekbaar begrip. Van Oorschot zegt: "Als je een strook van
twee kilometer breedte langs de gehele Nederlandse Noordzeekust volbouwt met
huizen, kun je daar alle Nederlanders in kwijt. Dan is de rest van het land
leeg."

Architect Aad Breed uit Heerhugowaard gaat nog een stapje verder. Hij
experimenteert al jaren met vormen van compact bouwen. Eind jaren tachtig
ontwikkelde hij de piramidebouw. Deze kenmerkt zich door effectief grondgebruik
en lage energiekosten. "Wonen, werken, verkeer en recreatie kunnen geintegreerd
worden. Per vierkante kilometer kunnen dan ongeveer 30.000 inwoners (100
woningen per hectare) worden gehuisvest. Dat is drie keer zoveel als in de
huidige Vinex-locaties. In een stedelijk gebied ter grootte van bijvoorbeeld de
Gobiwoestijn kunnen dan 30 miljard inwoners worden ondergebracht, bijna vijf
keer de huidige wereldbevolking."

Overbouwen

Hij liet de bekende futuroloog Rudolf Das een overbouwing van snelweg en
spoorlijnen maken (zie illustratie). Breed zegt: "Steden kunnen makkelijk
uitbreiden door het overbouwen van gedeelten van de stad die toch al niet de
schoonheidsprijs verdienen. In mijn voorbeeld kunnen in Amsterdam met zijn 35
kilometer lange ringweg 40.000 tot 70.000 woningen worden gebouwd en 300.000
extra parkeerplaatsen. Het Groene Hart kan dan volledig ontzien worden."

Zijn toekomstvisie zal voor sommigen een gruwel zijn en voor anderen een
interessante gedachte. Heel vreemd is het niet. De toegangsweg tot Den
Haag-Centrum wordt nu al grotendeels overkapt met kantoren, zij het niet in de
horizontale opzet die Breed voor ogen heeft. In het mondaine Monaco wonen 30.000
mensen tot volle tevredenheid op een oppervlakte van ruim 1 vierkante kilometer.

Oud-staatssecretaris Roel in 't Veld liet een kleine twee jaar geleden de term
Volksbeweging tegen de Lelijkheid als eerste vallen. Hij sprak toen nog van
Front, maar dat woord riep te veel associaties met extreemrechts op.
Adjunct-directeur Ab van Luin van het Expertisenetwerk Meervoudig Ruimtegebruik
(Habiforum), een initiatief van vijf ministeries, zorgde met onder andere de
Raad voor Ruimtelijk Milieu- en Natuuronderzoek (RMNO) voor de subsidies. Van
Oorschot en Hogerhuis kunnen nu met een zak geld het plan verder uitwerken.

Hogerhuis: "We zijn nog in de beginfase. Vandaag gaat onze website
www.de-oplichterij.nl in de lucht met informatie over onze beweging. We hebben
al architecten, kunstenaars en hoogleraren die meedoen, maar we richten ons toch
vooral op gewone Nederlanders. Die worden vaak vergeten en hebben onvoldoende
inspraak in allerlei plannen."

Van Oorschot: "We zij heel benieuwd naar de reacties. Zo vind ik de suggestie
van een aantal Amsterdammers om De Nederlandsche Bank aan het Frederiksplein af
te breken en het vroegere Paleis voor Volksvlijt daar terug te bouwen,
hartstikke leuk. Dat was tenminste een gebouw met allure. Zo jammer, dat het in
de jaren twintig in rook opging."

Reageer!

Wat vindt u mooi en wat vindt u lelijk aan Nederland? Welke gebouwen en huizen
vindt u wanstaltig? Hoe beoordeelt u het hedendaagse straatbeeld? In welke
omgeving wilt u het liefste wonen? Van welke landschappen geniet u? Aan welke
architectuur geeft u de voorkeur? Bent u bang dat ons land verloedert? Kortom:
hoe zou Nederland er volgens u moeten uitzien?

Mail naar ebode@telegraaf.nl of schrijf naar De Telegraaf, ter attentie van
Emile Bode, postbus 376, 1000 EB Amsterdam. U kunt ook faxen naar 020-5852568.
Onder de meest originele inzendingen wordt een aantal mooie boeken verloot.

LOAD-DATE: July 24, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               47 of 97 DOCUMENTS

                                  De Telegraaf

                                 July 18, 2002

Stan Huygens Journaal - Magnusson: "Ik heb mijn lesje geleerd"

LEPELTAK, THOMAS

LENGTH: 1016 words


Magnusson heeft een moeilijke tijd achter de rug.

Begin 1980 kwam hij op een slof en een schoen uit Zweden naar ons land. Hij
verdiende een fortuin in het onroerend goed en hield dat niet verborgen.
Integendeel. Hij kocht een Boeing 727, een verkeersvliegtuig goed voor 240
passagiers. Het werd omgebouwd tot een vliegend paleis voor twee personen:
namelijk Lars-Erik en zijn toenmalige Antilliaanse echtgenote Lori. Er zat een
enorme salon in het vliegtuig, een badkamer met gouden kranen, heel veel
spiegels en een slaapkamer met een groot rond bed. Alles was betimmerd met
notenhout en men zakte tot de enkels weg in het hoogpolig tapijt.

Net zoals bij de opening van zijn Magna Plaza in het oude Amsterdamse
hoofdpostkantoor moest iedereen in smoking naar de doop op Schiphol komen. Het
Nederlandse zakenleven keek met gefronste wenkbrauwen naar deze nieuwe
uitspatting van de jonge Zweed, die nog geen veertig jaar oud was. Te jong, te
rijk geworden!

Groot feest

Op zijn veertigste verjaardag gaf Lars-Erik een groot feest op zijn riante
landgoed in Blaricum. Hij was uit het onroerend goed gestapt en kondigde aan in
de olie te gaan. Daarom had hij met zijn prive-Boeing de acteur Larry J. Hagman
opgehaald. Die staat bij ons beter bekend als J.R. Ewing, de befaamde oliebaron
uit Texas in de toen zeer populaire tv-serie Dallas.

Ook op dit feest kon het niet op. Orkesten speelden, de buffetten puilden uit
van de heerlijkheden en de top van Nederland keek zijn ogen uit. Annemarie
Jorritsma, bij wie ik aan tafel zat, zei: "Dit doet hij niet uit
zelfverheerlijking, hoor. Hij is juist heel onzeker. Hij vindt het leuk en wil
graag zijn vrienden mee laten genieten".

"Het was het stomste, dat ik kon doen", zegt Lars-Erik nu. "Iedereen dacht vanaf
dat moment: we zullen dat kereltje even een lesje leren. Jaloezie is
levensgevaarlijk, maar ging toen wel een rol spelen. Magnusson moest een kopje
kleiner gemaakt worden. Zo stom zal ik nooit meer zijn."

Hij had al eerder de voorpagina's gehaald door met zijn prive-Boeing Naina
Jeltsin, de echtgenote van de toenmalige Russische president op te halen en
Irina Sjoesjkevitsj, de vrouw van de president van Wit-Rusland. Dit allemaal als
smeermiddel voor zijn olieactiviteiten in de voormalige Sovjetrepubliek
Turkmenistan. Hij had olieconcessies in de Kaspische Zee, waar enorme voorraden
olie van topkwaliteit lagen. Het werd bijna zijn ondergang.

De president van Turkmenistan is namelijk Aparmurat Atajewitsch Turkmenbaschi.
Zijn oorspronkelijke naam is Annanijasow. Hij nam de naam Turkmenbaschi aan,
hetgeen betekent Leider der Turkmenen. De pers staat onder zijn controle. De
opkomst bij de verkiezingen is altijd zo'n 99,9%, die altijd op hem (de enige
kandidaat) stemmen.

Op 28 december 1999 liet hij zich tot president voor het leven kiezen. De
opkomst was toen 100% en allemaal voor hem. Tevens is hij hoofd van de regering
in dit land van 5.564.300 inwoners.

Dief

"Hij is gewoon een dief. Hij stal mijn olie. En dat deed hij niet eens voor de
staat, als een soort nationalisering. Hij jatte de olie prive. Hij laat nu een
paleis voor zich bouwen van zo'n 25 miljoen! Ik dacht dat je als eerste
investeerder in zo'n nieuw land allerlei privileges zou genieten, maar dat is
dus blijkbaar niet zo", aldus Magnusson, die inmiddels zijn verlies genomen
lijkt te hebben. "Het water stond me aan de lippen en het klotste soms in mijn
neus."

Toen er Amerikaanse investeerders op bezoek kwamen, vroeg men Lars-Erik een
toespraak te houden. "Ik kon niet anders dan hen te adviseren niets in dit land
te steken, omdat de president een dief was". 's Avonds werd hij al bij de
minister van olie op het matje geroepen. Het was uit met de business.

"Ik ben heel veel verloren, maar een Argentijnse groep nog meer. Die begonnen
een proces tegen de president. Ze werden onmiddellijk tot persona non grata
verklaard. Niemand kon het land meer in. Ze verloren 400 miljoen dollar."

Magnusson doet nu weer waar hij het beste in is: onroerend goed. Hij is de
grootste aandeelhouder in Probus, een aan de Londense beurs genoteerd fonds.
Andere aandeelhouders zijn Fortress, Invest en Ikea. Men heeft onroerend goed in
Nederland, Mallorca en Londen.

In Mallorca bezit en ontwikkelt men winkelcentra, met als paradepaardje het
Casino. Dat is niet zo maar een gokhol. Er zit een reusachtig theater aan vast,
waar -net als in Las Vegas- prachtige kostbare shows worden gegeven en er zijn
talrijke restaurants. Het is een uitgaanscentrum geworden.

Slimme dame

Lars-Erik is opnieuw getrouwd met Kettylin Rivera uit Puerto Rico. Zij is een
hele slimme dame uit de PR en Marketing en schonk hem vorig jaar zijn zoon
John-Erik.

"Ik ben maar van heel eenvoudige komaf. Een boerenzoon met heel simpele ouders",
vertelt Lars-Erik. "Ik ben niet altijd rijk geweest en heb veel begrip voor de
gewone man, want dat was ik zelf. Mijn dochter (uit het eerste huwelijk) en mijn
zoon moeten zich niets verbeelden. En als ze een grote mond opzetten tegen het
huispersoneel, kunnen ze voortaan zelf hun ontbijt klaarmaken.

Ik ben daar heel precies in. Ik wil mijn mensen ook altijd eerlijk en
rechtvaardig behandelen. En als je dan leest dat een president een bedrijf naar
de Filistijnen helpt en nog een gouden handdruk van 9 miljoen dollar mee krijgt,
begrijp ik de woede van de werknemers en heb ik zelfs begrip voor de vakbonden."

Op Mallorca nodigt hij niemand meer prive uit. "Ik ben verstandig geworden." Hij
heeft inmiddels wel weer een eigen zakenvliegtuig: een Jetstar met vier
straalmotoren. Hij vliegt er op en neer mee naar Londen, Amsterdam en Mallorca.
Hij overweegt al een groter toestel. Deze week is Magnusson in ons land. "Ik heb
er nog een klein appartement. Ik zal altijd contact houden met Nederland. Ik
vind het een fijn land."

Gisteren tekende hij het verkoopcontract voor zijn villa met park in Blaricum.
Onroerendgoedmagnaat Jos Geerts kocht het al anderhalf jaar geleden voor zo'n
kleine 9 miljoen. Maar de eerste echtgenote van Magnusson wilde er niet uit. Dat
is inmiddels geregeld.

LOAD-DATE: July 23, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               48 of 97 DOCUMENTS

                                  De Telegraaf

                                 July 13, 2002

HOpenluchtmuseum Arnhem: HET RUIKT ZELFS NAAR VROEGER

ZWET SLOTENMAKER, NICO VAN DER

LENGTH: 1004 words


Verdedigers van deze eenzijdige planologische indeling menen dat verschillen in
bouwstijl juist ten plattelande konden worden gemeten en het weinig zinvol zou
zijn een arbeiderswijk uit vroeger eeuwen op de tentoonstellingsruimte te doen
herleven, al was het alleen maar omdat dit soort achterbuurten zich net zo veel
van elkaar onderscheidden als een hoop vieze vaatdoeken.

Met die stelling kan ik het maar zeer ten dele eens zijn en nu ik in Arnhem weer
eens een bezoek breng aan ons eigen openluchtmuseum tref ik er tot mijn genoegen
een oud Tilburgs straatje waarin ongetwijfeld veel leed is geleden, maar waar
toch nog zo'n sfeertje hangt van natte haren na de teil van zaterdag en pinda's
op de krant.

Als zestiger weet ik de lucht van toen nog goed op te snuiven. Het is een goede
zaak dat er ook zo'n historisch kruisgebouwtje is neergezet, dat destijds een
beetje gold als de buurtkroeg voor vrouwen en kinderen. Daar ging alles over de
tong. Ziektes en kwalen in de eerste plaats, want we waren op deze plek immers
in handen van de zeer ver boven de gewone burger verheven medische wetenschap en
je moest met een fors en uitgebreid ongemak op de proppen komen om in de
conversatie mee te kunnen tellen. Babygejammer klinkt nu nog op en er is ook
fors met de lysolfles gesprenkeld om het allemaal nog echter te doen maken.

Nostalgie

Dit soort effecten wordt steeds vaker gebruikt. Zo hoor ik uit de verste hoek
van het museum het 'Ontwaakt verworpenen der aarde' opklinken, een beetje uit de
toptien verdwenen melodie die bij mij echter nog genoeg nostalgie oproept om me
onmiddellijk derwaarts te spoeden. Daar, in een oldambster boerderij uit Beerta
wordt onder de titel 'Blauwe stad, gebroken vuisten' vier keer per dag (12.30,
13.30, 14.30, 15.30) een stakingsbijeenkomst gehouden waarbij de bezoekers
direct worden betrokken. Het gaat hier om een herinnering aan 1929 toen in
Oost-Groningen de landarbeiders in staking gingen om drie centen meer loon per
uur te kunnen krijgen. En die ondanks de opzwepende woorden van stakingsleider
Remco in 't Holt - hier door verschillende personen nagespeeld - niet werd
gewonnen. De machtige boeren vertrapten het gepeupel achteloos. Slaven waren het
en in het voetspoor van de Afrikanen die eeuwen geleden na helse tochten als
lijfeigene overzee te werk werden gesteld en daarvoor nu genoegdoening eisen zou
voor de klei- en turfstekers van eigen bodem hetzelfde kunnen gelden.

Vlakbij al die oproepen voor staking tref ik ook het piepkleine Friese Waldhuske
waarin de familie Koole uit Hoofddorp onlangs alle media haalde door er met man,
vrouw en zes kinderen een tijdje te verblijven in omstandigheden van een
landarbeidersgezin uit 1947. Dus geen elektrisch licht, geen stromend water en
nog wat geneugten. Maar wel de koe melken en houthakken.

'Terug naar de natuur' hoor je de laatste tijd wel eens raaskallen in folders
die overlevingstochten en ander ongemak heilig hebben verklaard. Nou, probeer
het maar. De familie Koole die dan toch in ieder geval nog te eten had en over
een dak boven haar hoofd beschikte, zou het niet graag nog een keer doen.

Praatje maken

Ach, zo'n openluchtmuseum is eigenlijk ook helemaal niet geschikt om je er
metterwoon te vestigen. Je moet er gewoon af en toe eens langs gaan en een
praatje maken met de mensen die er werken. Zo maak ik kennis met een
tramconductrice die uitsluitend voor haar plezier kaartjes controleert. Een
vrijwilliger, zoals er meer zijn op alle tentoonstellingen in de hele wereld. Zo
moet het trampersoneel er vroeger hebben uitgezien.

Van de trams is in Arnhem trouwens veel werk gemaakt. De remise van de stad uit
1911, in 1944 door oorlogshandelingen verwoest, is in 1995 en 1996 aan de hand
van oude foto's en inclusief de werkplaats precies nagebouwd en de wachthuisjes
mogen er ook zijn. Twee zijn er uit het Amsterdam van 1931 en hebben bij het
voormalige Ajax-stadion gestaan. Het Arnhemse wachthuisje is een exemplaar uit
1925 en stond op het Stationplein. Het tramgebeuren in het museum is des te
aardiger als je bedenkt dat er na de slag om Arnhem in 1944 nooit meer een tram
in de stad zelf heeft gereden omdat daarna ruimte werd gemaakt voor de
trolleybussen. Zo wordt de geschiedenis in leven gehouden. En daar is zo'n
museum ook voor.

Lang verwijl ik in de Noord-Hollandse hoek waar ik me afvraag of vooral de
jongere inwoners van de Zaanstreek zich kunnen voorstellen dat hun woongebied er
vroeger zo uit heeft gezien. Het is Zaanser dan Zaans, zal ik maar zeggen. Maar
een beetje overdrijving is nooit weg en weten die buitenlanders veel.

Nautischer zijn de scheepswerf en het vissershuisje uit Marken, al ga ik
persoonlijk voor de Volendammer-palingleurdershut, een van de 30 bouwsels waarin
vroeger aan de noordelijke oever van het IJ vissers huisden om dichtbij hun
Amsterdamse klanten te zitten. Zo mensonterend waren deze onderkomens dat de
gemeente ze al in 1918 onbewoonbaar verklaarde.

Het trekpontje even verderop is volledig bemand door de jeugd die dit zonder de
geringste twijfel het hoogtepunt van het hele museum vindt. De kinderen zijn
zonder uitzondering op schoolreisje en voldoen als zogenaamd 'gebonden publiek'
in dit soort gelegenheden nu eenmaal nooit aan het van tevoren door hun opvoeder
beraamde gedragspatroon. Zelf schaam ik me nog steeds omdat ik een halve eeuw
geleden met nog wat belhamels een voor ons opgezet klassiek concert verstoorde.
Gelukkig heb ik daarna veel bijgeleerd.

En niet in de laatste plaats door bezoeken aan musea zoals in Arnhem.


REISWIJZER:

Het Nederlands Openluchtmuseum is t/m 27 oktober dagelijks geopend van 10.00 tot
17.00 uur. Het museum beschikt buiten de poorten (maar alleen via het souterrain
van het hoofdgebouw te bereiken) over het HollandRama, waarin een moderne
capsule u een karakteristieke reis door het Holland van toen en nu laat ervaren
in zes panoramische vertellingen.

Nederlands Openluchtmuseum: Schelmseweg 89, Arnhem; tel. 026-3576111;
www.openluchtmuseum.nl

LOAD-DATE: July 17, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               49 of 97 DOCUMENTS

                                  De Telegraaf

                                 July 10, 2002

geuren_en_kleuren_10_juli-avs-

GELDERMAN, HANNEKE

LENGTH: 679 words


ONBEHAARD

De man gaat deze zomer onbehaard door het leven. Geen enkel borsthaartje mag uit
het openvallend overhemd piepen en een behaarde rug wordt ronduit gruwelijk
gevonden. Niet helemaal nieuw, maar deze zomer gaan we een stap verder: ook
benen, voeten, tenen en armen moeten het ontgelden. Tijdens de afgelopen
mannenshows zomer 2003 liepen op de Milanese en Parijse plankiers de mannen er
onder andere bij Gucci, Prada, Versus, Missoni en Helmut Lang er opvallend
haarloos bij. Maar ook de 'gewone' man gaat steeds verder in het
ontharingsritueel. Zo laat Guy Ritchie zijn wenkbrauwen in vorm epileren. Maar
ook acteurs Bratt Pitt en Johnny Depp, voetballer David Beckham en vele andere
mannen gaan steeds verder in hun haarloos bestaan. Je wordt kennelijk mooier en
egaler bruin zonder beharing en, ook heel belangrijk, je afgetraind wasbord en
gespierde benen schijnen beter uit te komen. In onder andere Los Angeles en
Londen doet de ontharingsmethode de ronde die de 'back, sack en crack' wordt
genoemd en die een mannelijke variant is op de vrouwelijke 'Brazilian'. Het
resultaat is terug te zien op de naaktstranden van de Spaanse costa's en de
Franse plages. Ter geruststelling: een baard van twee dagen en een volle bos
haar zijn nog steeds even begeerlijk.

DUO

De komende drie jaar werkt Estee Lauder aan een ander imago. Het merk moet een
jongere uitstraling krijgen. De kleindochter van oprichtster Estee, Aerin, had
tot voor kort een eigen website waarop ze nieuwe trends aankondigde. Niet meer.
Zij is gepromoveerd tot vice-president 'Global Advertising'. Haar plaats is
ingenomen door de make-up artiest Jorge Serio. Voor de 32-jarige Portugees is
make-up een bijna primitieve manier van zelfexpressie. "Moderne make-up is een
evolutie van lichaamsversiering, waarvan je bijna in elke cultuur verschillende
uitingen tegenkomt. Het is een creatief identificatieplaatje, maar wel een die
heel persoonsgebonden en heel intiem is", aldus de man die zijn carriere ooit
begon als teenagemodel. Hij werd visagist, werkte met fotografen als Annie
Leibovitz en David LaChapelle voor bladen als W Magazine, ID en Vanity Fair.
Actrices Uma Thruman, Drew Barrymore en zangers Jewel maken gebruik van zijn
diensten. Overigens is er niet alleen vernieuwing bij Lauder. Serio gaat
samenwerken met de in Marokko geboren en in Parijs opgegroeide Dominique Szabo,
die al zo'n dikke tien jaar bij de firma werkt. Samen vormen zij het nieuwe
'Trend Team', dat van de cosmeticagigant weliswaar geen avant-garde merk gaat
maken maar wel een modern klassiek luxe product dat ook jonge vrouwen zal
aanspreken.

BABY

De Amerikaanse Rose Marie Bravo (51) is de bestbetaalde vrouw van Engeland. Als
president-directeur bij Burberry verdient ze een miljoen pond en dat is nog maar
het begin. Ze ontvangt een bonus die bijna net zo hoog is als haar salaris, haar
woonlasten worden betaald evenals het lidmaatschap van een exclusieve country
club. Daarnaast mag ze kleren kopen voor Euro 13.500 en krijgt ze een
behoorlijke korting op de eigen kleding- en parfumlijn. Maar de eigenaar van het
bedrijf vindt dat mevrouw Bravo absoluut het geld waard is. Voor deze baan
werkte Rose Marie bij het warenhuis Saks Fifth Avenue en stond Burberry
weliswaar voor een bekende ruit maar was verworden tot een duf kledingmerk
waarin uitsluitend Engelse buitenlui zich kleedden. In een paar jaar tijd
veranderde ze het merk in een hebbeding door Kate Moss in hippe advertenties te
laten verschijnen. Een stoet aan bekende vips zoals Victoria Beckham, prins
William, Robbie Williams en Gwyneth Paltrow ontdekte het merk en dat helpt ook
altijd. Het duurde niet lang of er kwam een geur genaamd Touch uit. En nu is er
dan Baby Touch , een serie licht geparfumeerde verzorgingsproducten voor de
allerkleinsten. De babylotion, badgel en massageolie zitten verpakt in een soort
babyflesje. De eau de toilette is ook nog voorzien van een flessenzakje. Heel
handig voor in de luiertas. Mevrouw Bravo heeft een contract voor drie jaar.
Benieuwd wat ze nog meer in petto heeft.



LOAD-DATE: Rubriek Geuren en kleuren
July 12, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               50 of 97 DOCUMENTS

                                  De Telegraaf

                                  July 6, 2002

Trots van Ierse natie z

JONG-KRAMER, MASCHA DE

LENGTH: 1363 words


Trots van Ierse natie z; Hurling, ultieme sport om Engelse aartsrivalen te
treiteren

Ierland, land van fabelen en legendes. Waar elfen, goden, trollen en geesten net
zo bij het dagelijks leven horen als 'pubs', 'pints', religie en de eeuwige
afschuw van de Engelsen. Daar liggen tevens de wortels van hurling, een van de
meest meedogenloze balsporten op deze aardkloot. Een combinatie van hockey,
rugby, tennis en voetbal. Hoe deze keiharde mannensport - 'not for girls and
sissy's' - ooit tot wasdom is gekomen, blijft net als de vele plaatselijke
legendes in Ierse nevelen gehuld.

Overleveringen verwijzen in ieder geval naar de strijd tussen de 'Tuatha de
Dannan' en de 'Firbolgs' . Hun strijd - nee, onder de noemer sport viel het toen
nog niet - zou reeds in 1272 voor Christus hebben plaatsgevonden. Wie de legende
gelooft, moet automatisch aannemen dat hurling de oudste balsport ter wereld is.
De Tuatha waren een lieflijke natie, geinspireerd door hun niet-zichtbare
medebewoners, die niet alleen zon, maan en sterren verafgoodde, maar ook de
wereldse elementen aarde, vuur en water. De Firbolgs waren daarentegen een ruw
volk dat zichzelf centraal stelde, zich als machtige natie verheerlijkte en het
liefst de hele wereld veroverde. Het kon niet uitblijven; de overwinning was
voor de Firbolgs, het volk, dat ieder fysiek element, het atletisch vermogen en
de vaardigheid van de hurlingsport vertegenwoordigde. Weten we dat zeker? Laten
we stellen dat een legende niet voor niets op zo'n machtige wijze de tand des
tijds overleeft...

De mythevorming bestaat tot de dag van vandaag. Wie op de eerste zondag van
september wint, is de rest van zijn leven een heilige in Ierland. De 'All
Ireland-final ' legt het complete leven elk jaar opnieuw plat. Naast de
miljoenen, die aan de televisie zijn gekluisterd, zit Croke Park, het
Gaelic-stadion in Dublin standaard tot de nok toe gevuld met zeventigduizend
toeschouwers. Vanaf 2003 als het compleet is gerenoveerd kunnen er zelfs nog
tienduizend meer in. Slechts een handvol wedstrijden wordt hier gespeeld. De
finales van het gaelicfootball en hurling. Een paar halve finales en de
eindstrijd van de vrouwelijke hurlingvariant, camogie. De meeste tijd van het
jaar staat het stadion, gelegen tussen de rijtjeshuizen van een woonwijk in
Noord-Dublin, leeg. Maar om het stadion rendabel te maken en er een gewone
voetbal- of rugbywedstrijd te organiseren? "In geen honderd jaar", klinkt het
fel vanuit het GAA-museum onder Croke Park. Sinead, gids en trotse Ierse
gnuivend: "Dat zijn sporten van het vasteland. Laten ze die dan ook maar daar
spelen. Wij onderscheiden ons via onze eigen sporten."

Vasteland, lees Groot-Brittannie. De haat tegen de Engelsen zit tot in het merg
van de Ieren. Noord-Ierland mag dan begin jaren twintig van de vorige eeuw door
de Ierse vredesonderhandelaars vrijwillig aan de Britse aartsrivaal zijn
overhandigd, vrijwel geen Ier kan zich heden ten dage in die beslissing vinden.
Ook al betekende het toentertijd een voorlopig einde aan het onnodig
bloedvergieten tussen de Ieren en Engelsen.

Dat raakte in die dagen juist ook Croke Park. 21 november 1920. Bloody Sunday.
Een van de vele bloedige zondagen, die Ierland tragisch genoeg heeft moeten
bijschrijven in de geschiedenisboeken. De hurlingwedstrijd Dublin-Tipperary
vatte in het bomvolle stadion net op sportieve wijze vlam, toen Britse soldaten
een lafhartig plan uitvoerden. De kogels die zij afvuurden, kostten het leven
aan Tipperary-aanvoerder Michael Hogan en twaalf toeschouwers. Honderden andere
gewonden moesten in allerijl naar de ziekenhuizen in de buurt worden gebracht.
Niet veel later werd de strijdbijl voor de zoveelste keer door de heren politici
begraven. Sinead: "Dat sommigen dachten dat het goed zou komen door ons land op
te geven, is onbegrijpelijk. Daardoor zijn wij Ieren nu al decennialang
verdeeld. Het ergste is dat het ook nooit meer goed komt. Te veel Noord-Ieren
hebben zich reeds geconformeerd aan de Engelse kroon. Zij willen helemaal niet
meer bij ons horen.  Bloody shame ."

In geen enkel onderdeel van het dagelijks leven zal de afschuw richting het
Britse Rijk waarschijnlijk zo duidelijk aan de oppervlakte komen als tijdens de
beoefening van de Gaelic-sporten. De sporten staan niet op zichzelf. Gaelic is
een eigen taal en schrift, kent eigen gewoonten en een cultuur, eigen muziek. En
maar liefst vier sporten: hurling, gaelicfootball, rounders en handball. Hurling
schiet er van de vier echter met kop en schouders bovenuit als ultieme uiting
van de haat tegen de Engelsen. En de Engelsen lieten zich op hun beurt in het
verleden door vrijwel niets zo opnaaien als het hurling.

De benodigde stick werd nogal eens voor andere doeleinden dan alleen de sport
gebruikt. Bij gebrek aan geweren en pistolen bekwaamden de Ieren zich in hun
strijd tegen de Engelsen voornamelijk in het gericht slaan met een stick van
stenen over tientallen meters. Zo gericht, dat in tijden van oorlog heel wat
Engelsen tandjes moesten tuffen bij het wegkoppen van de stenen; als ze
tenminste niet al hun laatste adem uitbliezen bij zoveel nauwkeurigheid. Het is
dan ook niet vreemd dat in de historie op tal van manieren werd getracht hurling
uit te bannen. In de Middeleeuwen, om precies te zijn in 1366, werd er al een
'Statute of Kilkenny' uitgevaardigd, die het spelen van hurling verbood. De
'Statute of Galway' (1527) en de 'Sunday Observance Act' (1695) deden er in de
loop der eeuwen nog een schepje bovenop in hun strijd het hurling te laten
verdwijnen. Het spel overleefde echter.

'Father' Seamus Gardiner, wereldberoemd in Thurles en omgeving, grinnikt als de
heftigheid van de 'history of hurling' ter sprake komt. Zijn witte bordje,
onderdeel van zijn religieuze pinguinpak, steekt boven zijn overjas uit. Het is
zondag, maar op de dag van God is het prima vertoeven in Sample Stadium, de
hurlingtempel van zijn kleine woonplaats. Hij is overigens niet de enige
geestelijke. Het overdekte zitvak zit er vol mee. En terwijl de regen met bakken
uit de hemel komt, zijn dertigduizend staanplaatsen gevuld met het 'gewone
volk'. Gardiner verzucht: "De strijd heeft alle eeuwen overleefd. Iedere
rechtgeaarde Ier heeft hurling en gaelicfootball in zijn bloed. De spelers zijn
onze helden. Krachtige atleten, die met de grootste precisie een bal over
tientallen meters kunnen plaatsen. En tegelijkertijd fysiek geweld niet schuwen.
Je kan ze wel sturen voor een bodycheck."

Dan ineens een onderbreking. Gardiner is geirriteerd, als buitenstaander is een
gepaste stilte even beter op z'n plaats. Veertigduizend man strekken de benen.
Hoewel het slechts een provinciale halve finale betreft, zetten alle Cork- en
Waterford-fans het Ierse volkslied in. De plaatselijke fanfare wordt volledig
overstemd. Na drie minuten gaat Gardiner tevreden zitten. "Waar was ik gebleven?
Oh ja, en het allermooiste aan hurling is wel dat alle 'GAA-members' gewoon
amateurs zijn. Niemand verdient een cent aan z'n sport. Ze zijn in het dagelijks
leven gewoon arts, advocaat of boer. Waar vind je dat tegenwoordig nog?"

Het 'Engelsman pesten' zal echter ook altijd een onderdeel van de sport blijven
zijn. Alleen al het feit dat iedere Ier mag meedoen aan de competitie. Zolang je
maar bewezen Ier bent. Dat geldt dus ook voor de Noord-Ieren. Hoe kan je in de
moderne geschiedenis de Engelsen beter treiteren? Van de 32 county's die
meestrijden, beslaat het verloren land er heden ten dage maar liefst zes. Net
als de overige county's strijden zij mee om de zo felbegeerde Liam Maccarthy
Cup, genoemd naar de Ierse immigrant, die in de negentiende eeuw in Londen
leefde. Sinead: "Ieren zitten overal op de wereld. Degenen die zijn vertrokken,
uit eigen beweging of gedwongen en hun nazaten, zijn ons net zo lief als onze
eigen mensen. Daarom hebben steden als Londen en New York hun eigen county's,
zodat de Ieren daar een band kunnen behouden met hun vaderland. We eren niet
voor niets elk jaar Liam Maccarthy met het uitreiken van de beker, die zijn naam
draagt. Als ze maar een Iers paspoort bij zich dragen. Dan maakt het niet uit
waar je woont. Eens een Ier, altijd een Ier."



LOAD-DATE: Rubriek Extreem Overzomeren door Mascha de Jong
July 10, 2002

De legende wil dat twee Ierse teams in 1272 voor Christus' geboorte, zo'n 3273
jaar geleden, voor het eerst hurling speelden. Er stond geen titel of beker op
het spel.

De laatste adem, daar ging het om.

Heeft alles te maken met eergevoel. Eerst het eergevoel tegenover elkaar, later
tegenover de Engelsen. Want die overzeese Oosterbuur, beter bekend als 'het rot
der aarde', aldus elke rechtgeaarde Ier, moet overal en altijd worden getergd.
Vernederd. Het liefst vernietigd. Al kostte het soms het eigen leven.

De heroische verhalen hebben overleefd. Leven is nu belangrijker dan de dood.
Het winnen van de nationale All-Ireland finale in Croke Park voor 70.000
oververhitte Ieren maakt zelfs onsterfelijk.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               51 of 97 DOCUMENTS

                                  De Telegraaf

                                  July 5, 2002

Column Eetgerink: Lippenstift

EETGERINK, HERMAN

LENGTH: 177 words


JE weet gewoon, dat er in de Haagse achterkamertjes van de oude garde met
venijnige spot is gereageerd op al dat gehannes binnen de LPF-gelederen.

Eveneens zie je voor je, hoe de bijna opgeduvelde paarse bende zich zit te
bescheuren over de laatste opiniepeiling waarin het Fortuynisme een veer heeft
gelaten.

En waar je gif op kunt innemen, is dat er al flink wordt gekonkelefoezeld over
scenario's om het komende kabinet binnen een jaar om zeep te helpen.

Maar wat je als gewone burger in elk geval mag hopen, is dat de beloofde gekozen
burgemeester er komt.

Zo'n mevrouw als de burgemeester van de Limburgse gemeente Heythuysen, die
tenminste het fatsoen heeft gehad af te treden omdat ze bij de drogist betrapt
was op het pikken van een lippenstift...

Zou dan misschien nog een tweede kans krijgen, bijvoorbeeld in een gemeente waar
de inwoners hun burgemeester hebben weggeschopt omdat hij weigerde uit zichzelf
te vertrekken toen er onder zijn verantwoordelijkheid een vuurwerkramp met 22
doden had plaatsgevonden.  HERMAN EETGERINK

LOAD-DATE: July 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               52 of 97 DOCUMENTS

                                  De Telegraaf

                                  July 5, 2002

Commotie rond ambtswoning in Nijmegen

NIJEN-TWILHAAR, HARRIE

LENGTH: 563 words


Commotie rond ambtswoning in Nijmegen; Burgemeester Ter Horst woont wederom op
stand

"Wij voelen ons beledigd", zegt buurvrouw Thijsen geemotioneerd. "En dat zal ik
haar in een persoonlijk gesprek nog wel fijntjes meedelen." Ze neemt het de
burgemeester persoonlijk kwalijk dat ze de Groenestraat vergelijkt met een
volksbuurt. "Ik spreek niet alleen voor mezelf, ook namens andere bewoners van
de straat."

Ter Horst (PvdA), die sinds een jaartje de belangrijkste burger van de oudste
stad van Nederland is, wil gedurende haar ambtstermijn op verschillende plekken
in de linkse enclave wonen. "Ik wil ieder jaar verhuizen naar verschillende
woonwijken van de stad", vertelt ze. Volgens haar is het goed om de sfeer van de
stad te proeven: "Het beste kun je dan tussen het gewone volk gaan wonen." Ter
Horst heeft het zelf over wisselwoningen, maar in werkelijkheid bestiert de
ex-wethouder van Amsterdam de mooiste huurpanden in de vrije sector.

Het afgelopen jaar heeft Guusje ter Horst een prachtig appartement aan de
Waalkade gehuurd met een oogstrelend uitzicht op de uiterwaarden langs de Waal.
Nu betrekt ze een verbouwde bakkerij die voor veel geld wordt omgevormd tot
burgemeesterswoning. "Als je als burgemeester van buiten de stad komt, kun je op
allerlei manieren kennis maken met de inwoners, cultuur en sfeer van de stad. Ik
heb er voor gekozen om regelmatig te verhuizen", stelt ze. Vervolgens zegt Ter
Horst vanwege haar inkomen niet in aanmerking te komen voor een sociale
huurwoning. "Dan ben je aangewezen op de vrije sector. Bovendien wil ik niet
voordringen op wachtlijsten."

Reuze handig

Volgens Ter Horst heeft de gemeente Nijmegen sociale ontwikkelingen in
stadswijken hoog in het vaandel staan. "Dan is het toch ook reuze handig om zelf
regelmatig van woonplek te veranderen. Met een koopwoning is dat een beetje
lastig."

Inmiddels zijn zo'n twintig bouwvakkers, installateurs en woninginrichters druk
in de weer om het fraaie appartement in puike staat op te leveren. Veel
omwonenden in de Groenestraat vinden dat Ter Horst de Nijmegenaren een verkeerd
beeld van de werkelijkheid heeft voorgespiegeld. Zoals het echtpaar Thijsen, dat
alweer zo'n dertig jaar in de straat woont: "Wij vinden het ronduit beledigend
hoe ze onze straat heeft getypeerd. Het is een prachtige, chique leefomgeving.
Niet alleen wij, maar talloze buurtbewoners voelen zich een beetje
geschoffeerd."

Zoals Rob Fransen, toekomstig buurman en eigenaar van een winkel voor
paardensportartikelen. "Hoezo volksbuurt, dit is helemaal geen volksbuurt!",
zegt hij. "Ze moet hierachter in het Willemskwartier gaan wonen. Maar schijnbaar
vindt ze die wijk te armoedig."

Ook volgens andere bewoners heeft Ter Horst zich een paar straten vergist. "Die
volksbuurt kun je typeren als een afspiegeling van de multiculturele
samenleving", zegt mevrouw Thijsen. Buurman M. Martens hoopt binnenkort een
verklaring te krijgen van de burgemeester. "Ik ga snel bij haar op de koffie,
voor je het weet is ze alweer vertrokken", zegt hij. Ter Horst hoeft volgens hem
niet te rekenen op een groots onthaal in de buurt: "Dat gebeurt meestal in een
volksbuurt, hier niet."

De burgemeester zelf vindt alle commotie rond haar woning wat overtrokken. Ze is
van mening dat ze ook aan de rand van de betreffende volksbuurt voldoende
contact zal opbouwen met de bewoners.

LOAD-DATE: July 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               53 of 97 DOCUMENTS

                                  De Telegraaf

                                 June 12, 2002

Column Eetgerink : VARIANT

EETGERINK, HERMAN

LENGTH: 162 words


HEEL interessant, al die varianten waarover de christenen, de liberalen en de
fortunisten nu aan het touwtrekken zijn.

Mag de gewone man voortaan wat meer overhouden van zijn zuurverdiende loon?

Zo ja, uit welke zak kan hij dan wat minder bestolen worden? Uit zijn achterzak,
zijn linkerzak of zijn rechterzak?

Een deel van de woonwaarde buiten schot laten zodat de ozb wat lager wordt?

Of iedereen een netto korting geven van 100 euro, op zijn ozb?

Enfin, de onderhandelaars trekken maar aan hun touwen.

Als ze maar oppassen voor Zalm, de glimpieper die in zijn paarse periode nooit
hard is opgetreden tegen de dieven op lokaal niveau... De vele tientallen
gemeenten, die een deel van de Zalmsnip roofden van hun inwoners.

De Zalmsnip wordt nu afgeschaft... 'Au!' roepen de roversgemeenten.

Gaat Gerrit hen weer stiekem helpen met een lokale-lastenvariant van elastiek,
of heeft hij eindelijk besloten zijn leven te beteren?

HERMAN EETGERINK

LOAD-DATE: June 14, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               54 of 97 DOCUMENTS

                                  De Telegraaf

                                 June 11, 2002

Rubriek analyse - Jacques Chirac zit gebeiteld

NIJDAM, PIETER

LENGTH: 501 words


Men moet de huid niet verkopen voor de beer geschoten is, maar alles duidt erop
dat de positie van Jacques Chirac onaantastbaar is geworden. Waarschijnlijk
gesteund door een enorme meerderheid in het parlement, kan de onlangs herkozen
president zich vanaf aanstaande zondag de nieuwe zonnekoningvan Frankrijk
noemen.

Het is nog maar kort geleden dat de neo-gaullistische Chirac zwaar onder vuur
lag wegens allerlei frauduleuze zaakjes, toen hij nog burgemeester was van
Parijs. De Franse Raad van State redde echter zijn huid door hem in een
omstreden bepaling onschendbaarheid te geven, zolang hij het presidentsambt
uitoefent.

Als Chiracs mandaat er in 2007 opzit, hoeft hij niet meer bang te zijn voor
eventuele rechtsvervolgingen. Zijn vermeende jeugdzonden uit de jaren zeventig
en tachtig zijn dan immers verjaard.

Vanuit het Elysee kan het 69-jarige staatshoofd samen zijn vrouw Bernadette en
dochter Claude, die tevens zijn spreekbuis is, in alle rust het land besturen.
Socialisten die de afgelopen jaren op hoge bestuurlijke posten zijn benoemd door
ex-premier Jospin, zullen weer plaats moeten maken voor politici die trouw zijn
gebleven aan hun grote rechtse baas. Ook in het Franse Corps Diplomatique wordt
een stoelendans verwacht van ongekende omvang.

Alsof er geen lessen kunnen worden getrokken uit het verleden, vervolgt Chirac
zijn Realpolitik die hij decennia lang trouw is gebleven. Met een polariserende
koers jegens de andere machtsfactor, de socialisten, blijft daarmee een traditie
bestaan die kenmerkend is voor de Franse parlementaire geschiedenis.

Dat Chirac bij de presidentsverkiezingen vijf weken geleden dankzij de steun van
links op overweldigende wijze zijn rechts-extremistische kandidaat Le Pen wist
te verslaan, lijkt vergeten.

In het kamp van de socialisten berust men merkwaardig genoeg in de situatie.
Links likt zijn wonden en dat heeft tijd nodig. Maar op de achtergrond worden de
messen toch al weer geslepen. Van een politieke consensus-structuur a la
Hollandaise wil immers niemand weten. "Met het in elkaar zakken van het
rechts-extremistische Front National is de oude tweepartijenstructuur weer in
ere hersteld en dat is goed voor het land", zo luidt het oordeel van het linkse
dagblad Liberation.

Waar de politiek echter geen rekening mee houdt, is de wens van het volk. De
uitermate lage opkomst van 64 procent van de kiezers zou een signaal moeten
zijn. Nee hoor, in de hierarchische Franse samenleving staan de bestuurders
mijlenver af van de gewone burger. Alleen als het uitkomt, meestal vlak voor de
verkiezingen, worden allerlei beloftes gedaan. Toezeggingen die later niet of
nauwelijks worden nagekomen.

"Ach, ieder volk krijgt de democratie die het verdient. Dat de Franse variant
afwijkt van de meeste ander westerse staten, past simpelweg in onze cultuur. Je
zult het voor lief moeten nemen, of emigreren", verzucht een filosofisch
ingestelde uitbater van een bistro in de Parijse wijk Marais.


Pieter Nijdam

LOAD-DATE: June 13, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               55 of 97 DOCUMENTS

                                  De Telegraaf

                                  May 31, 2002

Column Tegenpool : Haring

VERMAAK, HANS

LENGTH: 448 words


Hoe heftig het er ook allemaal aan mag toegaan in de wereld, goede tijden
slechte tijden, de eerste nieuwe haring is een jaarlijks terugkerende
gebeurtenis van niet te onderschatten betekenis. Overal herleven de discussies
waar de beste wordt verkocht en iedereen heeft daarover zijn eigen mening.

Zo zijn er mensen die vanuit, bijvoorbeeld, Osdorp naar het
Haarlemmermeerstation gaan, omdat daar bij die kraam de lekkerste haring van de
stad wordt verkocht. Ze treffen er dan binnenstadbewoners die er voor datzelfde
doel komen. De brug bij de Jan Evertsenstraat of tegenover het Concertgebouw of
de visboer op de Zeedijk (uitjes en zuur verboden) zijn ook veel geroemde
haringverkoopplekken. Weer anderen hebben hun eigen adressen, waarover tegen
intimi wordt opgeschept terwijl die voor buitenstaanders angstvallig worden
verzwegen.

Na jarenlange jaloersheid op al die collega's die haring gingen proeven en
testen op kosten van de baas, kwam het er deze week dan eindelijk van. Op veel
plaatsen - gratis op feesten en zelf betaald bij karren en in winkels - werd zo
veel mogelijk haring gegeten.

Met het volgende testresultaat. De prijs in de stad varieert van Euro 1,80 tot
Euro 2,50 en de kwaliteit loopt nogal uiteen. Wantrouw de kraam die ook hotdogs
verkoopt, mijdt supermarkten met een nep-haringkar, wantrouw eigenlijk iedere
verkoper die niet ter plekke de haring voor de klant schoonmaakt. Wees beledigd
als wordt voorgesteld de vis in een stuk te consumeren. Dat hoort niet. In
Amsterdam nuttigt men, volgens overlevering, de haring in kleine stukjes, om de
heren van de beurs geen vette vingers te bezorgen.

Van de drie haringpartijen die zich allemaal de 'Enige Echte Amsterdamse'
noemen, wint het vrolijke feest aan de Amstelveenseweg het volgens kenners
glansrijk vanwege de haring van Wiebe. Een korenwijntje versterkt de smaak van
de haring, sloten bier laten de vis wel zwemmen - zoals in de volksmond wordt
voorgeschreven - maar bemoeilijkt het kritisch proeven van de nieuwe vangst.

Voor de liefhebbers is het uit oogpunt van de jaarlijkse traditie jammer dat er
steeds meer kramen verdwijnen. Twee jaar geleden waren er wel zeven
verkooppunten tussen Centraal Station en Munt, nu zijn het er nog maar drie. Dit
als gevolg van wettelijke maatregelen die de verkopers verplichten peperdure
koelinstallaties aan te schaffen of - in het geval van Amsterdam - een gemeente
die superlastig doet als het gaat om verlenging of opvolging van de vergunning
voor een standplaats.

Het brengt de mens tot de niet vrolijke gedachte dat de overheid bestaat om de
gewone man het leven zuur te maken. En dan smaakt zelfs die zoute haring toch
weer minder.

LOAD-DATE: June 7, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               56 of 97 DOCUMENTS

                                  De Telegraaf

                                  May 25, 2002

Saneerder niet altijd goed minister

HENDRIKS, JEROEN

LENGTH: 1010 words


Saneerder niet altijd goed minister; ONDERNEMER VREEST AFBREUKRISICO POLITIEKE
LOOPBAAN

Oud-Kamerlid Marjet van Zuijlen (35), tegenwoordig headhunter bij de Human
Capital Group, weet waarom mensen uit het bedrijfsleven zich niet en masse
melden op het Binnenhof. "Toen ik lid werd van de Tweede Kamer zeiden sommige
mensen over mij 'ze doet het als carriereopstapje'.  Grote onzin, politiek is
voor niemand uit het bedrijfsleven een opstapje. Je mag al blij zijn als je
daarna goed terecht komt."

"De carriereperspectieven zijn slecht voor Kamerleden. Als je tegen een
potential zou kunnen zeggen: 'ga een aantal jaren de Kamer in, dan kun je daarna
dit en dat bereiken', maar zo is het niet. Er zijn ook vrijwel geen goede
voorbeelden waar je naar kunt verwijzen," zegt de voormalig PvdA-politica.

Ook de uitstroom van de politiek naar het bedrijfsleven is marginaal. Van
Zuijlen: "Het ligt voor de hand dat mensen teruggaan naar de sector waar zij
vandaan komen. En de meesten komen zoals bekend niet uit het bedrijfsleven. Soms
zoekt een organisatie een oud-politicus als boegbeeld. En het Kamerlidmaatschap
geeft wel een zekere status. Werkgevers vinden dat wel interessant, maar ze
weten vaak niet goed wat ze er mee aan moeten. Politici doen bijvoorbeeld geen
managementervaring op in de Kamer. Een goed en serieus Kamerlid, maakt de meeste
kans op een nieuwe baan."

Belangrijke pluspunten zijn volgens Van Zuijlen onder andere "een stevige
persoonlijkheid, hoofd- en bijzaken kunnen onderscheiden en operationele kracht.
Echte doeners, maar politici zijn meestal praters."

Bovendien overschatten Kamerleden hun marktwaarde nogal eens. "Zij hebben toch
het hoogst haalbare ambt in het openbaar bestuur vervuld en willen daarom vrij
hoog insteken in een bedrijf of organisatie. Omgekeerd wordt er in het algemeen
echter niet zo tegen hen aangekeken. Dat is een beetje bedroevend. Politici
vinden zichzelf een behoorlijk salaris waard, maar de waarheid is dat zij vaak
bereid moeten zijn om een stapje terug te doen."

Ook moet een politicus zich flink aanpassen als hij in een bedrijf aan de slag
wil. "Je moet (weer) leren om onder een baas te werken, want Kamerleden opereren
vrij zelfstandig. Het is ook wennen om minder in de publiciteit te staan. En het
tonen van dienstbaarheid aan anderen, valt soms zwaar. In de politiek is het
juist andersom, omdat mensen iets van je nodig hebben," vindt Van Zuijlen.

Wouter Bos (38), afkomstig van Shell, schopte het inmiddels van PvdA-Kamerlid
tot staatssecretaris van Financien. Zijn ster is rijzende in de
sociaal-democratische gelederen. "Het lagere salaris speelt volgens mij niet
zo'n grote rol, maar vooral de enorme onzekerheden die kleven aan een politieke
carriere weerhouden ondernemers. Als je je kandidaat stelt, weet je niet eens
zeker of je wordt gekozen, laat staan welke portefeuille je krijgt. De mensen
willen echter op waarde geschat worden en zekerheid krijgen over hun toekomst.
De praktijk is echter dat je nooit weet hoe lang je politieke carriere duurt.
Het afbreukrisico wordt door mensen uit het bedrijfsleven als heel hoog ervaren.
Bovendien bestaat bij hen het beeld dat in de politiek termen als gekonkel,
wespennest en slangenkuil de boventoon voeren. Ik ben daar ook voor gewaarschuwd
bij mijn sollicitatie bij de PvdA, maar het is mij 100% meegevallen."

Wouter Bos heeft zich hogelijk verbaasd over het gemak waarmee Joep van den
Nieuwenhuijzen spreekt over de politiek. "Alsof iemand die in het bedrijfsleven
kan saneren ook meteen een goede minister is. Er is een levensgroot verschil:
een ondernemer is eigen baas. Als politicus moet je altijd rekening houden met
anderen. Je kunt ook niemand een bevel geven. Uiteindelijk is de Tweede Kamer de
baas. Het verschil tussen gelijk hebben en krijgen is ook groot."

Ook vergissen topondernemers zich volgens hem in de afstand tussen het luxeleven
met grote huizen en dure auto's dat zij leiden en dat van de gewone man op de
straat. "Je maakt mij niet wijs dat Van den Nieuwenhuijzen vanaf Curacao kan
bezien wat er in de Tarwewijk in Rotterdam moet gebeuren. Iemand die tanks en
houwitsers verkoopt en denkt de zorgsector te kunnen reorganiseren, dat moet ik
nog maar eens zien."

Bos kent maar drie succesvolle voorbeelden. "Hans Wijers, hoewel die na vier
jaar ook was afgeknapt op de politiek. Wim Dik die voor de politiek bij Unilever
werkte en daarna bij KPN en Onno Ruding die in de financiele hoek zat en bleef."

"Het is heel erg te prijzen als mensen in het bedrijfsleven zich willen inzetten
voor de publieke zaak, maar het gaat allemaal niet zo makkelijk als sommigen
denken. Daarom zal het altijd blijven bij een handjevol ondernemers dat de
overstap waagt," aldus Bos.

Pieter Hofstra (55) is inmiddels aan zijn derde periode in de VVD-fractie
begonnen. In 1994 verruilde hij zijn ingenieursbureau voor de politiek.

"Ik pleit al jaren voor meer mensen uit het bedrijfsleven in de politiek omdat
de Kamer een afspiegeling moet zijn van de samenleving, maar het zijn hier toch
vooral veel ambtenaren en onderwijzers," meent Hofstra. "Het gaat mij niet
alleen om ondernemers, want dat zijn ook geen wonderdokters, maar ook om
boekhouders, verkopers en monteurs. In het bedrijfsleven treedt men toch wat
daadkrachtiger op en zijn de mensen wars van bureaucratie," vindt de liberaal,
die veel verwacht van het nieuwe politieke klimaat.

Hofstra: "'Dat gescheld op elkaar en die lange vergaderingen, daar moet je niet
aan meedoen', zeggen collega-ondernemers vaak tegen mij. Ik vind het jammer dat
ze zo negatief zijn. Ik zeg ook wel eens dat ze geinteresseerden onder hun
personeel moeten stimuleren om de gemeentelijke of provinciale politiek in te
gaan."

Hofstra vindt het geen probleem dat er omgekeerd maar weinig oud-politici in het
bedrijfsleven belanden. "Het is niet van wezenlijk belang voor de economie dat
zij daar allemaal terecht komen. Jonge, goed opgeleide mensen komen daar wel aan
de bak, maar hoe langer je Kamerlid bent geweest hoe minder aantrekkelijk je
wordt."

LOAD-DATE: May 30, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               57 of 97 DOCUMENTS

                                  De Telegraaf

                                  May 24, 2002

'Al onze klanten woonden in huizen met personeel'

BOSCH, GIEL TEN

LENGTH: 597 words


Wie de modezaak Gerard A. van der Steur voor het eerst betreedt, waant zich op
de set van de Engelse comedyserie 'Are you being served' . Het originele
eikenhouten interieur, de verschillende zithoekjes en de nostalgische atmosfeer
doen het vermoeden rijzen dat ' Mr Peacock' en ' Mrs Slocombe' hier de clientele
adviseren bij het aanschaffen van een nieuwe garderobe. Alleen de lift
ontbreekt; in plaats daarvan gaat een brede houten trap naar de vertrekken boven
de winkel.

Hier is eigenaar Ab van der Steur geboren. De kamer waar hij het levenslicht zag
is nu een waar museum. Aan de muur hangen oorkondes en medailles die de
kledingzaak tijdens diverse modeshows heeft gewonnen. Op een lange houten tafel
liggen vergeelde foto's van mannen in maatkostuum, nota's uit het begin van de
twintigste eeuw, oude reclamefoldertjes en andere relikwieen die sinds 1789 zijn
verzameld. In totaal heeft Van der Steur, die geschiedenis als zijn hobby
beschouwt, een archief van vijftig meter lang bij elkaar weten te brengen.

De eerste eigenaar, Adrianus van der Steur, was behalve kleermaker ook
poortwachter. Hij verdiende niet genoeg als kleermaker en moest daarom als
belastinginner aan een van de Haarlemse poorten wat bijklussen. De twee
daaropvolgende generaties bouwden de naam van de kledingzaak verder op en in
1905 opende de grootvader van Ab van der Steur de modezaak in de Kruisstraat,
waar de winkel nog altijd is gevestigd.

Halverwege de jaren zestig nam Ab van der Steur de zaak over en een jaar of
twintig geleden voegde hij dameskleding aan het assortiment toe.

De eigenaar van Nederlands oudste kledingzaak raakt niet uitgepraat over de
rijke historie die het bedrijf kent. "Notabelen, jonkheren, bankiers en
burgemeesters hebben hier door de eeuwen heen hun pakken aan laten meten. Wij
brachten die kostuums vervolgens bij de mensen thuis. Eerst met een fiets en
later met een bestelauto. De mensen hoefden daarvoor nooit zelf aanwezig te
zijn, aangezien al onze klanten huizen met bedienden hadden."

Onder de clienten bevonden zich in de loop der jaren nogal wat mannen van stand.
Zo kocht de Haarlemse schilder Kees Verwey zijn maatkostuums bij Van der Steur,
evenals de auteurs Lodewijk van Deyssel en Godfried Bomans. "Mijnheer Bomans
ging bij binnenkomst altijd tegen zichzelf zitten schaken", weet de vertrekkende
eigenaar nog goed. "Zijn vrouw kwam dan met verschillende truien, colberts en
overhemden aanzetten die hij vervolgens goed- danwel afkeurde."

Ab van der Steur heeft de metamorfose van de herenmode van dichtbij meegemaakt,
van maatkostuums naar confectiepakken. "Ik heb de teloorgang van de kleermakerij
meegemaakt", vertelt Van der Steur enigszins weemoedig. "Voorheen verkochten we
90% maatkleding en 10% confectie. In die tijd hadden we ruim vijftig kleermakers
in dienst. Confectiekleding werd als minderwaardig beschouwd, denk aan dat
liedje van Louis Davids waarin hij het heeft over 'de gewone man met zijn
confectiepakkie an'. Maar confectiekleding werd steeds beter en goedkoper en
daarmee populairder. Ik verkoop nu nog maar 10% maatkleding."

Over het algemeen vindt Van der Steur dat Nederlanders zich steeds minder voor
kleding interesseren. Waar in het verleden mensen hun smoking nog aantrokken om
thuis te gaan eten, gaan ze volgens de winkelier nu in hun trui naar het
theater. "Ik kan me nog herinneren dat iedereen een pak aan had. Het aantal
pakken dat ik nu verkoop is echt een schijntje als ik het vergelijk met veertig
jaar geleden. Nu hebben mensen vaak maar een pak. En die is voor begrafenissen."

LOAD-DATE: May 30, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               58 of 97 DOCUMENTS

                                  De Telegraaf

                                  May 18, 2002

Special Centraal-Europa: Stad met 2400 bruggen HAMBURG

JONGEDIJK, THEO

LENGTH: 827 words


In Hamburg lachen ze zich een kriek om die paar bruggen waar de Nederlandse
hoofdstad mee pronkt. En geef ze eens ongelijk, want tegen 2400 bruggen kan echt
geen andere plaats op. Zelfs niet als alle bruggen van Venetie, Amsterdam en
voor mijn part die van Giethoorn bij elkaar worden opgeteld. Ook dan nog is
Hamburg de enige echte bruggenhoofdstad van Europa.

Hamburg had dus eigenlijk Hambrug moeten heten. Maar alleen omdat ze daar in het
hoge noorden van Duitsland een brug uitschelden voor 'Bruecke' gaat dat
taalgrapje niet op.

Een zonnig weekeinde heb ik in de Europese bruggenhoofdstad, die duidelijk meer
bekendheid geniet als grootste havenstad van Duitsland, rondgedwaald. En er ook
autogereden en rondgevaren. Want waar bruggen zijn, daar is ook water.

Maar waarom de bruggen in Nederland altijd openstaan uitgerekend als ik op de
weg zit en dicht zijn als ik een keer vaar, is mij een raadsel. In Hamburg kon
ik als automobilist onbelemmerd over bruggen rijden en er als aangemonsterd
passagier gladjes onderdoor varen. Zo slaan bruggen nog eens bruggen en daar
zijn ze toch voor? Geen ergernis, maar feest. Petje af voor die Hamburgers.

In het restaurant Warsteiner Elbspeicher, sfeervol ondergebracht in een
voormalig pakhuis langs de rivier, kwam ik in gesprek met Marcel Krol, een
landgenoot die in Hamburg woont. "Hoe zit dat nou met die bruggen?" vroeg ik
hem. "Ze hebben er hier zoveel, dat als je de weg een beetje kent er altijd een
alternatief is. Ik heb voor het laatst voor een brug moeten wachten in
Groningen. Dat was zes jaar geleden", grapte hij. Uitleg van een gewone burger
en niet van een verkeersdeskundige. Beroepshalve heeft Krol meer verstand van
verzekeringen. En dat is echt zo.

Het woord havenstad roept nog altijd associaties op met lawaai, stank en
overlast. Wie het nieuwe Rotterdam kent, weet dat die stelling een vooroordeel
is uit de vorige eeuw. De haven is daar allang uit de stad verdwenen.

Ga daarentegen in Hamburg eens aan de Elbe-kade staan. Gratis en voor niets
voltrekt zich het schouwspel dat haveneconomie heet. Maar ook hier worden de
scheepvaartbewegingen minder en zijn de grote kranen alleen nog maar aan de
horizon te zien.

De overslag verplaatst zich onder druk van de ruimte die containers nu eenmaal
nodig hebben steeds meer naar terreinen buiten de stad. Wie mammoetschepen
voorbij wil zien varen en gesleept wil zien worden door het Rotterdamse (!)
bedrijf Kotug, kan zich het beste een maaltijd gunnen in Finkenwerder Elbblick
aan de bedrijvige zuidoever. De oversteek loont de moeite en er is geen gevaar
meer voor natte voeten. De Elbe die hier nog al eens buiten de oevers wilde
treden, wordt nu in toom gehouden door een bijna meterhoge 'Schutzmauer'.

In de Speicherstad, eens het centrum van de stukgoedoverslag in pakhuizen, op
loopafstand van de drukke Ost-West Strasse (en dan zijn we weer terug aan de
stadskant), wordt het beeld steeds meer bepaald door winkeltjes, horeca en
toeristen.

Hiervandaan is het niet ver lopen naar het centrum van Hamburg, dat rondom het
stadhuis is te vinden. De 112 meter hoge toren van dit imposante bouwwerk is een
makkelijk herkenningspunt. Het leven in het centrum wordt aangenaam beinvloed
door de twee grote meren, die voor een ruimtelijk effect zorgen en bekend staan
als de Binnen-Alster en de Aussen(Buiten)-Alster. De chique winkels en dito
hotels in deze omgeving, zoals het bekende Vier Jahreszeiten aan de kleine
Alster, weerspiegelen de hoge levensstandaard die velen er in Hamburg op kunnen
nahouden. Aan een beetje kledingstuk hangt hier een prijskaartje met drie
cijfers voor de komma van de euro.

Paleisjes

De Binnenalster is ook de plek waarvandaan de rondvaartboten vertrekken. Een
comfortabele manier om de stad te leren kennen en zelfs een stukje van de zeer
natuurrijke omgeving te zien. Hier staan huizen die aan onze paleisjes langs de
Vecht doen denken.

Prijzen van een rondvaart liggen rond de tien euro per persoon, afhankelijk van
de route die wordt gekozen. Om van de Binnenalster naar de Aussenalster te
komen, stuurt de schipper eerst onder de Lombardsbruecke door en dan onder de
Kennedybruecke. Hier wordt duidelijk dat de waterkant en de zelfkant van deze
stad heel dicht bij elkaar staan. Tientallen daklozen hebben onder de
oeververbinding met behulp van kartonnen dozen en slaapzakken een provisorisch
thuis geschapen.

Hamburg heeft een aantal attracties die als een 'must' worden beschouwd. Daartoe
behoort natuurlijk de Reeperbahn die vanwege de raamprostitutie bekend werd,
maar wie raakt er heden ten dage nog opgewonden van deze verschijningsvorm van
de betaalde liefde. Een alibi om er toch heen te gaan, vormt het verleden van de
Beatles, die in de directe omgeving (Strasse Grosse Freiheit) hun carriere
begonnen. Voor Euro 8,90 is er zelfs in de Hamburgse boekwinkels een
Beatles-Guide Hamburg te koop, uitgegeven door Europa-Verlag en geschreven door
Ulf Krueger.

LOAD-DATE: May 24, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               59 of 97 DOCUMENTS

                                  De Telegraaf

                                  May 11, 2002

'Dienst gaf kracht en sereniteit'

BOOGERT, HUIB

LENGTH: 470 words


Van onze verslaggevers


ROTTERDAM, zaterdag


De uitvaartdienst voor Pim Fortuyn in de Laurentius-kathedraal werd bijgewoond
door tientallen bekende Nederlanders, die na afloop ernstig en zwijgend de kerk
verlieten.

"Heel indrukwekkend", vonden de advocaten G. Spong en O. Hammerstein. Het
applaus en de spreekkoren van de aanhangers buiten op straat waren in de kerk
hoorbaar geweest, maar ze vonden dat niet hinderlijk. "Eigenlijk vond ik het wel
passend. Het gaf kracht en sereniteit", aldus Spong. "Het hoorde bij de dienst,
het hoorde ook bij Pim", zei Hammerstein.

Boerenleider Wien van den Brink was vooral onder de indruk van de afsluitende
toespraak van Fortuyns jongere broer Simon. "Als mevrouw Borst deze toespraak
hoort, houdt ze voor eeuwig d'r mond dicht over voortzetting van de
verkiezingscampagne."

Oprecht

Imam A. Haselhoeff had vooral oog en oor gehad voor de religieuze inhoud van de
mis. "Vooral de gedachte van bisschop Van Luyn, dat het geven aan armen en
zieken gelijkstaat aan het geven aan God." Verder sprak hij van een 'dienst van
oprechtheid'. Hij beschouwt Fortuyn ook als een oprecht mens. "Daarom gingen
waarschijnlijk zoveel mensen die hem niet kenden, toch met hem in zee."

Beroeps-oppepper Emile Ratelband had zich gestoord aan sommige beledigende
spreekkoren, die hij van buitenaf hoorde binnendringen. "Ik hoop dat heel
Nederland het signaal oppakt dat door de komst en het verdwijnen van Pim Fortuyn
is afgegeven, namelijk het signaal dat er wat moet gebeuren, en gauw ook. Dat
signaal zal worden opgepakt. Er zal worden geluisterd. Daar ben ik heilig van
overtuigd. We kunnen heel wat leren van de doortastendheid en de eigenwijsheid
van Fortuyn."

Filmregisseur en tv-maker Theo van Gogh had vooral het eindapplaus imposant
gevonden. Over het verscheiden van zijn goede vriend Fortuyn zei hij: "Volgens
mij is hij het slachtoffer geworden van een politieke moord, ingegeven door de
hetze van de paarse partijen."

Bokser Regilio Tuur was pas enkele maanden een goede bekende van Fortuyn. De
uitvaartmis paste volgens hem qua karakter goed bij de overledene. "Pim was een
man van bravoure. Hij zou deze mis zelf erg mooi hebben gevonden. Veel
belangrijker zou hij echter vinden dat zijn ideeen intact blijven."

Een andere intimus van Fortuyn, makelaar Harry Mens, vond dat de mis een
verbroederend effect had gehad. Hij vond de joelende menigte buiten erg storend.
"Bij het ter communie gaan keek een honderdtal 'gewone burgers' veelzeggend naar
Kok en Melkert. Dat vond ik een pijnlijk moment."

"De mis zelf deed volledig recht aan de persoon Fortuyn. Het allermooiste vond
ik dat de hondjes van Pim ineens begonnen te blaffen toen de voorganger aan het
eind van de dienst zei: We gaan nu afscheid nemen van Pim. Daarvoor gaven ze
geen kik."

LOAD-DATE: May 16, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               60 of 97 DOCUMENTS

                                  De Telegraaf

                                  May 8, 2002

'Terroristen ruimschoots onder ons...'

BODE, EMILE

LENGTH: 619 words


door Emile Bode


AMSTERDAM, woensdag


Guido van Rooijen had een voorspellende blik toen hij de Telegraaf vorige maand
mailde dat ook hij op Pim Fortuyn zou stemmen. De politieman waarschuwde echter:
"De terroristen zitten al ruimschoots tussen ons. Het feit dat Fortuyn continu
bedreigd wordt en daadwerkelijk risico's loopt, geeft al aan dat het gevaar
sluipend in onze samenleving is binnengekomen en straks met een explosie naar
boven zal komen."

Van Rooijen was een van de meer dan 750 lezers die reageerden op onze oproep hun
bezwaren tegen Paars onder woorden te brengen. Dat onderzoek werd een grote
aanhankelijkheidsbetuiging aan het adres van Fortuyn. Liefst 62% dacht op hem te
stemmen.

Een aantal van hen reageerde gisteren opnieuw. Uit woede, frustratie en boosheid
omdat hun idool door schoten werd geveld. Sommigen gaan volgende week beslist op
hem stemmen. "Uit postume eer", aldus mevr. Van Groeningen.

Signaal

Anderen doen dat niet, maar hopen dat het signaal dat Fortuyn heeft afgegeven,
door de gevestigde partijen wordt opgepikt. "Misschien worden ze nu in Den Haag
wakker geschud", mailt Lia Bastiaanse.

De bloemenzeeen voor Pim Fortuyn in het Mediapark in Hilversum, voor zijn huis
in Rotterdam en voor het stadhuis in de Maasstad zijn niet verwonderlijk. Binnen
een mum van tijd wist hij het hart van menig Nederlander te winnen. Dankzij Pim
Fortuyn toonden misschien wel honderdduizenden Nederlanders voor het eerst in
hun leven belangstelling voor de politiek. Hij is onmiskenbaar de eerste
politieke cultfiguur die ons land heeft voortgebracht.

Uit ons lezersonderzoek blijkt onmiskenbaar een grote genegenheid voor de
vermoorde politicus. "Dankzij Pim Fortuyn durven we eindelijk onze gevoelens
kenbaar te maken", schreef G.J. Driehuizen de Groot.

Veel Telegraaflezers stuurden ons vorige maand complete levensbeschrijvingen op.
Mensen die tegenslag op tegenslag moesten verwerken. Die zich door de politiek
en door de bureaucratie in de steek gelaten voelen en nu hun hoop op Pim Fortuyn
vestigden. Met een knipoog naar de Franse wijsgeer Voltaire schreef R. van Raay:
"Als Pim niet bestond, zou men hem moeten uitvinden."

Eerlijk

Voor heel veel gewone Nederlanders was Pim Fortuyn hun hoop in bange dagen. Hij
kon als geen ander de frustratie onder woorden brengen. Waarom overwogen ze op
hem te stemmen? Omdat familieleden stierven omdat ze niet op tijd geopereerd
konden worden. Vanwege de onveiligheid op straat. Omdat sommige mensen zich
zelfs thuis niet meer veilig voelen. Vanwege de normvervaging en het onfatsoen
en nog zo'n honderd andere beweegredenen.

Heel wat lezers hadden het gevoel dat Fortuyn voor een eerlijke politiek zou
zorgen, wars van achterkamertjes. C. Hendriks: "Pim heeft mijn stem. Hij roept
in heldere taal wat de gewone burger al jaren weet en roept."

Lang niet iedere lezer verwachtte wonderen van Fortuyn - Nederlanders blijven
een nuchter volkje - maar men hoopte wel op nieuw elan, een krachtdadige aanpak
van de problemen en een eerlijke politiek. Voor veel lezers was Pim Fortuyn een
politicus die klip en klaar zei wat zwijgend Nederland dacht. "Als onze stem op
hem niet helpt, dan straft het in ieder geval de paarse politici", aldus J.
Witte.

Vooral het feit dat hij het vraagstuk van de vluchtelingen hoog op de politieke
agenda durfde te zetten, oogstte bewondering. Daarom was de woede ook groot dat
linkse elementen hem in de ultrarechtse hoek probeerden te duwen. "Ik heb nooit
op mensen zoals Janmaat gestemd omdat dit een pure racist is", schreef mevrouw
Wielmakers. "Bij Pim voel ik me wel veilig. Hij durft te zeggen dat Nederland
vol zit, zonder dat daar racisme aan ten grondslag ligt."

LOAD-DATE: May 14, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               61 of 97 DOCUMENTS

                                  De Telegraaf

                                  May 6, 2002

Britse koningin erft volle pond

KOOL, WILLEM

LENGTH: 204 words


Van onze correspondent


LONDEN, maandag


De Britse koningin Elizabeth hoeft door een overeenkomst uit 1993 met de
toenmalige premier John Major, geen successierechten te betalen over de erfenis
van ongeveer 50 miljoen pond van haar 101-jarige moeder, de queen mum.

In het testament laat de koningin-moeder haar dochter kunstwerken na, waaronder
een een schilderij van Monet van naar schatting zeven miljoen pond, antiek en
racepaarden. Na aflossing van haar schulden van ongeveer een miljoen pond is de
resterende 50 miljoen pond, op enkele wel aan belasting onderhevige legaten na,
voor haar dochter. Gewone burgers zouden over een dergelijke erfenis 20 miljoen
pond aan successierechten moeten betalen.

In ruil voor het betalen van inkomstenbelasting sinds 1993, is overeengekomen
dat nalatenschappen van koningen en hun partners aan hun opvolgers vrij van
successierechten zijn. Toen prinses Diana stierf, moesten haar zonen, de prinsen
William en Harry, zeven miljoen pond aan successierechten betalen. Dat had op
een legale manier vermeden kunnen worden, maar prins Charles en de familie van
Diana wilden daarvan geen gebruik maken. Zij waren van mening dat de bevolking
dat ernstig zou afkeuren.

LOAD-DATE: May 8, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               62 of 97 DOCUMENTS

                                  De Telegraaf

                                  May 4, 2002

Arafat financierde aanslagen

VLIET, FRANK VAN

LENGTH: 544 words


Arafat financierde aanslagen; Israel komt met directe bewijzen

De beschuldigingen zijn gebaseerd op de verhoren van de tientallen Palestijnse
voormannen die zijn opgepakt en door Israel worden verhoord en de duizenden
documenten die de Israelische soldaten hebben buitgemaakt tijdens de invasie op
de Palestijnse Westelijke Jordaanoever.

Jeruzalem claimt dat het de directe betrokkenheid van Arafat kan bewijzen bij
zestien aanslagen, waarbij 27 Israeli's werden gedood en ruim 150 gewond
raakten.

Volgens woordvoerders van premier Ariel Sjaron zijn de meeste onthullingen
gedaan door , de leider van de Fatah-beweging van Jasser Arafat. Barghoeti was
tot kort een Palestijnse volksheld, omdat hij zich openlijk uitsprak voor
gewapende strijd van de Palestijnen tegen Israel. Jeruzalem beschuldigt hem
ervan ook de leider te zijn van de Al-Aksa martelarenbrigade, die tientallen
aanslagen heeft opgeeist.

Vals

De advocaat van Barghoeti, Khadar Shikerat, zei gisteren dat de Israelische
beschuldigingen vals waren "omdat mijn client heeft geweigerd antwoord te geven
op de vragen van zijn verhoorders".

Volgens de Palestijnse onderhandelaar Saeb Erekat "liegt Israel om Barghoeti en
president Arafat te beschadigen".

Israel stelt echter "dat de bewijzen zo hard zijn dat de internationale
discussie of Arafat genoeg doet om terrorisme te voorkomen belachelijk is. De
onthullingen tonen juist aan dat Arafat er alles aan deed om terrorisme te
promoten".

Sjaron bespreekt de situatie in Israel volgende week met de Amerikaanse
president George Bush. Hij zal ongetwijfeld proberen de Amerikanen ervan te
overtuigen dat Arafat het brein achter tal van terroristische aanslagen is. Het
is allang geen geheim meer dat Sjaron eigenlijk van Arafat af wil.

Overigens heeft Sjaron evenals Arafat de Amerikaanse plannen om in de zomer een
vredesconferentie over het Midden-Oosten te houden verwelkomd. Sjaron zei ook
dat hij naar Bush afreist met nieuwe verregaande vredesvoorstellen.

In de realiteit van alledag is van een toenadering nog geen enkele sprake.
Israelische troepen vielen gisteren kort de Palestijnse stad Nabloes binnen.
Daarbij kwamen twee Palestijnen en een Israelische officier om. Er werden
zeventien Palestijnen gearresteerd, waarvan sommigen volgens Israel een
zelfmoordaanslag aan het voorbereiden waren.

Israel heeft zich weliswaar uit de meeste Palestijnse steden teruggetrokken,
maar zegt zich het recht voor te behouden ze weer binnen te vallen als men daar
genoeg reden voor ziet.

In Bethlehem gaat het beleg van de Geboortekerk van Jezus gewoon door. Nieuwe
onderhandelingen liepen vast en volgens burgemeester Hanna Nasser werd een
poging voedsel naar het gebedshuis te brengen op het laatste moment door een
Israelische officier verijdeld.

De Palestijnen zeggen dat de circa 170 overgebleven mannen in de kerk - een
combinatie van door Israel gezochte Palestijnen, gewone burgers en geestelijken
- honger leiden en dorst hebben. Ze zouden nu gras van het gazon op de
binnenplaats eten en regenwater drinken. Israel stelt dat dit onzin is, omdat
het leger iedere dag voedselrantsoenen op de drempel van de kerk zou
achterlaten. Onafhankelijke waarnemers worden niet tot het gebied rond de kerk
toegelaten.

LOAD-DATE: May 7, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               63 of 97 DOCUMENTS

                                  De Telegraaf

                                  May 3, 2002

Column Willem Kool - Onthullingen

KOOL, WILLEM

LENGTH: 418 words


Voetbal en seks. Van niets raken de Britten meer opgewonden. En zeker als er
sprake is van een combinatie van beide onderwerpen. Voeg daaraan ook nog eens
rijkdom en de allures van een tv-ster toe en Groot-Brittannie slaat helemaal
door.

De media, maar ook de gewone man en vrouw in de straat kunnen er maar niet
genoeg van krijgen. De kortstondige seksaffaire van de Engelse bondscoach
Sven-Goran Eriksson met tv-presentatrice Ulrike Jonsson is al ruim een week 'hot
news'. Geen detail blijft onbeschreven.

Bijvoorbeeld dat de Zweedse coach door een au-pair in bed is betrapt met Ulrike.
En dat hij sindsdien zijn schoenen buiten de slaapkamer zet als teken dat hij de
sponde van de presentatrice deelt. Dit alles om te voorkomen dat de au-pair weer
onverwachts binnenloopt.

De met de Italiaanse schone Nancy Dell'Olio samenwonende voetbalcoach heeft zich
tot nu toe stoicijns en afstandelijk door de affaire heengeslagen. Het maakt van
Eriksson alleen maar een aantrekkelijker prooi. Speculaties over waar en hoe
vaak hij Ulrike stiekem heeft ontmoet, vullen menig pagina en radio- en
tv-journaal. En niet alleen die van de tabloids. De serieuze media doen volop
mee in de jacht op onthullingen en commentaren.

Zo is ontdekt dat advocate Nancy heel intelligent is, donkerbruin haar heeft en
al zes jaar zegt dat zij 37 jaar is. Nancy en Sven-Goran hebben elkaar in Rome
ontmoet, toen de Zweed daar voetbalcoach was. Zij heeft haar toenmalige
Italiaanse miljonairsechtgenoot voor Sven-Goran aan de dijk gezet met de
bedoeling hem nooit meer los te laten.

Van meet af aan is in deze affaire gebleken dat Nancy een 'no-nonsense' vrouw
is. Een met haar op de tanden. Op het hoogtepunt van de seksaffaire verliet zij
de 3,2 miljoen euro kostende Londense woning aan Regent's Park in designer-jeans
en een baseballpet op. Dit om te doen waar Latijnse vrouwen het best in zijn:
winkelen in Bond Street.

De winkeltherapie moet haar veel goed hebben gedaan. Advocaten maakten snel
daarna bekend dat de relatie tussen de bondscoach en Ulrike over was. De
voetbalbond bevestigde het ook nog eens. Al schreeuwde de moeder van Ulrike
vanuit Zweden nog steeds dat het stel een uitstekend paar vormt.

De reden dat Sven-Goran voor Nancy heeft gekozen, komt niet alleen vanuit het
hart, zo blijkt. De slimme advocate behartigt al zijn belangen buiten het
voetbal en heeft hem wereldwijd 'verkocht' aan computerspelletjes, cd's, mobiele
telefoons en nog veel meer. Conclusie: geld is sterker dan seks.

LOAD-DATE: May 7, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               64 of 97 DOCUMENTS

                                  De Telegraaf

                                 April 30, 2002

Arafat bijna vrij, situatie nog steeds hopeloos

VLIET, FRANK VAN

LENGTH: 564 words


door Frank van Vliet


TEL AVIV, dinsdag


Een maand nadat de Israelische tanks voor het eerst op de stoepen van het
hoofdkwartier van Jasser Arafat stonden, kan de Palestijnse leider uitkijken
naar een wandeling door Ramallah nu de opheffing van zijn 'huisarrest' binnen
bereik is.

Als er ook een compromis gevonden kan worden voor de belegerde Geboortekerk in
Bethlehem is ook het laatste grote struikelblok van de nu definitief op z'n
laatste benen lopende Israelische 'Operatie Verdedigingsschild' uit de
weggeruimd.

De vraag wie er nu gewonnen heeft, is daarbij moeilijker te beantwoorden dan wie
de verliezer is; dat is zonder meer de Palestijnse bevolking. De gewone burgers
die wekenlang hun huis niet uitkonden, die gebrek aan voedsel en medicijnen
hadden, wiens elektriciteit soms dagenlang was afgesloten en die het gevaar
liepen beschoten te worden als ze even de straat op wilden.

Met het besluit van de regering-Sjaron om Arafat zijn bewegingsvrijheid terug te
geven, heeft VS-president Bush duidelijk gemaakt wie het uiteindelijk voor het
zeggen heeft in Israel. Een echte winnaar is Bush echter ook niet, want daarvoor
heeft hij te lang geaarzeld met ingrijpen.

Sjaron, die zegt spijt te hebben Arafat niet te hebben vermoord toen hij daar de
kans voor had tijdens het Israelische beleg van Beiroet, zal tandenknarsend
akkoord zijn gegaan met het voorstel van Bush om Arafat te laten gaan in ruil
voor Britse en Amerikaanse bewakers voor de moordenaars van de Israelische
minister van Toerisme, Rehavam Zeevi. "Ik vocht met Gandhi" (de bijnaam van
Zeevi), aldus een emotionele Sjaron tijdens het kabinetsberaad waar besloten
werd het dwingende verzoek van Bush aan te nemen.

De Israelische premier kan er op wijzen dat hij grote delen van wat hij de
"Palestijnse infrastructuur van terreur" noemt rake klappen heeft toegebracht.
Talloze militante Palestijnen zijn opgepakt, munitiedepots ontmanteld en wapens
en documenten in beslag genomen. Israel is druk bezig om die spullen te
inventariseren in een poging de wereld duidelijk te maken dat Arafat en zijn
Palestijnse Autoriteit al die tijd achter terreuraanslagen hebben gezeten.

Belangrijker is nog dat het Israelische leger heeft aangetoond bereid te zijn
tot man tegen man gevechten in wat gezien werd als de broeinesten voor de
Palestijnse zelfmoordenaars; de Palestijnse vluchtelingenkampen. De in de
Arabische wereld sluimerende gedachte dat de Israeli's te verwend waren geworden
om echt hun leven op het spel te zetten, is daarmee de kop ingedrukt.

Ook Sjaron heeft echter niet gewonnen. De laatste aanslag in de nederzetting
Adura toont aan dat de Palestijnen de gewapende strijd niet hebben opgegeven.
Daarnaast heeft Israels isolatie van Arafat de Palestijn niet 'irrelevant'
gemaakt, zoals Sjaron wenste. En bovenal is het duidelijk geworden dat Sjaron
een plan mist om werkelijk vrede en veiligheid te brengen.

Blijft over, Jasser Arafat. Zijn Palestijnse staat in wording is verder weg dan
ooit. Daarnaast heeft met name de VS laten blijken weinig vertrouwen in hem te
hebben en hebben zijn Arabische 'broeders' ook niet al te veel voor hem gedaan.
Arafat heeft, zoals altijd, weer een crisis overleefd, maar dat is alles.
Daarmee zijn de drie politieke hoofdrolspelers in een maand vol geweld niets
opgeschoten en is een oplossing van het conflict nog steeds ver weg.

LOAD-DATE: May 3, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               65 of 97 DOCUMENTS

                                  De Telegraaf

                                 April 27, 2002

ZELFS PRIJSVERHOGING VAN 700%! 'Klagers hebben gelijk'

BODE, EMILE

LENGTH: 1981 words


ZELFS PRIJSVERHOGING VAN 700%! 'Klagers hebben gelijk'; Er komt maar geen einde
aan EURO-ELLENDE Directeur Centraal Bureau Statistiek:

Voor ons is het moeilijk te bewijzen of ook de supermarkten de euro hebben
misbruikt. Er zijn immers elke week tientallen aanbiedingen en er is een enorme
concurrentie. De peperdure planten, bloemen, groente en het fruit zijn
waarschijnlijk een tijdelijke aangelegenheid als gevolg van vraag en aanbod.
Niettemin zeer veel klachten. Vooral aan het adres van Albert Heijn en Laurus.
Dat laatste concern toonde zich geinteresseerd in de kritiek van haar klanten.
Ook 'goedkope' zaken, zoals de Hema, het Kruidvat en Blokker krijgen ervan
langs.

Wat de levensmiddelen betreft: liefst 20 klanten vertelden ons dat Yakult een
stuk duurder is geworden. Eerst zeven flesjes voor Hlf. 5,95, nu Euro 3,25. Een
procentuele stijging van 20 procent. Voor de rest veel klachten over de
prijsstijgingen van melk, vlees, margarine, muesli, voorgebakken frites, Bavaria
bier, theezakjes van Douwe Egberts, vis, luxe (Waldkorn)brood en tientallen
andere producten. Zelf ontdekten we deze week dat de kiloprijs ontbijtspek bij
Albert Heijn Euro 2,40 hoger is dan bij de Keurslager.

Andere winkels hebben volgens onze lezers ook onverklaarbare prijsstijgingen
berekend. Dat verschilt overigens per winkel(keten). Waarom batterijen en
lampenbollen soms zo duur zijn, is ons een raadsel. Zit daar nu ook een ecotax
op? Voorts werden bijvoorbeeld genoemd: gekleurde lampen-olie bij Xenos,
typelinten, de cartridges van Epson, kattenvlooienbanden, hondenbrokken,
medicijnen en veel producten bij de doe-het-zelfzaken. Vijf lezers wezen ons
erop dat spaanplaatschroeven opeens 120 procent duurder zijn geworden.

Het lenen van een videootje of dvd is in ieder geval bij tal van videotheken 20
procent en meer in prijs gestegen.

Ook de (merk)kleding is zeer aan de prijs. Een verkoopster in een damesmodezaak
mailde ons de volgende tekst: "De merkspijkerbroeken zijn nu vaak duurder dan
100 euro. Als je eenmaal boven de 100 zit, kun je de prijs verder verhogen. Als
je van 99 euro naar 101 euro gaat, doorbreek je een psychologische grens.
Fabrikanten gaan er immers vanuit dat sukkels een spijkerbroek van onder de 100
euro dragen en de happy few boven dit bedrag zit."

Ons advies: blijf vooral een sukkel.


Horeca

Enorm veel reacties over de horeca. Een aantal uitbaters meent dat zij ten
onrechte in een kwaad daglicht zijn gesteld. Dat is onzin. Wij hebben diverse
keren geschreven dat wij volledige bedrijfstakken niet willen beschuldigen maar
uitsluitend de ladelichters. Albert van Beek van snackbar Manneken Pis aan het
Damrak in Amsterdam eist per fax een correctie, omdat wij hebben geschreven dat
zijn puntzak frites Euro 3 kost. "De prijs klopt, maar de inhoud van deze zak
weegt bijna een kilo", stelt hij. Toch krijgt Van Beek geen rectificatie, want
wij hebben de naam van zijn bedrijf helemaal niet genoemd.

Bedrijfsleidster Nancy Lam van het restaurant Golden Garden is ook verdrietig.
"U schrijft dat wij onze prijzen met 15 procent hebben verhoogd, maar dat is
onjuist. Het was 11,9 procent en we waren al een paar jaar niet in prijs
gestegen." En J. Hulzebosch, eigenaar van eetcafe De Markt in Beilen, stuurt
zijn complete prijslijst als bewijs dat hij helemaal niet zo duur is. In een
telefonische toelichting erkent hij onmiddellijk dat heel wat collega's
belachelijke prijzen hanteren. "Ik was deze week in Amsterdam. Het is niet
normaal hoeveel je daar voor een glas bier moet betalen."

Ter geruststelling: Hulzebosch lijkt een eerlijke ondernemer. Bij hem een glas
Warsteiner voor Euro 1,40, een koffie voor Euro 1,30, een broodje ham voor Euro
1,60 en een flinke Wiener schnitzel met frites, rauwkost en een warme groente
voor Euro 8,50. We komen snel langs.

Gemeenten

De Vereniging van Nederlandse Gemeenten (VNG) vindt het onterecht dat deze krant
in een hoofdartikel spreekt van 'roofzuchtige lastenverzwaringen van gemeenten'.
Volgens de VNG stijgen de rijksbelastingen jaar in, jaar uit sneller dan de
gemeentelijke belastingen. Dat weten wij overigens allang en hebben daar eind
februari nog over geschreven. Maar wat de heren en dames ambtenaren en andere
hotemetoten maar niet willen begrijpen, is het feit dat burgers zich vooral boos
maken over absurde verhogingen die waarschijnlijk buiten alle
koopkrachtontwikkelingsplaatjes vallen, maar voor individuen keihard aankomen.
Waarom gaan de kosten van het onderhoud van een graf in Leidschendam omhoog van
Hlf. 80,15 naar Euro 95, een stijging van 125 procent?

Waarom moest Simon Wever, organisator van de avondvierdaagse in Schagen, vorig
jaar Euro 31 leges betalen en nu Euro 149,98, een stijging van zo'n 500 procent?
Natuurlijk weten we het antwoord al: omdat de gemeente de werkelijke kosten van
de avondvierdaagse moet doorberekenen. Maar is er dan nooit eens een raadslid
dat met zijn vuist of tafel slaat en zegt: een avondvierdaagse is gezond, de
eerste wandel-hooligan moet nog verwekt worden en zo'n stukje afleiding is
aanzienlijk goedkoper dan de subsidie aan het zoveelste honk voor
randgroepjongeren.

Waarom moet de heer Visser voor zijn vent- en standplaatsvergunning 700 procent
meer betalen?

Waarom zijn de zones voor de stadsmobiel voor bejaarden en gehandicapten in tal
van steden op 1 april fors in prijs gestegen?

Waarom is de toeristenbelasting zoveel duurder geworden waardoor bijvoorbeeld
Jan 'Modaal' de Wit voor zijn caravan nu honderd gulden meer moet betalen dan
vorig jaar?

Waarom moet een inwoner van Gouda voor zijn zomerhuisje aan de Reeuwijkse
Plassen Euro 1444 (Hlf. 3182,16) aan forensenbelasting per jaar betalen?

Waarom moet de heer Plokker nu Euro 78,36 hondenbelasting betalen en vorig jaar
Hlf. 110,56, een verhoging van 65 procent?

Jannie de Haan uit het Friese Luxwoude nam vorig jaar een optie op een
bouwkavel. De gemeentelijke aansluitingskosten (elektra, gas en water) bedroegen
Hlf. 2750. Dit jaar bedragen de kosten Euro 1842 of wel Hlf. 4052. Een stijging
van 47 procent.

Het zijn deze en talloze andere voorbeelden wat een deel van onze lezers witheet
van woede maakt.

Overigens is een deel van het particuliere bedrijfsleven geen haar beter.
Uurlonen en voorrijkosten zijn menigmaal exorbitant gestegen. Anno 2002 leven we
in een weggooimaatschappij. Als er bij u en bij mij iets kapot gaat, betaalt u
zich scheel. U bent bijna genoodzaakt iets nieuws aan te schaffen.

Veel mensen die met belachelijke prijsstijgingen worden geconfronteerd, vragen
om uitleg, maar krijgen zelden een duidelijk antwoord. Gemeenten poeieren de
vragen af met 'dat heeft de Raad zo besloten'. Ondernemers leggen de schuld bij
de inflatie of de stijgende inkoopprijzen. De tandartsen geven de schuld aan
minister Borst. We kregen ook een stuk of tien reacties van verkopers, die ons
vertelden dat sommige detaillisten een aantal producten uit het assortiment met
tientallen procenten hebben verhoogd, omdat de klant het misschien toch niet
ziet. Het betreft vooral speciale artikelen die je niet overal kunt kopen, zodat
er ook nauwelijks concurrentie is. "Mijn baas zei: Maak van de gulden maar een
euro. We zien wel waar het schip strandt", aldus een anoniem mailtje.

We kregen zegge en schrijve een telefoontje van iemand die gelukkig is met de
euro. Deze collectant van de Hartstichting klaagde aanvankelijk omdat de
collectezakjes die huis-aan-huis worden bezorgd, flink duurder zijn geworden.
Daarna vertelde hij: "We halen minstens 20 procent meer op dan vorig jaar, want
in plaats van een gulden doen heel wat mensen een halve euro (Hlf. 1,10) of een
hele euro in het zakje."

Fred van Raaij staat bekend als de 'europrofessor'. Hij doceert economische
psychologie aan de Katholieke Universiteit Brabant in Tilburg. Hij zegt:
"Enerzijds moeten de mensen leren in euro's te gaan denken en aan de andere kant
is het dom niet in guldens terug te rekenen omdat je dan de eventuele
prijsverhogingen niet kent."

Laconiek

Volgens hem zijn veel mensen laconiek met de euro omgesprongen door de gulden
met twee te vermenigvuldigen in plaats van factor 2,20. "Er was aanvankelijk
weinig waardebesef van de euro. Nu ontdekken de consumenten dat ze te veel geld
uitgeven en daarom ben ik niet verbaasd dat zoveel lezers reageren." Volgens hem
zullen veel Nederlanders nog jaren in guldens blijven denken, vooral als het om
grote bedragen gaat.

Een horecaondernemer vertelde ons dat vooral de jeugd zeer kwistig met de euro
omspringt. "Bij ons kost een pilsje 1,70. Dat is Hlf. 3,75 en een kwartje
duurder dan vorig jaar. Veel mensen geven gewoon twee euro en zeggen: 'Laat maar
zitten'. Dat is dus een fooi van 30 eurocent of wel 66 cent. Zoveel fooi kregen
we vroeger nooit."

De afgelopen week hebben we u uitgebreid geinformeerd over de europrijzen. Uw
reacties waren geweldig en daar willen we u hartelijk voor bedanken. We hopen
dat u er begrip voor heeft dat we lang niet met iedereen contact konden opnemen.
Enkele honderden brieven en mailtjes moeten nog bestudeerd worden. Uit veel
reacties blijkt een ware heimwee naar de gulden. Dat is echter een gepasseerd
station. Misschien dat door uw reacties de 'prijzenovertreders' hun leven
beteren. Wellicht gaat u nog scherper op prijsverschillen letten en mogelijk
wordt de politiek alerter.

Wellicht kan een nieuw kabinet eens een onderzoek houden naar de gevolgen van
een opeenstapeling van tariefsverhogingen voor bepaalde groepen. Zo kregen we
vele tientallen telefoontjes en brieven van ouderen met een aow en een klein,
aanvullend pensioen die door een combinatie van huurverhoging, stijgende
ziektekosten, duurder openbaar vervoer en andere prijsstijgingen zich grote
financiele zorgen maken.

Tot slot willen wij u een heel aardig telefoontje van de heer Tenser uit
Amsterdam niet onthouden. Hij dicht de grootste krant van Nederland wel heel
veel invloed toe. Op enthousiaste toon zegt hij: "Ik vind die actie van jullie
over het misbruik van de euro fantastisch. Bij ons in de supermarkt in Osdorp
zijn gisteren de prijzen verlaagd!"

Dit zegt Steven Keuning, directeur van het Centraal Bureau voor de Statistiek
(CBS). Het CBS doet maandelijks circa 100.000 waarnemingen van 1800 producten en
diensten.

Volgens hem zijn de prijzen van talloze producten dit jaar opvallend hoger
geworden. Keuning: "In januari gingen zelfs meer dan 60 procent van prijzen in
de horeca omhoog en dat is vrij uniek. Daar staat tegenover dat veel dure
producten niet in prijs zijn gestegen of zelfs zijn gedaald. Ik denk daarbij aan
auto's, computers en telefonie. Bovendien zijn de woonlasten heel bescheiden
omhoog gegaan. Alleen al dat laatste maakt 27 procent van het totale
inflatiecijfer uit."

Vrij fors

"Al met al zijn vooral goedkopere producten duurder geworden, maar dat heeft
niet zoveel invloed op het totale inflatiecijfer ofschoon 3,6 procent vrij fors
blijft. De boosheid ontstaat echter doordat een beperkt aantal producten flink
in prijs is gestegen."

Keuning begrijpt de onvrede van mensen die voor bepaalde diensten en producten
nu veel meer moeten betalen. "Bepaalde gemeentelijke tarieven zijn fors omhoog
gegaan. Dat is bijna onverstandig, want dat roept ergernis op. Aan de andere
kant gaat het om diensten waar veel mensen geen gebruik van maken. Dat geldt ook
voor parkeertarieven. Maar door een opeenstapeling van stijgingen kunnen
bepaalde groepen er wel meer last van hebben dan anderen."

Ook het CBS constateert een forse stijging van de prijs van levensmiddelen.
Keuning: "Fruit en groente zijn een stuk duurder geworden, maar dat komt mede
door slechte oogsten. Dat kan van tijdelijke aard zijn. Om u een indruk te
geven: de vleesprijzen dalen alweer." Overigens blijkt uit recent CBS-onderzoek
dat de meeste consumenten verwachten dat de ergste prijsstijgingen nu verleden
tijd zijn.



LOAD-DATE: Zelden in de geschiedenis van deze krant hebben zoveel lezers
gereageerd op onze oproep forse prijsverhogingen door te geven. Op dit moment
staat de teller op 1350 reacties die meer dan 3100 voorbeelden van
prijsstijgingen opleverden.
May 2, 2002

Ons lezersonderzoek heeft veel teweeggebracht. De Tweede Kamer vroeg tekst en
uitleg aan minister Zalm die de Consumentenbond heeft gevraagd een zwarte lijst
op te stellen van bedrijven en gemeenten die de euro hebben aangegrepen om
absurde prijsverhogingen door te voeren.

Vandaag een samenvatting van 'de week van de europrijzen'.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               66 of 97 DOCUMENTS

                                  De Telegraaf

                                 April 19, 2002

Column Eetgerink : VISDAG

EETGERINK, HERMAN

LENGTH: 166 words


VANDAAG een paar opgewekte vragen.

Wat is prettiger? Dat ze een maand eerder weg zijn, of de wetenschap dat je niet
meer hoeft te luisteren naar het gezemel?

Genoeg, over het politieke theater van deze week!

Andere vraag!

Wat is leuker voor een boef? Verdedigd worden door een raadsman die goed is in
het uitlokken van vormfouten, of het bericht dat het openbaar ministerie en de
rechterlijke macht verzuipen in de wassende stroom strafzaken?

Wat is fijner voor de gewone burger? Dat de Amerikaanse koffiefirma Starbucks
gaat zorgen voor enige bedrijvigheid in de doodstille Amsterdamse Afrikahaven,
of dat er dankzij die koffieboer binnenkort weer echte coffeeshops komen in het
land?

Wat is geruststellender voor de reiziger? Dat de conducteur op de trein
misschien toch blijft ook al had de NS-top hem willen afschaffen, of dat Frits
Bom vakantiereizen gaat organiseren waarop niets aan te merken is?

Wat is lekkerder? Kabeljauw of een scholletje?

HERMAN EETGERINK

LOAD-DATE: April 23, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               67 of 97 DOCUMENTS

                                  De Telegraaf

                                 April 19, 2002

'Tussen Kunst & Kitsch'

VELDE, PAOLA VAN DE

LENGTH: 442 words


'Tussen Kunst & Kitsch'; Expositie in Kunsthal over AVRO-succes

Sinds de eerste aflevering in 1984 trekt het programma een vaste schare kijkers.
De uitzendingen, waarin experts op het gebied van kunst en archeologie vertellen
wat de meegebrachte erfstukken en andere spulletjes van gewone Nederlanders
waard zijn, zijn behalve leerzaam, vooral ook vermakelijk. Schaamteloos komen
sommige mensen met de lelijkste dingen aanzetten. Hun hebzucht spat van het
scherm af. Hoe heerlijk is het dan om uit de mond van de expert te horen, dat de
premie van hun inboedelverzekering voorlopig niet omhoog hoeft: het getoonde
voorwerp is niets waard.

Tentoonstellingsmaker Benno Tempel van de Kunsthal lacht. "Ja, soms hebben die
mensen wel iets beschamends. Daarom hebben veel kijkers ook een
haat-liefdeverhouding met het programma. Niettemin is het natuurlijk toch het
leukste als er tijdens de uitzending een echt bijzondere vondst wordt gedaan.
Zoals laatst nog die stokkenstoel van Rietveld, die een meisje voor een
habbekrats op de rommelmarkt had gekocht. Voor deze expositie hebben wij een
selectie gemaakt uit de mooiste, gekste en kostbaarste voorwerpen die de
afgelopen jaren bij Tussen Kunst & Kitsch werden getoond. Zie het maar als een
hommage aan een heel bijzonder programma."

Voor de trouwe kijker is de tentoonstelling een feest der herkenning. Wie
herinnert zich niet het ronde paneeltje dat jarenlang in de keukenla lag bij een
Zeeuwse familie en als onderzetter voor hete pannen werd gebruikt? Het bleek bij
nadere inspectie van de Haagse kunsthandelaar John Hoogsteder om een authentiek
schilderijtje van Pieter Breughel de Jongere te gaan. De waarde werd op maar
liefst 35.000 euro geschat.

"Ken je deze nog?", vraagt Benno Tempel, terwijl hij op een grote gouden penning
met raadselachtige scripties wijst. "Een man had ergens in een antiekzaakje een
klomp zegelwas gekocht. Thuis ontdekte hij, tijdens het smelten van de was, dat
er een vergulde schijf in verstopt zat. Expert Mieke Zilverberg vertelde hem dat
het om een zeldzame orakelpenning ging, mogelijk uit de tijd van de Etrusken.
Een extreem kostbaar ding."

Het aardige van de presentatie in de Kunsthal is, dat alle voorwerpen naar hun
geldwaarde zijn gerangschikt. Er is een afdeling kitsch (van nul en generlei
waarde), curiosa (waaronder een fantastische toverlantaarn), kunstobjecten
beneden de 10.000 euro en voorwerpen met een waarde boven de 10.000 euro. Er
zijn schilderijen (zoals een jeugdwerk van Jacob Maris) bij, meubelstukken
(waaronder een fraai, met ivoor ingelegd pronkbureautje uit Nederlands-Indie),
sculpturen, glaswerk en sieraden.

LOAD-DATE: April 23, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               68 of 97 DOCUMENTS

                                  De Telegraaf

                                 April 16, 2002

'Ondernemers zullen weer schaamtegevoel krijgen'

VRIES, ALEX DE

LENGTH: 714 words


'Ondernemers zullen weer schaamtegevoel krijgen'; FNV-voorzitter over
wetsvoorstel openheid inkomens:

Aanstaande woensdag en donderdag behandelt de Tweede Kamer een wetsvoorstel van
GroenLinks om alle topinkomens in het bedrijfsleven openbaar te maken. Het kan
een historisch moment in de Nederlandse arbeidsverhoudingen worden. Geen enkel
land in de wereld gaat zover als GroenLinks wil, zelfs de Verenigde Staten niet.

Het gaat om een wijziging van de Wet op de Ondernemingsraden, waarmee de or het
recht op informatie moet krijgen over alle lonen en arbeidsvoorwaarden van
topmanagers in een bedrijf. Directeuren en toezichthouders moeten exact aangeven
wat ze verdienen en wat hun arbeidsvoorwaarden zijn. De inkomens van alle andere
managers die niet onder een cao vallen, moeten 'anoniem' via zogenoemde
functiegroepen in kaart worden gebracht.

Een Kamermeerderheid dreigt het voorstel te steunen, met name omdat de PvdA er
plotseling oren naar heeft. Eind vorig jaar stond GroenLinks in de Tweede Kamer
nog nagenoeg alleen in zijn wens voor een openbaarheidsrevolutie.

De werkgevers staan op hun achterste benen. Zij voelen zich overvallen door het
wetsvoorstel zo vlak na de vaststelling van de Wet Openbaarheid Inkomens voor
beursgenoteerde ondernemingen vorige week. VNO-NCW en MKB-Nederland dachten dat
ze voorlopig van de pijnlijke topinkomensdiscussie waren verlost.

Beide werkgeverskoepels hadden liever via de geijkte polderkanalen naar een
oplossing gezocht. Bijvoorbeeld via een aanbeveling van de Stichting van de
Arbeid, wetgeving zou dan niet nodig zijn. Een aanbeveling is minder
verstrekkend en kan zich rustig in de praktijk bewijzen. De Waal vindt echter
dat de werkgevers deze kans hebben verspeeld. "Tien jaar lang heeft de FNV
hierover zonder resultaat bij de werkgevers aan de bel getrokken. Ze krijgen
anno 2002 geen nieuwe kans; met wetgeving kunnen wij heel goed leven. Het
goedpraten van inkomensverschillen vanuit de Angelsaksische traditie strookt nu
eenmaal niet met hun geheimzinnigheid als om openheid wordt gevraagd. De tijd
dat het bij loondebatten alleen over Jan met de pet gaat is voorbij, Jan met de
hoge hoed is nu ook aan de beurt." De Waal doelt hier mede op het
initiatiefrecht dat GroenLinks aan de or wil geven om vat te krijgen op het
inkomensbeleid binnen ondernemingen.

Eindelijk weer eens een klassiek onderwerp om je als vakbeweging op te
profileren? "Onzin, het gaat gewoon om eerlijk delen", zegt De Waal,
"openbaarheid van inkomens betekent in feite dat het schaamtegevoel bij
topmanagers weer wordt aangesproken en zij grote inkomensverschillen binnen hun
onderneming motiveren."

Opvallend is verder dat het wetsvoorstel zich ook uitstrekt tot bedrijven die op
de grens opereren van overheid en markt, zoals ziekenhuizen, universiteiten,
zorginstellingen en woningbouwcorporaties. Naar schatting zouden ruim 11.000
bedrijven met meer dan 50 werknemers en een ondernemingsraad hun deuren en ramen
moeten opengooien als GroenLinks zijn zin krijgt.

MKB-Nederland waarschuwt dat vooral familiebedrijven de dupe zullen worden. De
specifieke arbeidsverhoudingen in deze bedrijven zouden door de verregaande
openbaarheid op 'oneigenlijke wijze' onder druk komen te staan. Ook wordt
gewezen op de ingewikkelde mix van inkomsten uit arbeid en vermogen bij een
directeur-grootaandeelhouder.

De Waal erkent deze kritiek ten dele. "Het is waar dat de achterban van
MKB-Nederland het slachtoffer is van de inhaligheid bij de aanhang van grote
broer VNO-NCW. Toch maakt dat niet echt iets uit, want familiebedrijven hebben
toch ook niets te verbergen?"

Socioloog Jelle Visser van de Universiteit van Amsterdam ziet wel degelijk een
probleem. "Vooral als het economisch minder gaat. Leg dan maar eens als
directeur-grootaandeelhouder grote loonverschillen uit.

Dat speelt vooral in de kleine familiebedrijven. In dat opzicht strekt het
voorstel zich te ver uit." Volgens Visser hadden VNO-NCW en MKB-Nederland zich
veel ellende kunnen besparen als ze zelf het initiatief hadden genomen. "Maar
ja, Jacques Schraven (voorzitter VNO-NCW, red.) heeft zijn achterban op dit
dossier niet in de hand. Met name bij de grote ondernemers is zijn positie
hiervoor te zwak. Toch is dat een gemiste kans in de polder."

LOAD-DATE: April 18, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               69 of 97 DOCUMENTS

                                  De Telegraaf

                                 April 6, 2002

Achter de gordijnen deel 4 : In parenclub worden STOUTSTE DROMEN waar.

KOOLHOVEN, MARTIJN

LENGTH: 1862 words


Achter de gordijnen deel 4 : In parenclub worden STOUTSTE DROMEN waar. ;
Tienduizenden Nederlanders verslingerd aan PARTNERRUIL

We zijn in parenclub Fun 4 Two, beter bekend als 'The Fun'. Volgens kenners de
beste parenclub van Europa, misschien wel van de wereld en - speciale avonden
daargelaten - uitsluitend toegankelijk voor stelletjes. "We weren vieze
mannetjes die hier alleen komen om met een meisje naar bed te kunnen", vertelt
Laurens.

Het verslaggeversteam van De Telegraaf - de echtgenotes laten ons in de steek -
mag bij wijze van uitzondering wel meegluren. Als we onze handjes maar
thuishouden en ons ook in lingerie hullen. Dat laatste is geen al te zware
opgave: in je dagelijkse kloffie loop je hier voor Jan met de korte achternaam
rond.

We vallen van de ene in de andere verbazing als rond half elf 's avonds de
diskjockey het dresscodeliedje draait: 'Trek die broek nou naar benee, stelt u
zonder meer tevree'. De dansende, drinkende of etende gasten gaan op hun gemak
naar de omkleedcabines en keren in pikante lingerie terug. De seks hangt in de
lucht. Een parade van boxershorts, lak mini-bikini's, bustiers, fishnet
catsuits, tiara bodies, topsetjes, sexy korsetten of gewoon bijna niets trekt
aan onze ogen voorbij.

Het publiek is opvallend jong. De leeftijdsgroep van 25 tot 40 jaar is veruit in
de meerderheid. Veelal mooie jonge mensen die hun jeugdigheid gretig etaleren.
Maar je hebt ook oudere jongeren die zich in leren string hullen en hun
'bierspieren' openlijk tonen. Dan zijn er dames die ondanks de in het oog
springende vetrollen de kwartcup en jarretels niet schuwen en daardoor beelden
oproepen van levende rollades.

Op de bovenverdieping gebeurt het allemaal. Daar wordt de daad bij het woord
gevoegd.GenotszolderDe verslaggevers krijgen een rondleiding van Astrid en
Wilma, twee dartele twintigers die met hun mannen stamgast zijn in dit lustoord.
Als groentjes op parengebied moeten we een paar keer slikken als we de
genotszolder bestijgen. Onze fotograaf zegt later: "Ik heb bijna alle honger- en
oorlogsgebieden in de wereld bezocht. Ik dacht dat ik alles had gezien, maar dit
slaat alles."

In een labyrint aan spaarzaam verlichte gangetjes, nisjes en kamertjes wordt de
seks letterlijk in allerlei standen bedreven. Hoe vindingrijk is toch de
Nederlander! We voelen ons voyeurs in een eindeloze peepshow, maar we zijn zeker
niet de enigen en bovendien vinden de paartjes het opwindend bekeken te worden.
Eigenaar Laurens had ons al eerder getipt: "Ga naar de kamertjes waar de dames
het hardst kreunen; daar vind je de meeste toeschouwers."

We passeren de hartenkamer, de spiegelkamer en de tijgerkamer. In de jungleroom
werkt een klein peloton in missionarishouding. In een belendende nis vrezen we
dat een varkentje wordt geslacht, maar dat blijkt de liefdesschommel te zijn
waar een voluptueuze dame op Spartaanse wijze naar haar climax wordt gebracht.
"Kijk maar even mee", zegt Astrid die wel wat gewend is.De eigenaren hebben hun
fantasie flink laten spreken. In een zijvleugel zijn de Walletjes nagebouwd. In
cafe De Roze Vagina draait een pornofilm, maar daar is geen belangstelling voor.
Geen wonder met zoveel warm vlees binnen handbereik. In massagesalon Helen's
Flamoes, in Huize De Paarse Eikel en in Kasteel Orgasmus wordt flink gezweet.
Brandweerkazerne De Spuitgasten ('wij rukken altijd uit') fungeert als
dark-room. Een El Dorado voor erotomanen. Hier geldt: vele handen maken licht
werk.Uit de Onze Natte Vrouwe Kerk stijgen geen hemelse gezangen op, maar
genotskreunen. In de S.P-Ermabank ('alleen bij ons aftrekbare rente') zijn een
vrouw en een man in de weer met een vibrator die zelfs een olifant doet
verstijven.

"Nu gaan we naar de orgiezolder", zegt Astrid die het eigen initiatief niet
schuwt. We moeten smalle ladders beklimmen - voor slechtlopenden is 'The Fun'
geen aanrader. In een ruimte van 8 bij 3,5 meter liggen aan weerszijden een stuk
of twaalf jonge onderzoekers die hun tongen in weelderig vlees masseren. Als
stelletje, trio of kwartet. We moeten door de vleesberg tijgeren om de andere
uitgang te bereiken. Er breekt hilarisch gelach uit. Een verslaggever roept:
'Woef, woef'.

In een aparte afdeling zijn de sauna's en het binnenzwembad, zeg maar de natte
ruimte, ondergebracht. "In het zwembad is seks verboden", zegt Astrid. ...Maar
vandaag even niet, want door beslagen brillenglazen ontwaren we een trio dat
bezig is met Standje Onbekend.LuilekkerlandVoor sommige Nederlanders kan Fun 4
Two het Sodom en Gomorra op seksgebied zijn. Voor de bezoekers is het echter een
luilekkerland waar de hyperseksualiteit werkelijkheid kan worden. In dit
etablissement geldt de strijdkreet: a dirty mind is a joy forever.

Bovenstaande zedenschets zou misschien de indruk kunnen wekken dat we rondlopen
in een ranzige sekstempel waar uitsluitend ordinaire seksverslaafden een
toevluchtsoord zoeken.

Niets is minder waar. The Fun is de vleesgeworden paradox op seksgebied: alles
mag, niets hoeft. Na een urenlange inspectie moeten wij tot de conclusie komen
dat:

- de gasten allervriendelijkst en ontspannen zijn;

- partnerruil niet verplicht is;

- veel stellen het alleen met elkaar doen, meestal in het bijzijn van anderen;

- een minderheid de groepsseks niet schuwt;

- als stelletjes wel zin hebben van lijf te wisselen, het contact meestal in de
bar of in een van de erotische ruimten wordt gelegd;

- het aanschouwen van de seks zeer op prijs wordt gesteld;

- er opvallend veel biseksuele vrouwen zijn die hun mannelijke partners laten
meegenieten.

- de combinatie vrije seks en uitgaan zonder terughoudendheid wordt
gecombineerd.Eigenaar Laurens zegt: "Als je hier binnenkomt, word je echt niet
besprongen. De meeste bezoekers zijn gewone Nederlanders. Een flink deel van hen
is ondernemer. Niet verwonderlijk want in een parenclub moet je juist
ondernemend zijn."Zijn vrouw Rineke haakt in: "Ik zeg wel eens: hier komt het
VVD-publiek. We willen ook beslist het betere publiek. Drugs zijn ten zeerste
verboden."

Als de club op zaterdag om 21.00 uur opengaat, is er van een opgewonden sfeer
nog geen sprake. De bezoekers drinken, eten en dansen. Anderen gaan naar de
sauna of naar het binnenbad. Er zijn zelfs gasten waar seks niet eens voorop
staat. "Ik denk dat ik vanavond niet eens naar boven ga", zegt Wouter. "Ik heb
wel een geweldige chick gezien, maar die is voor mij toch onbereikbaar. Laat m'n
vrouw maar lekker d'r gang gaan. Die heeft zin om met een leuke meid te
spelen."ErecodeHet is opvallend dat niemand elkaar ongevraagd lastig valt. Dat
is een erecode. Astrid: "Er is hier veel minder agressie dan in een willekeurige
discotheek. Daarom voel ik me hier ook hartstikke op m'n gemak."

Wilma: "Ik hou helemaal niet van platvloerse seks. In de darkroom kom ik voor
geen goud. Al die handen, brrr. Maar ik vind het wel spannend aan een meisje te
zitten, terwijl mijn man meekijkt."

Astrid: "Wij meiden zijn kieskeurig. Van de 150 mannen zijn er misschien vijf
knap; van de 150 meiden wel 140." Ze wijst op een lange, slanke, blonde godin
die heupwiegt op de dansvloer en zegt: "Dat lekkere ding kan alle meisjes
krijgen."

Rineke: "De meeste stellen hebben niet het idee dat ze hier vreemd gaan, want ze
doen het immers samen."

Veel gasten lopen er niet mee te koop dat ze een partnerclub bezoeken. Coen: "Er
rust nog steeds een taboe op partnerclubs. Zelf kom ik er wel voor uit en
maandagochtend willen vooral mijn mannelijke collega's op het werk precies weten
hoe het was. Ze zijn stinkjaloers want zij krijgen hun vrouwen meestal niet mee.
Noem mij trouwens een kerel die in gedachten nog nooit vreemd is gegaan?"

Niet ieder stelletje voelt zich op zijn gemak als het voor de eerste keer een
parenclub bezoekt. Wilma: "Het heeft een aantal keren geduurd voordat ik de
smaak te pakken kreeg, maar nu kom ik hier bijna elke week."

De vrouwelijke helft van een jong stel in een zijkamer voelt zich kennelijk niet
op haar gemak. Ze kijken hand in hand naar een xxx-pornofilm. Het meisje heeft
waarschijnlijk nog nooit een adultfilm gezien en staart vele minuten
onbeweeglijk naar het televisiescherm. Ze drinkt chocomel.Wilma: "Toch kun je je
aardig in die meiden vergissen. Je hebt ze erbij die de eerste keer in
grootmoeders korset gekleed gaan en je niet durven aan te kijken en een paar
weken later in de sm-kamer in de boeien hangen."Laurens en Rineke, beiden 51,
hadden jarenlang een goedlopende groentezaak in De Lier in het Westland. Maar
het verkopen van komkommers en bananen gaf weinig bevrediging en bovendien waren
zij al bezoekers van een parenclub toen het woord nog moest worden uitgevonden.

Laurens: "We droomden van een exclusieve club. Na lang zoeken konden we deze
boerderij kopen. Het was heel moeilijk een hypotheek te krijgen en een
vergunning van de gemeente. Een parenclub valt namelijk onder de
seksinrichtingen. Met vallen en opstaan zijn we begonnen en nu zijn we misschien
wel de meest toonaangevende club in Europa."

De meeste Nederlanders hebben nog nooit een parenclub van binnen gezien en
zullen er ook nooit komen, maar wie denkt dat partnerruil een zeldzaam erotisch
verschijnsel is, vergist zich deerlijk.

Rineke: "We hebben 15.500 stelletjes als lid! Dat zijn meer dan 30.000 mensen.
Sommigen komen maar een keer, anderen veel vaker."

Volgens Laurens telt Nederland een stuk of tien parenclubs. Hij moet zich
vergissen. Op het internet vinden we er moeiteloos vijftig met namen zoals
Amourette, Cupido, Gogonuts, Mystique en New Country Club. In Muiden is de Fata
Morgana die ongeveer het 'kwaliteitsniveau' heeft van 'The Fun'. Daarnaast zijn
er talloze particulieren die via het internet en advertenties andere paren
uitnodigen om het met elkaar te doen. Laurens: "Je wilt niet weten wat er zich
achter menig gordijntje afspeelt."

Dat willen wij dus wel weten!ReserverenHet is dan ook geen boude
veronderstelling te beweren dat op een gewone zaterdag in club- of thuisverband
meer dan 5.000 stelletjes van partner wisselen. Laurens: "Wij zijn vrijdag,
zaterdag en zondag open en meestal moeten de mensen reserveren. Ze komen uit
alle landen. We hebben Denen en Schotten die hier om de week komen."

Als wij 'The Fun' bezoeken, zijn twee stelletjes uit IJsland komen aanwaaien.
Een stel uit Berlijn is rechtstreeks op Schiphol ingevlogen en met de taxi naar
Moordrecht gegaan. Als de club om vier uur 's nachts sluit, spoeden ze zich weer
naar Schiphol terug."

De parenclub in Moordrecht kan maximaal 150 stelletjes per avond herbergen. De
kosten bedragen 85 euro per twee personen. Dat is inclusief onbeperkt eten en
drinken. In Moordrecht loopt het storm. Circa 400 stelletjes per
weekeinde.Laurens en Rineke hebben geen tijd te genieten van hun status als
parenclubentertainers. Rineke staat meestal achter de bar en Laurens is manusje
van alles. Als oudere jongere loopt hij rond in een zwart shirt en boxershort en
relativeert: "Ik leeg de asbakken en sjok door de erotische ruimtes om de
condooms aan te vullen. En als de laatste gast is vertrokken, ruimen Rineke en
ik de rommel op. Dat doen we zelf. ...Je weet nooit wat je allemaal tegenkomt."S
L O T



LOAD-DATE: Terwijl u op de zaterdagavond braaf naar commissaris Rex kijkt,
zoeken vele duizenden Nederlanders elkaar op om aan partnerruil te doen. In het
vijfde en laatste deel van onze serie 'Achter de Gordijnen' over de
seksindustrie in Nederland nemen wij u mee naar Moordrecht, onder de rook van
Gouda. Daar is Fun 4 Two, misschien wel de bekendste parenclub van Nederland
gevestigd. Er zijn gasten die duizenden kilometers reizen om in deze
seksboerderij hun erotische hoogtepunt te bereiken. Wat u daar meemaakt,
overtreft uw stoutste verwachtingen.
April 10, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               70 of 97 DOCUMENTS

                                  De Telegraaf

                                 April 6, 2002

Wat is er mis met Paars?

BODE, EMILE

LENGTH: 1403 words


Wat is er mis met Paars?; Miljarden meer voor zorg en rechtsbescherming, 1,2
miljoen nieuwe banen, forse loonsverhogingen, miljarden guldens aan lasten

Met rode oogjes zouden ze lezen dat er een gezamenlijk spaartegoed van 295
miljard gulden was opgebouwd. Dat de pensioenfondsen meer dan een biljoen gulden
(Hlf. 1.000.000.000.000) in kas hadden. Dat beroemdheden zoals Bill Clinton
spraken van 'De Nederlandse oplossing' voor het werkgelegenheidsprobleem.

Maar als onze kleinkinderen de kranten van voorjaar 2002 zouden uitpluizen,
zouden ze ook lezen over de enorme opmars van ene Pim Fortuyn, die eenderde van
de kiezers in Rotterdam voor zich wist te winnen en in de strijd om de
Kamerzetels de gevestigde partijen het vuur na aan de schenen legde. Fortuyn,
die profiteerde van de ontevredenheid van de kiezers. Ach, zo nieuw is dat ook
weer niet. De grote Engelse regeringsleider Winston Churchill werd meteen na de
oorlog door zijn eigen onderdanen weggestemd.OptelsomWaar komt de onvrede van de
Nederlanders vandaan? Veel deskundigen, onder wie de ideoloog Paul Scheffer,
menen dat de onvrede met Paars een optelsom is van falend beleid op het gebied
van immigratie, onderwijs, de zorg en de politie. Bezien we de kale cijfers dan
constateren we dat op het gebied van de rechtsbescherming de uitgaven tussen
1995 en 2000 met liefst acht miljard gulden zijn gestegen (exclusief inflatie).
De kosten voor de gezondheidszorg zijn zelfs toegenomen van 56 miljard gulden in
1995 (toen Paars zijn eerste begroting presenteerde) tot 73 miljard gulden in
2002. Sinds 1994 is de Nederlandse economie met 25% gegroeid.

Wat is er dan in hemelsnaam aan de hand? Misschien stellen de onderzoekers van
het CBS en al die andere bureaus wel de verkeerde vragen? Zoals: Heeft een naast
familielid onlangs een zware operatie ondergaan en was u tevreden over de
behandeling? Of: Kent u iemand in uw naaste omgeving die heel lang op een
operatie moet wachten?Mogelijk stellen onderzoekers nooit de goede vragen. Ze
luisteren te weinig naar de drie miljoen Nederlanders die nog altijd tussen het
minimumloon en modaal verdienen, en dat is geen vetpot. De categorie mensen die
weliswaar mede geprofiteerd heeft van de welvaartsstijging, maar nooit een eigen
woning kan kopen en de tweedehands auto niet eens heeft afbetaald als deze van
ellende in elkaar stort.Meer dan honderd verklaringen van deskundigen en
zogeheten deskundigen hebben we de afgelopen vier weken in dagbladen,
opiniebladen, op radio en televisie gelezen, gehoord en gezien. Allemaal mensen
die een antwoord formuleren op de vraag waarom een kabinet in tijden van
overvloed (de zeven vette jaren zijn overigens weer voorbij) electoraal niet
profiteert, maar juist dreigt te worden afgestraft. Natuurlijk veel aandacht
voor het allochtonenvraagstuk dat het kabinet niet durft op te lossen. Maar aan
de andere kant: waarom overweegt ook iemand uit Surhuisterveen op Fortuyn te
stemmen terwijl hij bij wijze van spreken nog nooit een allochtoon in zijn dorp
heeft gezien?

Slechts zelden verdiepen de onderzoekers zich in het wezen van de gewone
Nederlander. Waarschijnlijk is daar een simpele verklaring voor: de
intelligentsia verkeert doorgaans niet in deze kringen. Zodoende vindt u geen
vragen over de tweeverdieners die zich krom moeten werken om hun uitgeklede
vinexwoning van een half miljoen in een saaie woonwijk zonder beloofd openbaar
vervoer af te betalen. Of de eenverdiener die elke dag in de file staat en bijna
nooit te hard rijdt (omdat hij dus altijd in de file staat) en toch wordt
betrapt omdat-ie 106 reed in plaats van 100. Of over de brave Nederlander die
elke week voor 300 gulden boodschappen doet bij de supermarkt en als dank een
parkeerboete krijgt omdat hij toevallig geen kwartje kon vinden en de chipper
buiten werking was.

Of de oudere jongere die kinderen heeft in het voortgezet onderwijs en
kotsmisselijk wordt van de vernieuwingen waar niemand, maar dan ook niemand om
heeft gevraagd. En met verbazing en afschuw moet aanzien dat op de basisschool
zelfs de tafels tot en met tien niet meer in het hoofd worden gestampt, omdat
kindlief erover mag nadenken. Dan hebben we het niet eens over de trouwhartige
leraar van 45 die tijdens zijn werkbare leven alleen maar werd geconfronteerd
met vernieuwingen en ook nog verrot wordt gescholden door zijn leerlingen en hun
ouders.

Natuurlijk moeten we ook het gevoel van onveiligheid noemen. Meer dan 55% van de
bevolking is bang om 's avonds de deur open te doen. De deur die vroeger bij
wijze van spreken dag en nacht open stond. Welke onderzoeker stelt trouwens de
simpele vraag: Mag uw dochter van zestien als het donker is alleen nog over
straat fietsen? Of: Vindt u het normaal dat zogeheten supporters van FC Utrecht
onbestraft het drukste treinstation van Nederland kunnen
ontregelen?ProteststemMaar er is meer onvrede dan een sterveling meteen, op het
eerste gezicht, in een oogwenk kan zien. Zo is het onmiskenbaar dat de
Nederlandse kiezer zich mateloos verveelt. Ook de hoogleraar F.R. Ankersmit
(theoretische en intellectuele geschiedenis aan de Rijksuniversiteit Groningen)
signaleert dat. In NRC-Handelsblad schrijft hij dat het Nederlandse volk uit
baldadigheid overweegt de gevestigde partijen de rug toe te keren. Politici
zoals Dijkstal (VVD), Melkert (PvdA) en De Graaf (D66) zijn door hun wollige
taal de exponenten van de saaiheid geworden. In dat opzicht is Pim Fortuyn
onmiskenbaar een geweldig alternatief, al was het alleen maar bij wijze van
proteststem.Als Fortuyn medio mei al meer dan tien zetels haalt, is al sprake
van een politieke aardverschuiving. Nooit eerder heeft een nieuwe partij in een
land waar volgens de Duitse dichter Heinrich Heine alles vijftig jaar later
gebeurt, zoveel zetels gehaald. Toch is de huidige vrijage van het Nederlandse
volk met Fortuyn (de verkiezingen moeten nog plaatsvinden) ogenschijnlijk
vreemd. In 1998 was slechts 15% van het volk (zeer) ontevreden over het
regeringsbeleid. De aftakeling van Paars is kennelijk snel gegaan. Aan de andere
kant: vijftien procent is wel goed voor bijna 25 zetels.In de hooglerarenstrijd
over Paars die in de media wordt uitgevochten, heeft Godfried Engbersen een
opvallend verrassende opvatting. Hij is hoogleraar Algemene Sociologie aan de
Erasmus Universiteit in Rotterdam. Volgens Engbersen is het onmiskenbaar dat
grote groepen Nederlanders de afgelopen acht jaar een forse stijging van de
welvaart hebben meegemaakt. "Aan de andere kant zijn we nu in een fase
aangekomen waarin we onze welvaart willen behouden. Dat geldt zowel voor de
allochtoon als voor autochtoon. Nederlanders willen hun auto blijven rijden, hun
hypotheek kunnen blijven aflossen en dure producten kunnen blijven kopen. De
grenzen van de economische voorspoed lijken echter in zicht te komen en daardoor
groeit de angst. De nieuwe toestroom van asielzoekers en arbeidsmigranten vormt
een bedreiging: Nederlanders zijn bang dat ze minder welvaart met meer mensen
moeten delen. Een stem op Pim Fortuyn is in dit opzicht niet verbazingwekkend.
Hij is een acceptabel alternatief. Een ogenschijnlijk verstandig mens, geen
Janmaat, geen uitgesproken racist, maar wel iemand die duidelijk maakt dat ons
land leefbaar moet blijven."Volgens Engbersen is de Nederlander na acht jaar
Paars gewend geraakt aan het relatief luxe leventje. "In plaats van dankbaar te
zijn, stellen de mensen gewoon hogere eisen aan het leven. De aanschaf van
luxeproducten is vanzelfsprekend geworden, want die heeft toch bijna iedereen.
En als je het goed hebt, klaag je ook eerder over de misdaad en het onfatsoen.
Dan vind je het vanzelfsprekend dat de huisarts en de medische specialist
onmiddellijk voor jou klaarstaan. Dan zeg je dat het onderwijs verloedert omdat
je niet meer begrijpt waarmee je kinderen bezig zijn. De burger heeft voor een
deel gelijk: er is veel op onze samenleving aan te merken. De toename van de
private rijkdom loopt niet gelijk op met de stijging van de particuliere
rijkdom. Aan de andere kant leven we in een tijd van de eisende, overvragende en
verwende burger."Wat is uw frustratie? Voelt u zich bedreigd? Welke belangrijke
zaken heeft Paars laten lopen? Waar ergert u zich aan, of bent u juist wel
tevreden? Schrijf naar De Telegraaf, ter attentie van Emile Bode, Postbus 376,
1000 EB Amsterdam. U kunt ook faxen (020-5852568) of bij voorkeur e-mailen naar
ebode@telegraaf.nl.



LOAD-DATE: WETENSCHAPPERS EN POLITICI staan in de rij om een verklaring te geven
voor de glorieuze opmars van Pim Fortuyn. Een opmars die deze week overigens tot
staan is gebracht. Zelfs de gehele vaderlandse en internationale geschiedenis
wordt overhoop gehaald om het succes te verklaren.
April 10, 2002

Volgens goed Nederlands gebruik heeft ieder zijn eigen opinie over de vermeende
afkeer van Paars. Vreemd blijft het wel, want we hebben het in materieel opzicht
de afgelopen tien jaar nog nooit zo goed gehad. De beloning voor Paars lijkt een
fikse afstraffing.

Vandaag vindt u op deze pagina een (financiele) opsomming van de resultaten van
Paars I en II en de reacties van de kenners. We zijn echter meer benieuwd naar
uw mening. Waarom overweegt u op Pim Fortuyn te stemmen, of op een andere dan
een gevestigde partij? Waarom bent u zo ontevreden of bent u juist wel tevreden?
Waar zit uw chagrijn?

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               71 of 97 DOCUMENTS

                                  De Telegraaf

                                 March 30, 2002

Noord-Korea balt zijn vuisten naar VS

LIU, TJYYING

LENGTH: 308 words


Op de scheidslijn in de gedemilitariseerde zone tussen de twee Korea's
verklaarde luitenant Kim Kwang Il zelfverzekerd tegenover een twintigtal
internationale journalisten dat Noord-Korea klaar was voor een eventuele
nucleaire oorlog met de VS.

"Wij zijn op iedere aanval volledig voorbereid", aldus Kim. "Vandaag de dag
heeft niet alleen Amerika kernwapens. De VS hebben geen idee over de kracht van
ons leger. De KPA heeft moderne wapens. Als Amerika ons met stokken aanvalt,
slaan we terug met kanonskogels", aldus de 46-jarige luitenant.

Kims woorden pasten uitstekend bij de gespannen sfeer die de journalisten als
gasten van de KPA in de 250 kilometer lange gedemilitariseerde zone werd
voorgehouden. Zwaarbewapende soldaten van de twee landen hielden elkaar op hun
eigen terrein nauwlettend in de gaten. Bij het binnentreden van een van de
blauwe barakken die op de scheidingslijn staan, keken de Zuid-Koreaanse soldaten
argwanend door de ramen naar binnen. Ook de Noord-Koreanen stonden met hun
geweren in de aanslag.

Sinds de toespraak van de Amerikaanse president George Bush, die de
communistische staat bij de 'As van het kwaad' indeelde, zijn de spanningen
tussen Washington en Pjongjang opgelopen. Militairen oefeningen die Amerika deze
week in Zuid-Korea begon, hebben nog meer kwaad bloed gezet in Noord-Korea en de
'gewone man' lijkt alleen maar gesterkt in zijn anti-Amerikaanse gevoelens.In
Seoel, niet al te ver van de plaats waar deze krijgshaftige taal werd geuit,
liet Zuid-Korea's president Kim Dae-jung weten dat de kansen op hervatting van
de dialoog met het communistische Noorden nog steeds gunstig lijken."Ik kan het
niet met zekerheid zeggen, maar het ziet ernaar uit dat de Verenigde Staten en
Noord-Korea op een dialoog afgaan", zei Kim gisteren tegenover ambtenaren van
het ministerie van Defensie.

LOAD-DATE: April 3, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               72 of 97 DOCUMENTS

                                  De Telegraaf

                                 March 22, 2002

De VOC in vogelvlucht

DETIGER, THEA

LENGTH: 489 words


De VOC in vogelvlucht; Vreemde rages op dubbel- expositie

Beide rages zijn terug te voeren op de handel van de Verenigde Oost-Indische
Compagnie (VOC), die precies 400 jaar geleden werd opgericht. Gedurende de hele
17de en 18de eeuw bracht deze eerste multinational ter wereld ons land namelijk
niet alleen grote rijkdommen, maar ook allerhande onbekende producten en
voorwerpen. Welk effect die hadden op het dagelijks leven kunnen we zien op de
dubbeltentoonstelling 'De kleurrijke wereld van de VOC' in het Nederlands
Scheepvaartmuseum Amsterdam en het Maritiem Museum Rotterdam. Het eten
veranderde, de dranken, het interieur, de mode en onze kijk op vreemde landen en
vreemde volkeren.

In het Amsterdamse museum staat de handel met India en China centraal en er zijn
dus Chinese prenten, Chinees behang en porselein zijn te zien naast prachtige
Indiase stoffen die nu nog voorkomen in de klederdrachten van Spakenburg en
Marken.

In Rotterdam draait de tentoonstelling om Japan, Indonesie en Ceylon en zien we
de 'Japonse Rok', geinspireerd op de kimono, die eind 17de eeuw door iedere
zichzelf respecterende heer werd gedragen. Verder de theerituelen, die begonnen
in de elite salons en later een rage werden onder gewone burgers. Laktafeltjes
en kabinetten. En natuurlijk de specerijen, die in grote hoeveelheden werden
aangevoerd en gebruikt werden voor medicijnen, als lekker luchtje in geurbollen,
zeep, shampoo en parfums, en om het eten te kruiden.

In beide musea bestaat de presentatie uit kleine overzichtelijke onderwerpen. De
VOC in vogelvlucht, dus, zoals ook het bijbehorende boek heet. In beide musea
heeft men ook de tentoonstelling kindvriendelijk gemaakt door geuren, geluiden
en doe-dingen. Je ruikt de specerijen, hoort de theekopjes rinkelen en luistert
naar de stemmen van kooplieden en wetenschappers van weleer.

Topstuk in Amsterdam is een stuk Chinees behang (20 m lang en 3,5 m hoog) uit
circa 1780, waar men toevallig op stuitte bij een Londense antiquair. Het toont
de Parelrivier bij Canton, waar niet alleen de Nederlanders maar ook de
Engelsen, Denen en Zweden handel dreven. Blikvanger in Rotterdam is een grote
nagebouwde keuken, waar de bezoeker via een spel de specerijen kan raden. Zo
treffen we kruidnagelen uit Ambon aan in Friese nagelkaas, chocoladepudding,
speculaas en tijgerbalsem; en foelie uit Banda in ketchup en cola.

De tentoonstelling in het Maritiem Museum Rotterdam duurt tot 15 september, die
in het Nederlands Scheepvaartmuseum Amsterdam tot 27 oktober. In beide musea
zijn vooral voor de jeugd tal van evenementen georganiseerd. Voor informatie:
020-5232222 of www.scheepvaartmuseum.nl. En: 010-4132680 of
www.maritiemmuseum.nl


In het Historisch Museum Rotterdam/ Stichting Atlas van Stolk (Schielandhuis,
Korte Hoogstraat 31) is t/m 16 juni een tentoonstelling van prenten, tekeningen
en briefkaarten te zien over 'Batavia, VOC-stad in de Oost'.



LOAD-DATE: Bespreking van de tentoonstelling De kleurrijke wereld van de VOC
March 28, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               73 of 97 DOCUMENTS

                                  De Telegraaf

                                 March 21, 2002

wat u zegt WUZ:_TEGEN_21-03 Verdient VVD een afstraffing?

WIEL, MARCELLA VAN DER

LENGTH: 2227 words


Wat zijn de zegeningen van acht jaar paars? "Wellicht is het enige paarse succes
het toegenomen aantal snelheidsboetes," merkt F. Ravestijn uit Maarssen schamper
op.

De VVD is in paniek door de opkomst van Fortuyn. Wild en ongenuanceerd slaat men
om zich heen. Zalm beschuldigt Fortuyn van bedrog. Dat klinkt uit zijn mond wel
heel komisch. Wie kon als minister van Financien profiteren van een wereldwijde
economische groei? Wie weigerde botweg elke compensatie toen de benzineprijs de
pan uitrees? Wie kwam met een belastingverlaging die geen belastingverlaging was
omdat allerlei andere lasten werden verhoogd? Wie maskeerde het
financieringstekort door een greep te doen in de kas van de sociale
verzekeringen? Wie bagetelliseert de oplopende inflatie? Zalm. VVD-voorzitter
Eenhoorn maakt het al even bont door ons te willen benaderen in
Jip-en-Janneketaal. Voor hem is de kiezer een onmondige kleuter met een beperkt
begripsvermogen. Je moet maar durven.

Valthermond, E.C. SantingMisleidendDe grote woorden van minister Zalm zijn
natuurlijk eenvoudig van repliek te dienen: neem bijvoorbeeld het kwartje van
Kok en de desastreuze inflatie (direct gevolg van het Paarse financiele beleid).
Ironischer is echter dat twee dagen later de eindconclusie van de zg.
Wachtlijstbrigade uitlekt, die vaststelt dat de wachtlijsten helemaal niet
afnemen, zoals Paars zelfgenoegzaam beweert, maar juist toenemen. Het misleiden
van de kiezer, wat Fortuyn maar al te snel wordt verweten, is kennelijk de
nieuwste Paarse strategie.

Eck en Wiel, Bob van DuurenGotspeBij de berichtgeving rond Fortuyn wordt vaak
vergeten dat het water veel Nederlanders tot de lippen staat. Alle plotselinge
woorden van Dijkstal en Melkert ten spijt, voorzien velen dat een volgende
regering van oudgedienden gewoon zal doorgaan met het beboeten van
automobilisten die luttele kilometers te hard rijden en het pakken van
slachtoffers die het wagen zich tegen criminelen te verweren. Ook de gewone man
ziet wis en waarachtig dat de bureaucratisering van het onderwijs en de zorg uit
de hand loopt en dat de veiligheid van het eigen goed en bloed niet langer is
gewaarborgd. Dat Dijkstal en Melkert hier opeens wat aan willen gaan doen, lijkt
een gotspe. Hoe betrouwbaar de Haagse gouvernantes zijn, bewijst immers dat
kwartje van Kok. En wat het asielprobleem betreft: dat Melkert toevallig met een
buitenlandse is getrouwd, wil niet zeggen dat hij Nederlands door de eeuwen
gelouterde christelijke beschaving - ik heb het niet over godsdienst -
ongestraft kan inwisselen voor culturen die al duizend jaar stilstaan.

's-Hertogenbosch,

Lambert van BeersAsielbeleidDeejays op radio 3 riepen luisteraars op niet op
Fortuyn te stemmen. Een slechte zaak dat zij hun positie bij de radio hiervoor
misbruiken en dat dit toegestaan wordt. Het is hier Zimbabwe niet. Maar waarom
die anti-Fortuynstemming? Is bijvoorbeeld zijn asielbeleid wel zo asociaal als
wordt beweerd? Nu geven vele asielzoekers duizenden, tegen hoge rente geleende,
dollars uit om naar het rijke Nederland te komen in de verwachting hier snel een
verblijfsvergunning te krijgen en veel geld te kunnen gaan verdienen. Dat valt
dus tegen. Het belabberde asielbeleid zorgt voor mensonterende toestanden. Veel
illegalen zwerven rond en zijn buitengesloten van allerlei sociale
voorzieningen. Opvangcentra zetten hele gezinnen gewoon op straat. Dit alles
wordt veroorzaakt door het slappe PvdA-beleid. Het duidelijke, strenge beleid
van Fortuyn, wat in sommige Europese landen al geldt, is m.i. veel socialer.
Mensen blijven dan uiteindelijk liever in eigen land en dat is een doodslag voor
allerlei mensensmokkelaars en ander gespuis. In plaats van zich zwaar in de
schulden te steken, kan men in eigen land proberen iets op te bouwen. En zo
hoort het ook.

Eindhoven, A. van de VenErgerlijkBuitengewoon ergerlijk dat het CDA Rotterdam
zich opstelt als verlengstuk van de PvdA. De Rotterdamse kiezers hebben zich in
verrassend groten getale uitgesproken voor Pim Fortuyn en gelijktijdig de PvdA
duidelijk bekritiseerd. En wat doet het CDA? Die toont lak te hebben aan deze
uitspraak van de kiezers door te eisen dat de PvdA mee moet doen.

Rotterdam, P. GerardsLege dopBij de vorming van het college in Rotterdam komt
het ware gezicht van Fortuyn in beeld. Hij wil met zijn club natuurlijk niet in
het bestuur zitten. Het ontbreekt zijn partij aan deskundigheid om mee te gaan
besturen en doe je dat toch, dan val je genadeloos door de mand en constateert
de kiezer voor een lege dop te hebben gekozen. Dus stel je bij de
coalitiebesprekingen onmogelijke voorwaarden, want dan vallen de andere partijen
vanzelf af en trek je je terug. Veel makkelijker is de rol van 'beste stuurlui'
spelen en overal hard tegenaan te schoppen. Hopelijk zijn de ogen van de kiezers
hierdoor opengegaan. Kiezen voor Fortuyn is kiezen voor veel geschreeuw maar
weinig wol.

Heerhugowaard,

Th.C.A. HooglandZwabberkoersDe VVD verwijt staatssecretaris Bos een zwabberkoers
met betrekking tot het fiscale regime van o.a. het leaseautoforfait en nu ook
weer betreffende de hypotheekrenteaftrek. Het wanproduct van het
leaseautoforfait waarmee woon/werkkilometers als prive worden aangemerkt, werd
echter wel door het voorstemmen van de VVD aangenomen. De VVD was eerst tegen
maar om de coalitie in stand te houden, werd toch maar weer voorgestemd. Dit was
niet de eerste keer dat de VVD overstag ging. Over zwabberkoers gesproken.

Hoorn, S. HopmanConservatiefIn 1894 werd de SDAP (Sociaal Democratische
Arbeiders Partij) opgericht door o.a. P.J. Troelstra. Dit was toen een gruwel
voor de zittende politieke klasse. Konden vertegen-

woordigers van de werkende klasse zonder enige traditie en/of politieke ervaring
zomaar in de Staten-Generaal komen? De rechtsopvolger van de SDAP, de huidige
PvdA, reageert als de gevestigde politieke partijen in 1894. Het valt mij op dat
de zogenaamd progressieve partijen enorm conservatief reageren op vernieuwingen,
terwijl dit 100 jaar geleden juist hun kritiek was. Het is te hopen dat het
Fortuyn-effect de gevestigde orde weer eens van hun gebaande paden (pluche)
afhaalt en dat men bereid is met iedere rechtmatig gekozen
volksvertegenwoordiger te praten. Of heeft men bij de PvdA de D van Democratisch
met vooruitziende blik uit de oorspronkelijke partijnaam weggelaten?

Amstelveen, P.A. van LierWaarschuwingHeel vriendelijk van PvdA, D66 en -
uiteraard - GroenLinks om net voor de verkiezingen de kiezers te waarschuwen.
Genoemde partijen willen de 'hardnekkige spitsrijder' meer laten betalen als de
kilometerheffing wordt ingevoerd. Dat zijn dus al die mensen die hardnekkig 's
morgens naar hun werk gaan en 's avonds hardnekkig weer naar huis gaan. De
kiezer moet goed bedenken dat dit niet het enige absurde en brutale plan is van
deze partijen om de burger financieel nog meer uit te knijpen.

Vinkeveen, C.W. Tempelaars

In oktober 1999 besloot de Tweede Kamer op voorstel van het kabinet tot een
nieuw beleid voor de terugkeer van uitgeprocedeerde asielzoekers. Daar waar de
overheid de laatste jaren niet in staat bleek een effectief uitzetbeleid te
implementeren, heeft men de rollen omgedraaid. Kern van het nieuwe
terugkeerbeleid is, dat de verantwoordelijkheid voor vertrek primair bij de
asielzoeker zelf ligt, immers hij is hier zelf heen gekomen en kan dus ook zelf
zijn terugkeer organiseren. Sinds enkele maanden raken velen van de ca.
5000-7000 Irakese asielzoekers die tussen 1997 en 1999 hierheen kwamen
definitief uitgeprocedeerd. Het gaat hier vaak om vluchtelingen die na hun
asielaanvraag niet werden erkend als verdragsvluchteling, maar wel een
voorlopige verblijfsvergunning kregen.Ingegeven door de grote instroom van
asielzoekers werd het beleid in 1998 restrictiever gemaakt. De voorlopige
verblijfsvergunningen voor Irakezen worden massaal ingetrokken. Bovendien wordt
Noord-Irak min of meer veilig verklaard. Gedwongen terugkeer dreigt en
vanzelfsprekend maakt men, overtuigd van het feit dat terugkeer naar Irak alles
behalve veilig is, gebruik van de juridische mogelijkheden door in bezwaar en
beroep te gaan tegen deze beslissing.

De uitspraken van IND en rechters zijn vrijwel alle negatief en hebben jaren op
zich doen wachten. Lamgeslagen door hun vlucht, de onzekerheid en het
perspectiefloze bestaan in een asielzoekerscentrum, wacht men vaak wel 3 tot 5
jaar op een alles bepalend besluit van de rechtspraak. In tegenstelling tot wat
wel eens wordt verondersteld, heeft de asielzoeker vaak geen enkele invloed op
deze lange tijdsduur. Het zijn de IND en rechters, die door overbelasting niet
tot snelle beslissingen op bezwaar en beroep kunnen komen.

Thans rollen de definitieve beschikkingen uit de molen van de rechtspraak.
Irakezen die in eerste instantie mochten blijven, worden nu, na een wachttijd
van vaak meer dan 4 jaar, gewezen op hun eigen verantwoordelijkheid voor
terugkeer. Hoe reeel is het om hun voorzieningen na 4 jaar te beeindigen en er
van uit te gaan dat het probleem zichzelf oplost? Los van het feit dat Irak,
heden ten dage behorend tot de 'as van het kwaad', aldus Bush jr., allerminst
veilig is en vrijwel niemand vrijwillig naar Irak wil, is er zelfs geen
mogelijkheid voor hen die wel vrijwillig terug zouden willen. Het IOM
(internationale organisatie voor migratie) is in opdracht van de overheid al
jaren bezig om terugkeer van uitgeprocedeerde Irakese asielzoekers mogelijk te
maken. Vrijwel zonder resultaat. Als men al de benodigde reispapieren kan
organiseren, maakt het VN-embargo het luchtverkeer naar Irak onmogelijk en is
men aangewezen op omringende landen. Maar Iran en Syrie zijn geen optie en
Turkije voelt er weinig voor om als doorvoerland te fungeren.De Nederlandse
overheid weet niet wat te doen met deze grote groep Irakezen en wijst ze
vervolgens op hun eigen verantwoordelijkheid. Dat gaat zo ver, dat momenteel
dagelijks Irakezen, waaronder families met vrouwen en kinderen, uit de opvang op
straat worden gezet, zonder primaire levensvoorzieningen. Een mensonwaardige
situatie, ontstaan door struisvogelpolitiek van Den Haag. De overheid weet van
de onwerkelijke praktijk, maar weigert te zoeken naar een humane oplossing.
Overheid, kom in actie. Erken de onmenselijke praktijk en ken zelf je
verantwoordelijkheid!Vught, Maarten Delmeire

Jarenlang heeft Vermeend gewerkt aan vereenvoudiging van het Nederlandse
belastingstelsel. Eind 2000 was hij gereed met zijn levenswerk en de definitieve
wetsvoorstellen werden in no-time door de Kamer gejast. Dankzij Vermeend heeft
Nederland nu het meest ingewikkelde en detaillistische belastingstelsel ter
wereld, en dan heeft men ook nog het lef dit te verkopen als 'vereenvoudiging'.
Zelfs een bijstandsmoeder heeft heden ten dage een belastingadviseur nodig. De
belastingdienst stapelt fout op fout omdat ze zelf nauwelijks kan omgaan met de
nieuwe, te ingewikkelde regelgeving. Zo worden voor de tweede maal op rij veel
te hoge voorlopige aanslagen opgelegd omdat men de overgang van het oude naar
het nieuwe stelsel zelfs na 12 maanden nog niet volledig heeft kunnen
implementeren. Als doekje voor het bloeden kan de belastingbetalende burger een
schadevergoeding vragen van Euro 161. Waarom horen we niets over het ter
verantwoording roepen van de verantwoordelijke minister? Hebben de
parlementariers nog steeds niets geleerd van het Fortuyn-effect? De overheid
heeft de plicht een belastingstelsel te hanteren dat uitvoerbaar en begrijpelijk
is. Thans worden bouwvakkers die in een bestelbus met gereedschap naar hun werk
rijden opgezadeld met een forse bijtelling prive-gebruik als ze niet het schier
onmogelijke tegenbewijs leveren middels een ondoenlijke kilometeradministratie.
Vermeend moet zich heel diep schamen.Oosterhout, P.F. Deckers

Iedereen mag kritiek hebben en schelden op de regering, maar dan wel
genuanceerd. Vraag je naar een oplossing of alternatief, dan staan de
schreeuwerds met hun mond vol tanden. Zo ook Pim Fortuyn. De vinger op de zere
plekken leggen is niet moeilijk. Maar een concreet antwoord heeft hij niet.
Vooral VVD-kiezers moeten zich toch realiseren dat een stem op Fortuyn een stem
op Melkert is als minister-president. De VVD denkt in veel opzichten hetzelfde
als Fortuyn. Maar als je moet regeren met linkse partijen moet je compromissen
sluiten en kun je veel minder van je programma uitvoeren omdat je geen
meerderheid krijgt. VVD'ers moeten niet weglopen van de partij. Als er een
regering komt van VVD, CDA en een linkse partij wordt het misschien al een stuk
beter.

Den Haag, S. v.d. Toorn

De VVD heeft gekozen voor regeringsdeelname en daarom haar medewerking gegeven
aan een aantal maatregelen die vooral ondernemers treffen. De dure WAZ-premie,
extra bpm-heffing op dieselauto's, fiscale bijtelling woon/werkverkeer voor
leaserijders, lokale heffingen die door bezuinigingen van de regering sterk zijn
gestegen, inflatie met als gevolg dat er wordt ingeteerd om de
vermogensontwikkeling voor de pensioenvoorziening, ecotaks, etc. Gezien de
huidige economische crisis is het te verwachten dat de politiek vraagt en
verwacht dat ondernemers de kar weer zullen lostrekken. Echter dan is er wel een
structureel ander beleid noodzakelijk willen ondernemers daartoe in staat zijn.
De VVD had misschien wat minder verliefd moeten zijn op het regeringspluche.

Almelo, H.H.G.M. Munnich



LOAD-DATE: Ingezonden brieven 21 maart 2002
March 28, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               74 of 97 DOCUMENTS

                                  De Telegraaf

                                 March 21, 2002

De risico's van een diender

LEPELTAK, THOMAS

LENGTH: 863 words


Een louche uitziend type stapt in Amsterdam in een coupe van de laatste trein
naar Utrecht. Hij ziet eruit als een junk. In de coupe zit ook Marcel Pols met
zijn vriendin Saskia. De man krijgt oogcontact met het meisje en begint te
schelden. Zomaar. "Vieze hoer" en "kijk voor je wijf." Andere woorden kunnen
hier niet herhaald worden.Marcel Pols nam het op voor zijn vriendin en zei dat
de man te ver ging met zijn gescheld. Die schreeuwde weer dat Marcel zich er
buiten moest houden en ging verder met schelden.

De woesteling wist niet dat Marcel hoofdagent was van bureau IJtunnel. Zijn
vriendin is ook bij de politie. Ze waren in burger op weg naar huis na de late
dienst. Marcel legitimeerde zich en sommeerde de man de trein te verlaten.

Ongewild raakt Pols in gevecht met de agressieve treinreiziger, die een scherpe
schaar heeft getrokken en daarmee woest om zich heen slaat.BedreigendDe situatie
was heel bedreigend. Toevallig waren er ook twee leden van de Spoorwegpolitie in
de trein. Ook in burger onderweg naar huis. Met zijn drieen weten ze de
woesteling te overmeesteren. Tot het station Utrecht moeten ze op de man blijven
zitten, die zich hevig verzet, gilt en dreigt met: "Ik weet je te vinden! Ik zal
je krijgen! Ik neem wraak. Ik heb aids." Aangezien hij onder het bloed zat, was
dat geen leuk dreigement.

Via de omroepinstallatie werden de reizigers gerustgesteld dat het agenten
waren, die hadden opgetreden. Op het station Utrecht werd hij door de
Spoorwegpolitie overgenomen en in het dagverblijf gezet. Hij bleef al die tijd
te keer gaan.

De woesteling werd vastgehouden tot de rechtszitting zeven weken later. En
daarna vrijgelaten. Zijn advocaat had een vormfout ontdekt. De mannen hadden
tussen Amsterdam en Utrecht gevochten. In de aanklacht had Justitie vergeten de
juiste plaats van de vechtpartij te vermelden. Het ging om een rijdende trein
tussen verschillende gemeenten. Een verdachte heeft er recht op te weten, waar
hij zijn misdrijf gepleegd heeft. Er bleef de rechter niets anders over dan
vrijspraak en ook de eis tot schadevergoeding werd afgewezen met het advies snel
in hoger beroep te gaan.

Marcel denkt dat het wel goed komt. De Stichting Vrienden van de Politie eerde
Marcel gisteren voor zijn optreden tegen de publieke terreur, waar zoveel
burgers onder lijden. Marcel kreeg een weekeinde in een hotel aangeboden, een
pennenset met inscriptie en een taart. Zijn reactie: "Voortaan ben ik nog
alerter in de trein."

Het leven van een diender is niet altijd gemakkelijk. Hoofdagent Raymond
Kieftenburg surveilleert voor het Amsterdamse Centraal Station. Hij voelt iets
boven zijn hoofd suizen, draait zich om en krijgt een steen in het gezicht. De
steen was van een paar meter afstand met volle kracht naar hem gegooid. De
gevolgen waren rampzalig.

Raymond heeft een enorme wond op het rechterjukbeen en een zware
hersenschudding. Bij een scan van zijn hoofd blijkt hij een dubbele sterbreuk
aan zijn rechterjukbeen te hebben. Hij moet geopereerd worden. De chirurg hoeft
daarvoor niet eens een gat te maken. De wond is zo groot dat hij er wel bij kan.
Er zitten scheuren in zijn schedel en oogkas. Er worden drie metalen platen
aangebracht, twee in zijn schedel en een in zijn oogkas. Daar moet hij mee leren
leven. Hij lijdt veel pijn. Het gebeurde vorig jaar december. Raymond heeft nog
pijn.

Het ergste vindt de jonge agent dat hij niet meer kan ravotten met zijn
kinderen. Dat doet te veel zeer. "Vooral in mijn mond, omdat de zenuwen van mijn
kiezen zijn beschadigd. Alsof ik in elke kies een gat heb. Mijn leven is 180
graden gedraaid", zo zegt de jonge politieman. Ook sporten is er niet meer bij
en hij werkt nog maar twee dagen. Zijn gezicht is blijvend veranderd. Zijn
rechteroog staat lager dan voorheen, zijn mondhoek hangt, zijn kaak staat scheef
en hij heeft een blijvend litteken op jukbeen en wenkbrauw.SchadevergoedingBeide
agenten hebben gelukkig de indruk, dat Justitie meer achter ze staat dan
vroeger. De dader was een jongen uit Eindhoven, die belazerd zou zijn bij een
drugskoop. De gehele dag viel hij mensen op het station lastig tot hij buiten
werd gezet. Hij kreeg 18 maanden, waarvan 6 voorwaardelijk met een proeftijd van
2 jaar. Van de gevraagde schadevergoeding werd slechts de helft toegekend. De
officieren van Justitie leven tegenwoordig mee en praten niet meer over
'beroepsrisico'. Niemand gaat bij de politie om verminkt te worden. Men moet
leren de opdrachten van de politie uit te voeren en te allen tijde met de handen
van hen af te blijven.

Kieftenburg mag een week met vrouw en kinderen met vakantie.MeelevenJaap Rost
Onnes van de Stichting Vrienden van de Amsterdamse Politie: "De bedoeling van
onze stichting is te laten zien dat de gewone burger meeleeft met de politie. We
zijn trots op u."

En het bestuurslid Leendert Dorst (oud-commissaris van politie) complimenteerde
de beide jonge agenten met hun optreden. "Het is schofterig zoals er met jullie
is omgesprongen, maar jullie reactie was professioneel. Hulde!"Het werk van de
Stichting kan gesteund worden via bankrekening 411845209 t.n.v. Stichting
Vrienden van de Amsterdamse Politie te Amsterdam.

LOAD-DATE: March 28, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               75 of 97 DOCUMENTS

                                  De Telegraaf

                                 March 13, 2002

Rubriek Aanalyse - Gotspe

VLIET, FRANK VAN

LENGTH: 318 words


De bewering van de Israelische bevelhebber voor de Westoever, kolonel GalHirsh,
"dat de Israelische acties niet tegen de Palestijnse burgers zijn gericht, maar
tegen de terroristen" is een gotspe.Vergeleken met Palestijnse
zelfmoordcommando's die niet anders willen dan zoveel mogelijk
burgerslachtoffers maken, houdt het Israelische leger zich inderdaad in, maar
het kan niet ontkend worden dat ook de Palestijnse levens 'minder waard' zijn
geworden. Er zijn gedetailleerde voorbeelden van Palestijnse burgerslachtoffers.
Van de zwangere vrouwen en zieken die vanwege de Israelische wegversperringen
het hospitaal niet kunnen bereiken, tot kinderen die op weg naar school of zelfs
in het leslokaal door al dan niet 'verdwaalde' Israelische kogels zijn geraakt.

Bij de actie in Ramallah van gisteren werden hele appartementencomplexen door
het leger in bezit genomen en families in een kamer opgesloten. Wegen werden
opgebroken, waardoor de infrastructuur van de stad werd vernield.Maar de
situatie voor de Palestijnse bevolking was ook daarvoor al treurig. Verkeer
tussen de Palestijnse steden is door de talloze blokkades bijkans onmogelijk. De
economie ligt door dezelfde omsingeling in puin, en huizen en boomgaarden zijn
omver gehaald door Israelische bulldozers.Sommige Israelische ministers spreken
openlijk over de optie om de Palestijnen maar naar buurland Jordanie te
verjagen. Om over de angstaanjagende bombardementen en beschietingen van
Palestijnse steden, waar niet alleen terroristen wonen, maar te zwijgen. Leg dan
maar eens uit dat de oorlog niet tegen de gewone burgers wordt gevoerd.Israel
beroept zich erop de enige democratie in het Midden-Oosten te zijn en het staat
zonder meer vast dat westerse waarden er tot nu toe beter bewaakt zijn dan in de
Palestijnse staat in wording. Het zou Israel echter sieren als het de spreuk
'adel verplicht' serieus neemt.

Frank van Vliet

LOAD-DATE: March 15, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               76 of 97 DOCUMENTS

                                  De Telegraaf

                                 March 5, 2002

Rotterdam opent afhaalcentrum voor pakketjes

BROUWER, ERIC DE

LENGTH: 314 words


Dit afhaalcentrum langs de rijksweg A16, waar particulieren en bedrijven hun
goederen kunnen laten bezorgen en zelf kunnen ophalen, moet eraan bijdragen dat
minder auto's en vrachtwagens de binnenstad aan zullen doen.

Volgens de gemeente Rotterdam is het afhaalcentrum voor goederen een primeur in
Europa. Het gaat om een drie jaar durend proefproject, dat een initiatief is van
de gemeente en het bedrijf Via Collect.

Het eerste afhaalpunt voor pakketjes is gevestigd op het park & ride-terrein
Kralingse Zoom in Rotterdam-Kralingen. Binnenkort verrijzen aan de ring van
Rotterdam nog twee afhaalcentra voor goederen: bij het metrostation Capelse Brug
(eveneens in Kralingen) en bij het metrostation Slinge (Rotterdam-Zuid).Het idee
achter het project is, dat ladende en lossende vrachtwagens niet meer in het
centrum van de stad hoeven komen. Leveranciers of groothandelaren brengen de
goederen die door de (winkel)bedrijven zijn besteld, naar het
distributiecentrum.Bestellers halen de pakjes daar, wanneer het hen uitkomt, af.

Maar behalve voor bedrijven moet het project ook voor de 'gewone man' voordelen
opleveren. Stadsbezoekers kunnen hun auto op het park & ride-terrein in
Kralingen laten staan, om vervolgens het openbaar vervoer naar de binnenstad te
nemen.

"Doen ze daar hun boodschappen bij die bedrijven die aan de proef meedoen, zoals
de Kijkshop, dan hoeven ze daar niet de hele dag mee rond te sjouwen wanneer ze
in de stad nog wat willen winkelen", vertelt woordvoerder M. Sijbom van de
gemeente Rotterdam. "De gekochte pakjes halen ze aan het eind van de dag op bij
het afhaalcentrum."De grote en kleine bedrijven die aan de proef meedoen, zijn:
TNT, de Kijkshop, Jager Office Products, Kruidenier Foodservices en Technische
Unie. Het project kost in totaal ruim Euro 1 miljoen. De Europese Commissie
heeft Euro 350.000 aan subsidie toegezegd.

LOAD-DATE: March 7, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               77 of 97 DOCUMENTS

                                  De Telegraaf

                                 March 2, 2002

"FLITSJACHT op hardrijders ONGEGROND"

SANDERS, CHARLES

LENGTH: 1473 words


"FLITSJACHT op hardrijders ONGEGROND"; Oud-hoofd Algemene Verkeersdienst Kees
Vogel vindt meedogenloze snelheidscontroles gevaarlijk

De oprichter en oud-commandant van de Algemene Verkeersdienst ergert zich. Omdat
hij vindt dat de Nederlandse automobilist een rad voor ogen wordt gedraaid.

In zijn woonplaats Amerongen, op steenworp afstand van het hoofdkwartier van
'zijn' voormalige snelwegpolitie in Driebergen, zegt Vogel (73): "De politie is
bezig met een klopjacht op hardrijders. Natuurlijk moeten verkeersregels in acht
worden genomen, maar als het grote publiek de zin van het massaal bekeuren niet
begrijpt, is het einde zoek. En juist dat is er nu in Nederland aan de hand.
Agenten zijn ordinaire belastinginners geworden. Waar een wachtmeester vroeger
vooral ook een opvoedende taak had, moet hij nu zoveel mogelijk bekeuringen
schrijven. Hij moet scoren, omzet draaien... Zo raakt de 'gewone man' steeds
meer vervreemd van de autoriteit die de politieman of -vrouw ooit was."Als
voorbeeld noemt Vogel een snelheidscontrole in het holst van de nacht op een
verlaten A12 bij Ede. Een vertegenwoordiger op weg naar huis wordt staande
gehouden omdat hij twintig kilometer te hard rijdt. "Zo'n man begrijpt de
bekeuring niet, omdat die niet uit te leggen is", stelt Vogel. "Als diezelfde
automobilist overdag, op een druk Prins Clausplein bij Den Haag, aan de kant
wordt gezet, weet hij dat hij de fout in is gegaan en dat de boete terecht is.
Dan zal hij ook niet zeuren. Maar door als een demagoog, als een
superveldwachter op te treden en zijn mensen zo te instrueren, slaat officier
van justitie Spee de plank volkomen mis." FrustratiesKees Vogel kan dan ook niet
anders dan constateren dat het huidige snelheidsbeleid van de overheid maar een
doel lijkt te dienen: de staatskas spekken. Om die reden, zo weet hij, zijn de
frustraties bij de politiemensen van het KLPD, belast met de controles op ons
snelwegennet, groot.

"Een agent kan de huidige aanpak niet met een gedegen verhaal toelichten en
daarom is de sfeer onder politiemensen zo slecht", weet de oud-kolonel. "In mijn
tijd ging het heel anders. Als wij controleerden op een rustige, rechte snelweg
dan pasten we de apparatuur aan. Dan lieten we automobilisten 140 rijden. Dat
leverde immers geen enkel gevaar op. Om daar waar de risico's na gedegen
onderzoek wel groot bleken, streng en volgens de letter van de wet op te treden.
Toen werd er nog gezwaaid door gewone mensen als je in je surveillancewagen
voorbij reed. Nu is de politie de gebeten hond. Zoals het er anno 2002 toegaat,
zou ik er niet meer willen werken."

En dat terwijl hij het was die de snelwegpolitie in ons land organiseerde. De
AVD werd 1 januari 1962 opgericht en luitenant Kees Vogel, afkomstig uit de
gelederen van de Koninklijke Landmacht waar hij bij de cavalerie diende, kreeg
het als stafofficier voor elkaar dat er een groep met witoranje Porsches, het
visitekaartje van de toenmalige AVD, kwam."Oranje pothelm, lange witleren jas,
keurig gepoetste bolide", weet hij nog goed. "Dat bepaalde mede ons succes.
Zelfs een pokdalig agentje van amper twintig jaar werd zo plotsklaps een hele
kerel. Een kerel ook die zich netjes voorstelde als hij iemand staande hield.
Wederzijds respect was de toverformule. Als ik nu in Den Haag naar sommige
agenten op straat kijk, word ik niet vrolijk. Zonder pet, haar tot in de nek,
open jasje, handen in de zakken, naar elkaar schreeuwend. Ik wil geen ouwe zak
zijn, maar in mijn tijd hing er in de hal van menig politiebureau een spiegel.
Toen ging je zo de straat niet op. Als de verhouding publiek-politie slecht is,
is dat de schuld van de agent. Die heeft immers gekozen voor dit werk en dus
moet hij of zij zorgen serieus te worden genomen."Dan werkt een 'zero
tolerance'-politiek, die door de ministeries in Den Haag wordt gedicteerd, ook
al niet mee, weet Vogel.

"Waarom zie ik nooit een Postbus 51-spotje waarin het huidige beleid wordt
uitgelegd?" vraagt hij zich af. "Het is zo simpel, kan zo simpel zijn. Een kaart
van Nederland, de plekken waar wordt gecontroleerd omdat daar - door te hoge
snelheden - verkeersslachtoffers zijn gevallen. Dan kweek je begrip onder
automobilisten. Maar dat doet Spee niet. Hij kan niet hard maken dat onze
snelwegen onveilig zijn, maar waarom dan toch al die flitspalen daar? Er is
vooral sprake van kretologie, er worden contracten gesloten met politiekorpsen
die zich verplichten een minimum aantal processen-verbaal per jaar te
produceren. Dat is niet veiligheid verhogend, dat is misselijk makend!"

Zelf zat Kees Vogel ten tijde van de oliecrisis in de Interdepartementale
Stuurgroep Maximum Snelheid. Die zou de regering adviseren de wegen in
categorieen te verdelen. Maar zo ver kwam het niet.Nattevingerwerk"Ik herinner
me nog hoe die hoofdambtenaar van Verkeer en Waterstaat op een dag grijnzend de
vergaderzaal binnenkwam", vertelt Vogel. "'Jongens, het is allemaal niet meer
nodig, we zijn eruit, we kunnen naar huis.' De minister bleek te hebben besloten
dat 400 kilometer snelweg zou worden aangewezen met een maximumsnelheid van
honderd, op het overige autobaannet ging een 120 kilometer-regime
gelden.Nattevingerwerk, met dank aan de politiek. Geen onderzoek van SWOV, ANWB
of politie. Vooral de PvdA treft hier blaam. Ik heb, toen ik nog de scepter
zwaaide over de AVD, gesprekken gehad met toenmalig premier Den Uyl. Zijn
letterlijke woorden: "Waarom moet die vent met die grote auto zo hard rijden,
ook al is de weg leeg? De politie moet handhaven, ik sta erop, dat is jullie
taak!"Toch was er in die tijd nog ruimte voor flexibiliteit, weet Vogel. Er werd
binnen de Algemene Verkeersdienst op gehamerd zoveel mogelijk overtreders
staande te houden en met de mensen in gesprek te raken. En lang niet altijd werd
er onmiddellijk bekeurd.

"Nu is er een strak regime", meent Vogel. "Iedereen bekeuren, acceptgiro
toesturen, discussie gesloten. Dat is een optie, dat kan. Maar wees dan ook
eerlijk en zeg hoe het zit, zeg dat het erom gaat heel autorijdend Nederland te
beteugelen, dat er geld naar de schatkist moet vloeien. Maar kom niet aan met
verhalen over veiligheid, doorstroming en milieu, daar worden mensen doodziek
van. Want een ouwe Eend die keurig honderd rijdt, vervuilt veel meer dan een
grote hagelnieuwe Mercedes met 140 op de teller. Mensen zijn niet dom, mensen
weten dat. Probeer ze dus niet voor te liegen."

Eerder dit jaar werd Vogel zelf staande gehouden toen hij bij Veenendaal vier
kilometer te snel reed. "'Schaam je je niet?', vroeg ik de al wat oudere agent.
Hij lachte als een boer met kiespijn en antwoordde: 'Ja, maar ik kan niet
anders'. Geen politie na een inbraak, wel bekeurd worden voor vier kilometer te
hard rijden. Dat is niet uit te leggen."

Er zijn meer politiezaken waar Vogel niets van begrijpt. Toen de Porsches
moesten verdwijnen, omdat die volgens de rekenmeesters op het ministerie van
Financien te kostbaar werden, opperde de commandant een nieuwe inzet voor de
wagens die zo bepalend waren geweest voor het imago van de dienst. "Ten eerste
waren de Porsches door slimme inkoop en lage afschrijving in de praktijk niet
duurder dan andere auto's", vertelt Vogel. "Maar toen dat op papier wel zo leek
en de 911 Targa's wegbezuinigd dreigden te worden, stelde ik voor er in elk
geval tien te houden als snel wapen tegen de zware criminaliteit. Gangsters
verplaatsen zich ook over de snelweg en vooral 's nachts zou je dan een prima
elite-eenheid hebben, met goed getrainde politiemensen in snelle sportauto's.
Vergelijk het met straaljagers die ten tijde van oorlogsdreiging stand-by staan.
Top Gun, maar dan contra criminelen. Het mocht niet zo zijn en de Porsche-groep
verdween. Dat was het keerpunt voor de hele snelwegpolitie, sindsdien is het
alleen maar minder geworden, ik zie in het holst van de nacht amper KLPD-wagens
surveilleren. Flitsen ja, veiligheid nee."

Nog een speerpunt van justitie waar Vogel grote vraagtekens bij plaatst: de
kruistocht van mr. Spee tegen radardetectoren en laserschilden, apparaten
waarmee automobilisten zich wapenen tegen flitspalen en laserpistolen.Kees
Vogel: "Je maakt je toch ongeloofwaardig door daar de nadruk op te leggen, het
komt zo kinderachtig over. Hoeveel mensen hebben zo'n dure Stinger in de auto?
Je praat over een fractie van de miljoenen voertuigen. In mijn tijd was dat
anders aangepakt, op een speelse manier. Ik zou overal stoorzendertjes plaatsen,
waardoor al die dure dingen op tilt zouden slaan en de eigenaar zo gek werd van
al dat gepiep en gewaarschuw dat hij zijn dure detector vrijwillig uit zijn auto
sloopte. Maar door ook hier weer een heksenjacht te ontketenen, jaag je nog meer
keurig belasting betalende weggebruikers tegen je in het harnas. De sfeer wordt
steeds grimmiger, het leidt allemaal tot niets, ik zie geen licht in de tunnel."



LOAD-DATE: Interview met Kees Vogel, oud-hoofd van de Algemene Verkeersdienst.
Kritiek heeft hij vooral op het beleid rond de snelheidscontroles, met als
geestelijk vader landelijk verkeersofficier mr. J. Spee.
March 6, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               78 of 97 DOCUMENTS

                                  De Telegraaf

                               February 28, 2002

Bloedhonden

KOOL, WILLEM

LENGTH: 376 words


Als de oppositiepartijen - Conservatieven en liberaal-democraten - eenmaal
onraad ruiken en hun pijlen op een slachtoffer hebben gericht, rukken de
zogenaamde bloedhonden van de Britse media en masse uit. Een affaire duurt geen
dag, geen week maar soms maanden. Niets blijft onbelicht. En vaak wordt door de
politieke gezindheid van vooral de kranten met de waarheid een loopje genomen.

Wie eenmaal in de muilen van de bloedhonden is geraakt, moet van goeden huize
komen om zijn politieke huid te redden. Er wordt gehapt, gebeten en soms
doorgeslikt.

Het laatste slachtoffer is minister van Verkeer en Openbaar Vervoer, Stephen
Byers. Al maanden ligt hij onder vuur omdat hij eind vorig jaar weigerde zijn
persoonlijke adviseur, Jo Moore, te ontslaan, omdat zij op 11 september een
e-mail had gestuurd met de mededeling dat de terroristische aanslagen in de VS
een goede dag waren om slecht nieuws naar buiten te brengen. Zij kwam er
aanvankelijk met een reprimande vanaf.

Maar de Britse media lieten de zaak niet rusten. Gisteren kon Moore vertrekken
en met haar de directeur voorlichting van het ministerie van Byers,
oud-BBC-correspondent Martin Six-smith. Opnieuw stond de minister in een slecht
daglicht over een e-mail. Deze was aan Moore gericht om geen slecht nieuws te
brengen op de dag van de begrafenis van prinses Margaret. Het advies bleek vals,
maar omdat Sixsmith de tekst liet lekken, brak de hel los.

De oppositie eist nu het hoofd van de minister, omdat deze het ministerie niet
goed zou leiden. Byers, gedekt door premier Blair, denkt daar niet aan. Hij
verdedigde zich deze week fel in het Lagerhuis en overwon. Of toch niet? Het
lijkt eerder op een Pyrrusoverwinning. De oppositie was opvallend tam in haar
aanvallen. De Conservatieven zouden voor aanblijven van Byers zijn, omdat hij nu
aangeschoten wild is. 'Wij wachten met executie tot een beter moment', is de
gedachte.

Labour ziet dit uiteraard anders en zegt dat de gewone man helemaal niets om
deze mediarel geeft. Die wil goed openbaar vervoer, nieuwe wegen en een veilige
luchtvaart. Het is allemaal waar, maar waar is ook dat er nu een rottend geurtje
om hem heen hangt. En menig Brits minister weet hoe gevaarlijk dat kan zijn.
Vraag maar aan Mandelson.



LOAD-DATE: column Londen: bloedhonden
March 2, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               79 of 97 DOCUMENTS

                                  De Telegraaf

                               February 26, 2002

Column Eetgerink : VADERS

EETGERINK, HERMAN

LENGTH: 151 words


EEN fantastische tango-avond in het Amsterdamse Concertgebouw, met Carel
Kraayenhof en zijn Sexteto Canyengue.

Natuurlijk met het emotionele 'Adios Nonino', 'Dag Pappie', waarbij in de Nieuwe
Kerk op 2-2-2 de tranen van Maxima hadden gevloeid.

Natuurlijk ook met andere mooie muziek van wijlen Piazzolla, en met vurige dans.

Een paar duizend mensen hebben intens genoten.

Twee bepaalde mannen waren er niet.

De een was Youp van 't Hek, want die had van tevoren heel hard geroepen dat hij
het spel van Kraayenhof op diens bandoneon allang kende voordat 'de bourgeoisie'
er op 2-2-2 lucht van kreeg.

De ander was de befaamde auteur Joost Zwagerman die kritiek had geleverd op Van
't Heks minachting van de gewone man, en daarbij quasi achteloos had vermeld dat
hijzelf 'Adios Nonino' vroeger wel eens beter had horen vertolken.

Ach ja...

Succes kent vele vaders.HERMAN EETGERINK



LOAD-DATE: Column Eetgerink 26 februari 2002
February 28, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               80 of 97 DOCUMENTS

                                  De Telegraaf

                               February 19, 2002

Column Eetgerink - INTERNATIONALE

EETGERINK, HERMAN

LENGTH: 132 words


HET dreigt warempel nog leuk te worden in de politiek.

Wie had dat ooit gedacht... Een PvdA-leider die de oorlog verklaart aan de
straatbendes die de burger terroriseren!

Nooit mocht de gewone man wat van die ellende zeggen. Het was toch alleen maar
borrelpraat...

Een vosje genaamd Fortuyn moest er aan te pas komen om het socialistische
kippenhok wakker te krijgen. "Kukeleku!" kraait nu het haantje Melkert.

Tot het feestje van de 15e mei geldt een tussentijdse versie van 'De
Internationale':

"He joh! Ze jatten al je spullen,

Ze slaan je zomaar in mekaar!

Het tuig bedreigt jou en je kind'ren,

Je leven is geen cent meer waard!

Nu is 't uit! Niet meer dralen,

Tot de strijd ons geschaard!

En d'Internationale

Zal morgen heersen op aard!"HERMAN EETGERINK

LOAD-DATE: February 21, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               81 of 97 DOCUMENTS

                                  De Telegraaf

                                February 2, 2002

WUZ:_geachte_lezer_02-02

WIEL, MARCELLA VAN DER

LENGTH: 239 words


Bezitters van klassieke auto's zijn in rep en roer. M. van den Broek uit
Valkenswaard: "Als de klassieke auto wordt belast, zullen alleen de beter
bedeelden er nog mee kunnen rijden en de gewone man niet meer. Dat klassiekers
alleen zouden worden gebruikt om de motorrijtuigenbelasting te omzeilen, is
absurd. Het is juist andersom: doordat deze auto's belastingvrij zijn, is het
voor veel oldtimerliefhebbers mogelijk hun droom werkelijkheid te laten worden."
Henny Koorn uit Zaltbommel: "Helaas ontbreekt het Netelenbos aan creativiteit en
inzicht, anders had zij een vrijstelling van 2000-5000 km kunnen voorstellen,
waarmee de ware hobbyist wordt ontzien." A.F. v.d. Linden uit Haarlem: "Ik heb
geprobeerd dagelijks in een klassieker uit 1964 te rijden. Na zes jaar, moe
geworden van het zoeken naar onderdelen en de zorg om de auto op de weg te
houden (Hlf. 2500 laswerk voor de APK en Hlf. 3500 nieuwe rubbers vanwege de
enorme lekkage t.o. 6 x Hlf. 500 uitgespaarde wegenbelasting) rijd ik nu weer
braaf in een VW Polo uit 1998." W. de Groot uit Tiel: "Een minister die
verantwoordelijk is voor een van de grotere departementen en toezicht moet
houden op het uitgeven van vele miljarden, houdt zich bezig met de
wegenbelasting op klassiekers, waarmee nog geen Euro 25.000 is gemoeid. Het
verschil tussen hoofd- en bijzaken moet ze nog leren. Tineke, het is nog niet te
laat om de eer aan jezelf te houden: vertrek."



LOAD-DATE: Over klassieke auto's door Marcella van der Wiel in rubriek Wat U
zegt. Veel kosten door APK.
February 5, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               82 of 97 DOCUMENTS

                                  De Telegraaf

                                February 2, 2002

Oranje Toen en Nu

ZWET SLOTENMAKER, NICO VAN DER

LENGTH: 801 words


Oranje Toen en Nu; Voetballiefde aan de Coolsingel

Voordeel van zaken met een lange geschiedenis is echter dat er ook veel
positiefs is gebeurd en om dat nogmaals te beleven moet u in Rotterdam eens
langs de Archiefwinkel op de Coolsingel 91 lopen. Het begint al in de etalage
met een elftalfoto van Oranje uit 1959 toen we de Belgen met 9-1 verpletterden.
De prent wordt geflankeerd door de beeltenissen van Jan Klaassens en - uiteraard
- Coen Moulijn, twee mannen die hun sporen in het vaderlandse voetbal
ruimschoots hebben verdiend.

Binnen is nog veel meer te zien, want we hebben hier te maken met de expositie
'Oranje Toen en Nu', een stuk geschiedschrijving over een eeuw voetbal in
Nederland dat volledig samenhangt met de verschijning van het boek onder
dezelfde naam van de voetbaljournalist Matty Verkamman die zich overigens nogal
wat op zijn hals heeft gehaald, want dit is pas het begin. Ieder jaar tot en met
2015 zal er een deel verschijnen dat naast een bepaalde periode uit het verleden
ook een ruime blik werpt op de afgelopen twee interlandseizoenen.Het eerste deel
behandelt de periodes 1905-1914 en 2000/2001. Wat dat laatste betreft dus een
weinig glorieuze affaire, al zullen we het daar maar niet verder over hebben.
Het begin, daar gaat het om. De eerste keer dat Oranje - toen nog met een
rood-wit-blauwe streep schuin over de borst - een interland afwerkte was op 30
april 1905 in Antwerpen tegen Belgie, 1-4 na verlenging, want aan gelijke spelen
deden we nog niet. Eddy de Neve maakte alle Nederlandse doelpunten.Eddy de
Neve...? Ja, dat zegt vrijwel niemand meer iets. Dat wordt met latere meer
recente namen wel anders. Want ze zijn er allemaal, de mannen die in laatste
instantie de bal hebben tegengehouden of het beslissende tikje gaven. De
wondergoal in duikvlucht van Bep Bakhuys en andere momenten die de historie van
onze meest populaire sport hebben gemarkeerd. En op de oude elftalfoto's de
besnorde lieden - heel vroeger nog met pet op - met een riem om de broek, want
elastiek bestond misschien nog niet of werd niet vertrouwd. Die broeken, ver
over de knie uiteraard. Ouderwets?, nou dat hangt er maar van af hoe je het
bekijkt. De spelers van het Engelse Manchester United keerden dan kennelijk weer
terug naar het verleden. We zijn wat dat betreft dus precies weer bij af.

En dan de voetbalschoenen van destijds. Dat ze er ooit een bal goed mee hebben
kunnen trappen. 'Keiharde kistjes' die toen nog 'kiksen' werden genoemd, de 'c'
voor de 'k' gemakshalve vergetend, al wisten we wel degelijk dat Engeland de
bakermat van het spelletje was geweest. Ik herinner me uit mijn tijd twee
beruchte merken. 'Etes' en 'Goliath', de eerste een 'recht voor zijn
raap'-schoen met een stalen neus alsof je de werkvloer in een plaatwalserij
moest betreden en de tweede al wat sierlijker met pikante lusjes aan de
zijkanten om je veters doorheen te leiden, zodat je steviger in je schoenen zou
staan. Later bleek dat de perfecte methode om een enkelbreuk op te lopen maar
dat wisten we toen gelukkig nog niet.


En de bal dan. Nooit echt helemaal rond en de ventielsluiting met de leren veter
waarvan de afdruk dagenlang in je dijbeen bleef staan als je vol werd getroffen.
In mijn herinnering gebeurde dat altijd op koude, regenachtige dagen en beleefde
je de zeldzame ogenblikken dat je eigenlijk liever thuis bij de kachel was
gebleven. Maar het ging snel over. Daar zat de liefde te diep voor.Eerst bij de
welgestelden trouwens. Want voetbal was er aanvankelijk helemaal niet voor de
gewone man. In de beginjaren stuit je voornamelijk op jongelui die op zijn minst
studeerden en lid waren van clubs die de deuren voor het klootjesvolk streng
gesloten hielden. Feyenoord-middenvoor Kees Pijl was in 1924 de eerste 'gewone'
man die tot het Nederlands elftal reikte. 'Kees met de Pet' noemden zijn
collega's hem min of meer smalend, maar om zijn capaciteiten konden ze toch niet
heen.Een beetje vernederende situatie die ikzelf ook eens meemaakte op een trip
met de vaderlandse hockeyploeg een dikke 30 jaar geleden. Op weg naar Engeland
was er ook een debutant uit het arbeidersmilieu bij. "Zeker de eerste keer dat
je vliegt, Piet?", voegde de bondscoach hem toe met een ondertoon die mij niet
beviel, maar ook hockey is een volkssport geworden en doet wat professionalisme
betreft langzamerhand niet meer onder voor de grotere voetbalbroer.

Ach ja, vroeger was het allemaal anders. Lees dit briefje maar eens dat
mental-coach Karel Lotsy in 1934 schreef aan international Leen Vente.

'Beste Leen.  Nu de Belsjes op 29 april op hun snuit geven! Kerel, 'Tinus',
kerel het beste hoor. Groet je vader en je meisje s.v.p en laat iets van je
horen!'

Kom daar vandaag de dag nog maar eens om.Alhoewel, met de Kromme weet je het
natuurlijk maar nooit.

LOAD-DATE: February 5, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               83 of 97 DOCUMENTS

                                  De Telegraaf

                                January 31, 2002

Hoge gasten schuiven alvast aan bij Beatrix

EMMER, JAN-KEES

LENGTH: 369 words


Hoge gasten schuiven alvast aan bij Beatrix; Jarige vorstin geeft feestje

Prins Willem-Alexander en zijn aanstaande bruid Maxima Zorreguita zijn vanavond
uiteraard de eregasten in het Paleis op de Dam. Of prins Claus aanwezig zal
zijn, is verre van zeker. De prins kampt nog steeds met een uiterst zwakke
gezondheid en de festiviteiten van dit moment vallen hem zeer zwaar.De eerste
van de prominente gasten arriveerde gisteren al. Kroonprins Naruhito van Japan.
De jonge vader kwam zonder zijn vrouw prinses Masako, die liever bij hun
pasgeboren dochtertje bleef.Vandaag komen ook de koninklijke vertegenwoordigers
van de vorstenhuizen van Denemarken, Zweden, Noorwegen, Belgie en Spanje aan. Zo
kunnen zij ook vanavond de feestelijkheden rond de verjaardag van de vorstin
meevieren. De Japanse kroonprins verblijft, evenals de meeste koninklijke
gasten, in het prestigieuze Amstel Hotel.VestingDit hotel is vanaf gisteren
verboden gebied voor 'de gewone man' en andere pottenkijkers. Het Amstel werd
gisteren voorafgaand aan de komst van de Japanse gast ondersteboven gekeerd op
zoek naar bommen. Ook de wijde omgeving is gecontroleerd en het hotel zelfs is
inmiddels veranderd in een vesting.

Hoewel het Amstel Hotel geen mededelingen verstrekt over de identiteit van zijn
gasten, is bekend dat naast de Japanse kroonprins ook VN-baas Kofi Annan en de
voormalig president van Zuid-Afrika, Nelson Mandela, in het vijfsterren hotel
verblijven.Ondertussen wordt in de Nieuwe Kerk in Amsterdam, waar aanstaande
zaterdag het huwelijk van de prins en Maxima wordt ingezegend, keihard aan de
versiering gewerkt. Tienduizenden witte bloemen zullen zaterdag de ruimte
opsieren. Ontwerper Johan Weisz is zelf de tel kwijt geraakt. Er zijn witte
tulpen, narcissen, hyacinten, lelietjes-van-dalen, gerbera's en hortensia's. Ook
de lievelingsbloemen van prinses Juliana, witte lathyrussen, en verder
rodondendrons, tracheliums en struiken seringen zorgen voor een romantische
bloemenzee. Een aantal soorten is speciaal 'in bloei getrokken' omdat ze normaal
begin februari niet bloeien.In de Beurs van Berlage, waar het burgerlijk
huwelijk wordt gesloten, zullen geel en blauw de overheersende tinten zijn.

LOAD-DATE: February 5, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               84 of 97 DOCUMENTS

                                  De Telegraaf

                                January 26, 2002

Stan Huygens Journaal: Giuliani komt naar ons land

LEPELTAK, THOMAS

LENGTH: 380 words


Hij zorgt nu voor een tweede klapper: Giuliani (57) komt hier spreken over
'crisismanagement'.

Giuliani is na de aanslag op 11 september in Amerika uitgegroeid tot een
nationale held. Hij kalmeerde een hypernerveuze stad, regelde de hulpacties en
werd voor de gewone burger een persoonlijke vriend in moeilijke tijden. De
gehele wereld prees zijn overduidelijke betrokkenheid, zijn standvastigheid en
zijn vastberadenheid. New York zou zich niet door terroristen laten beheersen.

Zijn populariteit werd immens. En die had toch een deuk gekregen door
publicaties in de roddelpers omdat hij zijn (tweede) vrouw Donna Hanover, een
vroegere tv-journaliste en actrice, verliet. Zijn ex-vrouw onthulde ook nog eens
zijn affaires gedurende hun huwelijk. Daar denkt niemand meer aan.HerkiesbaarDe
Amerikanen smeekten hem zich herkiesbaar te stellen als burgemeester. Giuliani
had van die herverkiezing afgezien, omdat er prostaatkanker bij hem was
geconstateerd. Hij is nu een eigen adviesbureau begonnen.

De overkomst van zo'n grote ster kost heel veel geld. Leo van der Kant: "Ik moet
zorgen voor een prive-jet, de beveiliging, het verblijf en natuurlijk de
honorering". Hoeveel kost zo'n ster? Zijn voorganger Ed Koch vroeg het normale
tarief en dat is 40 a 50.000 dollar. Van der Kant wil niet vertellen hoeveel
Giuliani krijgt. "Maar zijn tarief is wel verviervoudigd na de 11de september."

Hij houdt zijn lezing waarschijnlijk in Amsterdam. Dat lijkt mij op zijn plaats.
Nederlands slechtst bestuurde gemeente kan wel wat advies gebruiken. Giuliani
heeft een uitstekend voorbeeld gegeven. Hij maakte de stad schoon. Niet alleen
het vuil op de straat, ook drugs, misdaad en zwervers ging hij te lijf. Daar
zijn officiele cijfers van de FBI over. Hij bracht de misdaad met 57% terug en
het aantal moorden met 65%. Hij trok veel bedrijven aan, waardoor de
werkloosheid daalde en het tekort van 2 miljard dollar werd omgebogen in een
overschot. Hele wijken, waaronder Harlem, werden opgeknapt. Hij is een
republikein, maar tegen het vrije wapenbezit. En dan te bedenken, dat New York
wel iets groter is dan onze hoofdstad!Giuliani bezoekt voordat hij naar ons land
komt koningin Elizabeth in Londen, die hem gaat ridderen. Hij arriveert in ons
land als 'Sir Rudy'.

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               85 of 97 DOCUMENTS

                                  De Telegraaf

                                January 26, 2002

LUSTOBJECT OP WIELEN

SANDERS, CHARLES-

LENGTH: 1470 words


Het zweet staat in de leren handschoenen, ondanks een temperatuur van amper vijf
graden op deze mistige maandagochtend. Voor me glinstert een parel op twee
wielen, de MV Agusta F4 serie d'Oro. Nog mooier dan op de foto's, elk onderdeel
straalt kracht en kwaliteit uit.

Jan Ykema, de Nederlandse importeur die ons de gelegenheid bood het ultieme
MV-gevoel te ondergaan, staat er handenwrijvend naar te kijken. Zijn trots maakt
me alleen maar zenuwachtiger. Vanachter mijn helmvizier bestudeer ik de
Nijverheidweg in Giessenburg en dan vooral de haakse bocht waar ik straks met de
ruim 113.000 euro kostende machine doorheen moet. Nagekeken door het halve
industrieterrein zal het toch niet gebeuren dat ik me daar al laat verrassen en
op het door dieselolie, herfstbladeren en regen spekgladde asfalt onderuit ga.

Ik neem plaats op het piepkleine zadel van deze exoot en druk de startknop in.
Onmiddellijk klinkt een diep, ingehouden gebrom en langzaam komt de 749,4 cc
grote en 128 pk sterke vier cilinder-in-lijn op bedrijfstemperatuur. Alsof het
blok geruststellend zegt: "Maak je niet druk, het komt wel goed, ik sleep je er
wel doorheen."

Ykema geeft me nog een bemoedigende klap op de schouder en loopt zijn pand weer
in, quasi nonchalant. Met een blik in de ogen van 'ach, hoe duur en exclusief
ook, het vertegenwoordigt niet meer dan geld.' Maar ik weet dat hij vanachter
het glas toekijkt of het allemaal goed gaat, die eerste meters.

En het gaat goed, want dat is zo verrassend aan deze bijzondere motorfiets: in
tegenstelling tot in beperkte series gebouwde concurrenten - Yamaha's R7 en
Ducati's 998R, om er maar twee te noemen - rijdt een MV ook op de gewone weg
goed en gemakkelijk. Dit is geen apparaat dat uitsluitend geschikt is om
ronderecords op de circuitchronometers te zetten, dit is een echte rijdersmotor.
Die eerste bocht, weg van het bedrijvencomplex, blijkt een peulenschil. Net zo
gemakkelijk te nemen als op welke twaalf-in-een-dozijn motorfiets dan ook.
Misschien zelfs wel eenvoudiger dan op mijn eigen R1. En na tien, vijftien
kilometer begint dan een ware glorietocht. Want als de motortemperatuur eenmaal
75 graden aangeeft en het MV-aggregaat dus tot aan zijn limiet kan worden
gebruikt, gaat elke vergelijking met andere motoren mank.

Wat een geluid maakt deze F4 als de toerenteller 8000 en meer aanwijst. Een
woeste brul, afgewisseld door het gerochel vanuit de airbox, doet bouwvakkers op
hun steigers versteld staan, moeders met kinderwagens verbaasd omkijken, een
wegenwachter zijn duim omhoog steken. Als je dan toch een vergelijking moet
maken, dan komt het gekrijs van de Formule 1 Ferrari van Michael Schumacher nog
het dichtst in de buurt.

Een tankstop in Vianen zorgt voor een complete oploop. De Shell-medewerker
verlaat zijn kassa en bekijkt gehurkt de magnesium schetsplaten van het frame
van 'mijn' F4. "Met de hand geslepen", mompelt hij. "Tjonge, wat zou ik hier
graag een rondje op rijden." Een motorsurveillant zet zijn oerdegelijke BMW op
de standaard en schudt het hoofd. "Eigenlijk is het zonde, al dat vuil en die
regen op zo'n motor", zegt de wachtmeester uit Driebergen. "Zoiets zou je moeten
koesteren in de woonkamer. De televisie de deur uit en de MV Agusta erin. Ik zou
zelfs overwegen mijn vrouw eruit te gooien voor zo'n schoonheid!" Twee
schooljongens, met grote tassen onder de snelbinders van hun fietsen, zeggen het
misschien wel het best. "Hier kan geen Duitser of Japanner tegen op."

Na de eerste 150 kilometer openbaart zich een nadeel. Door het keiharde zadel en
de extreme zithouding - zitten is niet het goede woord, op een MV lig je - is de
spierpijn heftig. Wie mooi wil zijn, moet pijn lijden, maar die pijn is na twee
dagen over en dan wil je niet anders dan de geometrie van een MV.

Collega Rob Udo, met 25 jaar A-rijbewijs-ervaring gelouterd op bijna elk type
motorfiets: "Na honderd meter ben je al gewend. Deze motor trek je als het ware
aan. Als op geen andere machine ben je een met de techniek. Je hebt geen seconde
het gevoel dat er ook maar iets fout kan gaan. En dan dat geluid, verslavend."

Dat alles was precies wat ontwerper Massimo Tamburini voor ogen stond toen hij
de MV voor het eerst in 1997 in Milaan aan een sprakeloos publiek toonde. Niets
dan bewondering, adoratie, passie, ja zelfs lust waren gevoelens die mensen
toonden na het zien van de F4. Een probleemje, het blok was een houten dummy,
het echte mechaniek moest nog gebouwd worden. Pas twee jaar later reed de
motorfiets ook echt en kon een exclusief groepje testrijders controleren of de
Oro net zo goed reed als hij oogde.

Een van die rijders was oud-MV Agusta coureur Giacomo Agostini, de man die met
het merk uit Varese achttien wereldtitels won. De nationale held van Italie werd
publicitair het gezicht van het nieuwe MV en nadat het beroemdste motormerk
aller tijden in 1980 de poorten sloot, werd dus vier jaar geleden een begin
gemaakt met de wederopstanding.

Saillant detail is dat twee grootheden van 'dat andere merk uit Italie', Ducati,
de overstap naar MV waagden. Naast ontwerper Tamburini ging het om
Ducati-directeur Claudio Castiglioni. Boze tongen in Bologna, hoofdkwartier van
Ducati, beweren dan ook nog steeds dat de MV Agusta F4 eigenlijk was voorbestemd
om met een tweecilinderblok de nieuwe Duc te worden. Jan Ykema, die in het
verleden ook voor Ducati werkte, haalt zijn schouders op. "MV en Ducati zijn
beide grote merken met een rijke historie en Castiglioni heeft uiteindelijk voor
MV gekozen. Ik ben van mening dat zowel wij als Ducati ons bestaansrecht de
afgelopen jaren hebben bewezen."

Want aanvankelijke twijfel over de overlevingskansen van MV Agusta ten spijt,
het merk draait weer als vanouds. Na de serie Oro, die binnen 24 uur was
uitverkocht, de aanvankelijke prijs van 100.000 gulden bleek geen enkel
beletsel, zijn er inmiddels 4500 'gewone' F4's verkocht. Het verschil met de
handgemaakte gouden serie: deze beschikt over tal van magnesium en carbon delen,
heeft een achttienkaraats gouden plaatje waarop het productienummer staat en is
nog lichter dan de F4 voor de 'gewone man.'

"Wat heet gewoon", zegt Jan Ykema. "Ook een standaard F4 kost minstens 20.500
euro, heeft 137 pk en daardoor zal MV Agusta altijd exclusief blijven. In
Nederland hebben we er nu 90 verkocht. Aan mensen met geld, dat mag duidelijk
zijn. Maar ook mensen die zich willen onderscheiden, die waarde hechten aan
uitstraling, aan kwaliteit en ultieme sportiviteit. Er rijdt geen motor rond die
lijkt op een F4 en dat zal ook zo blijven. Dit model is tijdloos en, kleine
aanpassingen ten spijt, zal over tien jaar nog ongewijzigd worden gebouwd. Ook
ons nieuwste type, de Brutale, zal nooit een massaproduct worden."

Terug naar mijn Serie d'Oro, nummer achttien van de 300 gebouwde exemplaren,
door de Belgische MV-dealer Moto Mania Bart Crauwels ter beschikking gesteld na
bemiddeling van Jan Ykema. "Prachtig, zo'n man", aldus Ykema. "Hij rijdt dus
gewoon met die peperdure motor, heeft hem niet gekocht voor zijn
prive-verzameling, zoals veel Japanners, Australiers en Amerikanen. Die machines
staan in door airconditioning op een vaste temperatuur gehouden zaaltjes te
pronken. Deze motor voelt het asfalt, de weersveranderingen."

Mooie woorden, maar zelf heeft Ykema een Oro in de productiekist. Met 0,0
kilometer op de teller, zo uit de fabriek. "Hij is niet van mezelf, maar staat
op naam van de zaak", lacht de importeur. "Als ik het geld had voor een Oro,
reed ik ermee ook. Dit exemplaar, een van de vijf in Nederland, is trouwens te
koop. Maar het liefst doe ik hem weg aan iemand die hem straks ook echt gebruikt
waarvoor hij is gemaakt: om te rijden."

Over de verkoop gesproken: de MV Agusta serie d'Oro 'doet' nu zo'n 113.000 euro.
Zo staat nummer 280 op de internetsite van Du Pont. In de Verenigde Staten af te
halen voor 100.000 dollar. Vanzelfsprekend met nul mijlen op de digitale teller.
Die waanzinnige prijzen schieten even door mijn hoofd, als ik met ruim 240
kilometer per uur over een verlaten snelweg scheer. De vier uitlaten - die als
luchtafweergeschut uit de achterzijde van de machine steken - maken het geluid
van een opstijgende F16, het frame geeft geen krimp, alles onder controle. Over
prestaties gesproken: de F4 haalt 283 echte kilometers en kan binnen drie
seconden naar 100 accelereren. Mooie cijfers, maar menig Honda en Yamaha kan dat
ook. Een snelle jongen met dezelfde kleur in zijn leren pak gestikt als het
kanariegeel van zijn Suzuki GSX-R1000 komt naast me staan op een parkeerplaats
langs de Afsluitdijk. "Mooie motor hoor, maar die van mij is een stuk sneller",
zegt hij grijnzend en sprint op zijn achterwiel weg.

Het gouden plaatje op het dashboard van de MV Agusta F4 glimt even op en lijkt
iets te fluisteren. "Maar een MV zul je nooit worden!"



LOAD-DATE: Twee jaar geleden stond het merk MV Agusta, de Ferrari onder de
motorfietsen, op uit de dood. Met een peperdure serie van 300 handgemaakte Oro's
bereidden de Italianen zich voor op een terugkeer in de wereld van de
sportmotoren. Een wederopstanding die cum laude slaagde; inmiddels zijn er ruim
4500 'gewone' machines geproduceerd en is MV, als vanouds, de meest begeerde
tweewieler op aarde. Na persoonlijke interventie van Jan Ykema, de boomlange
Nederlandse importeur van de paradepaardjes uit Varese, kreeg TVWeekeinde de
unieke kans een week lang met de duurste motorfiets ter wereld over het
Hollandse asfalt te scheren. "Probeer hem heel te houden.
February 4, 2002

De marktwaarde is momenteel ruim 113.000 euro..."

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               86 of 97 DOCUMENTS

                                  De Telegraaf

                                January 23, 2002

KPN IS EEN BEETJE DOM...

EMMER, JAN-KEES

LENGTH: 535 words


Ontspannen en gekleed in vrijetijdskleding waren Maxima en prins
Willem-Alexander er klaar voor. Eindelijk zouden ze eens rechtstreeks, zonder
tussenkomst van de media, met de gewone burger kunnen spreken. Het moest het
voorbeeld worden van een nuttige toepassing van internet.

Vooraf waren er zo'n 3000 vragen gesteld en hieruit waren uiteindelijk honderd
vragenstellers geselecteerd die gisteravond mochten praten met de Prins van
Oranje en zijn aanstaande Argentijnse bruid over allerlei onderwerpen.

De gelukkigen beleefden echter weinig lol aan dit voorrecht. Maxima en
Willem-Alexander kwamen maar tot het beantwoorden van een (!) vraag, namelijk
hoe fantastisch ze het medium internet wel vinden, althans tot gisteravond
vermoedelijk...Het was een idee van de prins zelf om zich op de digitale
'snelweg' rechtstreeks tot het Nederlandse volk te richten. ,,Meestal spreken
wij tot u via de media. Dan zit er altijd iets tussen. Dit lijkt ons een mooie
manier om rechtstreeks met u in contact te komen", verklaarde hij zijn
enthousiasme voordat de chatsessie abrupt werd afgebroken.GrootgebruikerMaxima
legde daarvoor nog uit dat zij ook een grootgebruiker van het internet is. ,,Ik
mail veel met vrienden, chat vaak. En toen ik nog in New York woonde, mailde ik
ook veel met Alexander."

,,Nu we wat dichter bij elkaar wonen, en elkaar elke dag zien, communiceren we
op een normale manier", voegde de prins er nog aan toe.

Verder kwamen ze niet met de beantwoording van de vragen, want onmiddellijk
hierna begaf de verbinding het voorgoed en hadden de vele duizenden Nederlanders
thuis achter hun pc's of in de internetcafes in het hele land het nakijken...
Ook de honderd vragen van gewone mensen, over het gewone leven van het
prinselijk paar konden niet meer worden beantwoord. En dat terwijl KPN aan de
Rijksvoorlichtingsdienst plechtig had beloofd "dat er helemaal niets mis kon
gaan".TeleurstellingHet betekende een enorme teleurstelling voor vragensteller
Rob van Tol, die wilde weten of het paar ook wel eens gewoon lekker achterover
op de bank hangt met een zak chips in de ene hand en een biertje in de andere.
En Gerard van Erp uit Bonaire vroeg de prins en zijn aanstaande naar 'zijn'
eiland te komen, waar hij ze graag zou willen rondleiden, en een andere
'geselecteerde' wilde weten, wat het geloof voor Willem-Alexander en Maxima
betekent.De antwoorden zullen nog wel even op zich laten wachten, want tot het
huwelijk is er geen tijd meer voor een tweede chatsessie. Naar de oorzaken van
het fiasco is het slechts gissen. Volgens KPN zou het om "een technische
storing" gaan.De mogelijkheid van een 'inbraak' door hackers wordt door
internetkenners echter ook niet geheel uitgesloten. ,,In onze kringen is de
monarchie nou niet bepaald geliefd en het platleggen van een site als deze is
eigenlijk een fluitje van een cent", zegt een hacker die niet met zijn naam in
de krant wil. ,,Het verhaal van KPN is niet waarschijnlijk. Er was voldoende
capaciteit beschikbaar, en de uitzending via webtv loopt niet gelijk met het
digitale gesprek. Dus als het beeld was uitgevallen had de chat eigenlijk gewoon
door kunnen gaan. Volgens mij was KPN gisteren gewoon een beetje dom..."

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               87 of 97 DOCUMENTS

                                  De Telegraaf

                                January 19, 2002

"Ik wil minister van Erotiek worden"

BODE, EMILE

LENGTH: 925 words


Jan Bik (63) komt namelijk voor op de zogeheten groslijst van Leefbaar Nederland
die in de peilingen op zestien zetels staat.

Ondanks zijn zeven relaxhuizen waar je ook voor een schappelijk prijsje van bil
kan, heeft de 'Godfather' van de erotiek niets gemeen met de ordinaire seksbaas
uit de karikaturen. Hij is klein van stuk, verdiept zich liever in religies en
beschavingen dan in de Chick, volgde zeven jaar een studie filosofie, was leraar
en wilde al op zijn twaalfde zendeling worden. Kamerlid is dus een logisch
einddoel.

Maar de ambtenaren in Nederland zijn wel gewaarschuwd als Jan Bik tot het groene
pluche zou doordringen. Bik heeft een gloeiende hekel aan deze beroepsgroep en
dan drukken we ons nog voorzichtig uit. "Ambtenaren zijn voor een belangrijk
deel verantwoordelijk voor de vertrouwenscrisis tussen burger en politiek",
briest hij. "Ambtenaren bedenken zinloze, liefdeloze en onuitvoerbare
regelgeving. Ambtenaren zijn de wortels van het kwaad. Als middenstanders alle
ambtelijke regels zouden opvolgen, gaan ze allemaal failliet. Daar komt bij dat
de meeste Kamerleden ook nog een ambtelijk verleden hebben. Ik denk zelfs dat
ambtenaren voor de komst van nog meer asielzoekers zijn omdat er dan ook weer
meer ambtenaren bijkomen. Als er een nieuw kabinet met Leefbaar Nederland komt,
moeten alle regeringsambtenaren ontslagen worden. Nieuwe bezems vegen schoon."

n rLiefdeBik is niet verbaasd dat Leefbaar Nederland in de peilingen het zo goed
doet. "Wij zijn de enige politieke partij die liefde voor het volk heeft. In Den
Haag wordt geregeerd om het regeren en niet om het volk te dienen. De politiek
heeft geen enkele band meer met het volk. Wij hebben dat wel: Leefbaar Nederland
spreekt de taal van het gewone volk. Wij kunnen zelfs zestig zetels halen als
alle teleurgestelde niet-stemmers op ons stemmen."We hebben nog beter nieuws
voor Jan Bik. Als alle voetballiefhebbers op kandidaat Hans Kraay sr. stemmen.
Alle truckers op Henk Wijngaard, alle boeren op Wien van den Brink en alle
hoerenlopers op Jan Bik dan stemmen bijna alle mannelijke Nederlanders op de
partij en dat zijn 75 zetels.

Biks hekel aan ambtenaren heeft een verleden. Als uitbater van de erotiek voert
hij al tientallen jaren een ongemeen felle, juridische strijd met ambtenaren,
belastinginspecteuren en gemeentelijke politici. Hun regelneverij is een nagel
aan zijn doodskist. "Sinds oktober 2000 is de prostitutie gelegaliseerd", blaast
hij. "Dit betekent dat na een gedoogbeleid van dertig jaar alle prostituees
legaal moeten werken. Onze relaxclubs worden om de haverklap gecontroleerd door
de Belastingdienst. In tal van gemeenten is sprake van een vernietigingsbeleid.
We worden gewoon weggepest. Ik durf zelfs van Endloesung (uiteindelijke
oplossing) te spreken. De echte, illegale prostituees wordt evenwel geen
strobreed in de weg gelegd. Die zijn immers illegaal - komen niet in de
kaartenbakken voor - en worden niet gecontroleerd. Dus met hiv-besmette hoertjes
kunnen onbeperkt hun gang gaan in de tippelzones. De nieuwe prostitutiewetgeving
heeft ertoe geleid dat van de vier miljard die in de seksindustrie wordt
omgezet, drie miljard in de illegaliteit verdwijnt."

Daarom meent Jan Bik dat de overheid de ondernemers in de 'commercieel-erotische
ontmoetingsbranche' een bedrag van zes miljard verschuldigd is. Hij overweegt
zelfs een juridische procedure. Bik meent dat door de nieuwe wetgeving minimaal
75 procent van de omzet in de seksbranche is weggenomen ofwel drie miljard
gulden "Daar gaat een boete van 100 procent overheen en dan kom je op zes
miljard gulden, ofwel 2,7 miljard euro."Hij is boos dat geen enkele krant
aandacht besteedt aan zijn opmerkelijke miljardenclaim. "Ik denk dat sommige
journalisten met politici en ambtenaren samenspannen."De werkelijkheid is veel
simpeler. Zijn eis motiveert hij in een vijf pagina's tellend, slecht geschreven
pamflet waar geen touw aan vast te knopen is. De eerste de beste ambtenaar zou
zijn baan verliezen als hij zo'n werkstuk inlevert.

We zijn ook nogal teleurgesteld als we van het kandidaat-Kamerlid antwoord
willen op de vraag wat er in De Lage Landen gaat veranderen als Leefbaar
Nederland aan de macht is en Pim Fortuyn minister-president wordt. Na lang
aandringen maken we de volgende samenvatting van Biks gedachtegoed: "Het
onderwijsbeleid is een ramp. Door alle vernieuwingen en regelzucht hebben
onderwijsgevenden alle greep op het inhoudelijke onderwijs verloren. De
volksgezondheid is een en al ellende, de Betuwelijn moet worden stopgezet, de
boeren moeten weer fatsoenlijk worden behandeld en alle gouden handdrukken
dienen te worden afgeschaft." Zijn opvattingen over het asielbeleid kunnen we
dankzij zijn onsamenhangend betoog nog steeds niet onder woorden brengen.

n rEscortserviceJan Bik verdient al 33 jaar een goede boterham in het oudste
beroep ter wereld. Deed al aan escortservice toen bijna niemand dat woord kende.
Al die jaren stuit hij echter op een muur van onbegrip. "Het is het meest
verguisde beroep ter wereld. Zelden of nooit worden we geaccepteerd en meestal
te vuur en te zwaard bestreden. Het is nog erger: als in ons land de gaskamer
zou worden ingevoerd, gaan homo's, joden, zigeuners en hoeren er het eerste
aan."Dat zal niet gebeuren als Leefbaar Nederland de touwtjes in handen krijgt.
Stel dat Jan Bik een ministersambt krijgt aangeboden, op welk departement neemt
hij dan zijn intrek?"In dat geval word ik de eerste minister van Erotiek. Er is
in onze branche immers nog een hoop werk te verrichten."



LOAD-DATE: De kans is groot dat over een paar maanden voor het eerst in de
geschiedenis een seksbaas in het parlement zijn intrede doet. Jan Bik (63) komt
namelijk voor op de zogeheten groslijst van Leefbaar Nederland . Interview.
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               88 of 97 DOCUMENTS

                                  De Telegraaf

                                January 19, 2002

Skien met vallen en opstaan CHINA

LIU, TJYYING

LENGTH: 634 words


Vergelijkbaar met het bouwen van De Chinese Muur, zette men in nog geen jaar
tijd maar liefst 200 nieuwe skipistes op. En dat terwijl vijf jaar geleden nog
geen 200 mensen in China konden skien en het aantal afdalingen op een hand was
te tellen.

Met pakweg vijf miljoen skiers lijkt China hard op weg een serieus skiland te
worden. Reden genoeg om eens een kijkje te nemen in de noordelijke provincie
Heilongjiang. Afgelopen maand werd een internationale skiconferentie
georganiseerd in de provinciehoofdstad Harbin die bekend staat om haar
jaarlijkse ijs- en sneeuwfestival.De provinciale autoriteiten willen een
skicultuur kweken die vergelijkbaar is met die in Europa, maar dan wel met
Chinese trekjes. "De ski-industrie staat hier nog in de kinderschoenen", zegt
professor Shi Changbo van de toerisme-universiteit in Harbin en een van de
sprekers op de conferentie.Tijdens het congres konden de aanwezigen volop
'genieten' van de zogenaamde Chinese karakteristieken: de ellenlange
redevoeringen in de bittere kou, de drakendansen en de optredens van elegante
dames in mooie flinterdunne zijden pakjes waaronder talloze lagen ondergoed
zichtbaar waren.

n rKeizerlijkeCao Yue is directeur van het skigebied Yabuli. Zijn brochures
beloven veel goeds: voormalige keizerlijke jachtgronden, verboden terrein voor
het gewone volk en nu omgebouwd tot het grootste en, volgens Cao, het enige
internationale skiverblijf in China. In 1996 werden er de derde Aziatische
winterspelen gehouden. Er was toen niet genoeg sneeuw gevallen om de hele piste
te bedekken. Ook waren er geen sneeuwmachines. Om ervoor te zorgen dat de spelen
toch door konden gaan, kregen de boeren in de omgeving geld voor elke zak sneeuw
die ze naar de piste brachten."Yabuli heeft 108 traditionele windmolentjes",
vertelt Cao enthousiast. Een daarvan is naar Nederlands model gebouwd. In Yabuli
kunt u trouwens meer dan alleen maar skien. Er is ook een bowlingbaan, een
midgetgolfkoers en een nachtclub waar elke avond een show wordt opgevoerd."

Bij de ingang van Yabuli worden de molens daadwerkelijk zichtbaar. De betonnen
constructies lijken op gewiekte paddestoelen. Protserig staan ze op kale
heuvels.Bij de aankomst in de Peilmolen - een kopie van de Nederlandse molen uit
1650 volgens de brochure - wacht opnieuw een kleine teleurstelling. In de molen
ruikt het muf en is het vochtig. Er is geen skigast te bekennen. Wel een stel
Russische dames die zijn ingehuurd voor entertainment. Ze nemen het ongemak in
de bungalow voor lief want de 20 gulden die ze per avond hier verdienen is
welkom. "Vanavond treden we op in de nachtclub, komen jullie ook?" n
rSneeuwtekortIn de lift naar de top op 1100 meter, wordt duidelijk dat ook dit
jaar Yabuli kampt met sneeuwtekort. In totaal heeft het gebied elf afdalingen,
varierend in moeilijkheidsgraad, maar deze maand is er net genoeg sneeuw voor
anderhalve afdaling. Het uitzicht is evenwel prachtig en ondanks het
sneeuwgebrek ziet de vallei er indrukwekkend uit. In de bar kunnen de verkleumde
skiers zich opwarmen met instant koffie en warme melk. Opnieuw een etablissement
met Chinese karakteristieken. Zo is er bijvoorbeeld geen wijn te krijgen maar
ligt er wel vuurwerk in de schappen te koop.

Voordat we aan de afdaling beginnen, stuiten we op andere problemen. Welke route
is open en wat doe je als je in mijn geval 14 jaar niet geskied hebt? Buiten
staan geen bordjes die aangeven welke afdaling open is en ook staat niet
aangegeven hoe steil de afdaling is. De leraar die geboekt is, is in geen velden
of wegen te zien, en dus moet ik zelf maar het een en ander uitzoeken.Cao: "Dit
is een baby-industrie in China, maar er moet nog veel veranderen, zeker wat
betreft de voorzieningen in het hotel en het onderhoud van de pistes. Geef ons
tien jaar de tijd."



LOAD-DATE: Reiskrantverslag over wintersport in China
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               89 of 97 DOCUMENTS

                                  De Telegraaf

                                January 19, 2002

IN DEN DOOFPOT

ZEEUW, TON DE

LENGTH: 591 words


Leiden, die aardige stad halverwege Den Haag en Amsterdam, met een dialect dat
tussen Haags en Rotterdams ligt en een bevolking die ook al zo 'gespleten' is:
enerzijds door het al eeuwen durende bombardement van begaafden die door het
universitaire klimaat worden aangezogen, en aan de andere kant een sociale laag
die, eh, het genetisch isolement verraadt van een ommuurde en veelvuldig
belegerde vesting.

Wordt dit een sociologische verhandeling? Geen angst, we gaan het gewoon weer
over eten hebben. Over lekker eten, wantIn den Doofpotneemt in Leiden een
bijzondere positie in. Je kunt in die stad op meerdere plekken goed tafelen (en
ook matig in studentenhokken met diepvriesvoer en gebottelde zure regen), maar
Anton Verschelling (31) en zijn chef-kok Marno Langbroek (30) bedachten een
concept dat niet mikt op dinerende hoogleraren, studentenouders en studenten die
iets te vieren hebben, maar, zeg maar, op gewone Nederlanders. Die zijn er in
Leiden ook: tweeverdieners bijvoorbeeld, en dertigers met oog voor kwaliteit. En
zakelijk publiek doordeweeks en prive-eters in het weekeinde.

In den Doofpot is dus eigenlijk een zaak die net zo goed in Amsterdam had kunnen
staan, en ook de vorm heeft iets hoofdstedelijks: aan de gracht, opgebouwd uit
twee loodrecht daarop staande belendende pijpenladen die hun snijpunt vinden in
het epicentrum ter hoogte van de keuken en een enorme bar. Met een inrichting
van kunst & kitsch, eenvoudig meubilair, leverkleurige balken en lambriseringen,
brandende kaarsen, spiegels, schilderijen, alsmede 70 jaar oud bestek van het
Londense Dorchester Hotel. Een warme ambiance, beetje brasserie en chic door
elkaar.

Wat ook opvalt is de wijnbelezenheid van de patron, zijn interessante wijnkaart
en de redelijke prijsstelling. Een verrukkelijke witte Santenay bijvoorbeeld
(Domaine Olivier, 1998) voor Euro 31,50, en een Chateauneuf van Chapoutier voor
Euro 36.

De chef, die zijn keuken als Frans-Italiaans omschrijft, opende ons menuutje
(Euro 32,90) met wat gekarameliseerde ganzenlever en eendenborst met
balsamicostroop, kort daarna gevolgd door een minikopje maiskip-veloute. Prima
visitekaartje vonden wij, tevreden nippend aan onze Menetou-Salon (zie het
wijnrubriekje, hiernaast).

Als voorgerecht was er een salade van kropsla met basilicumvinaigrette en een
stukje gegrilde griet met flinters gedroogde Serranoham. Simpel, niet te
uitbundig en lekker. Zo hoort een voorgerecht te zijn. Gevolgd door zeebaars, in
olijfolie gebakken en nagegaard in de oven. Het vel was ingesneden en met een
beetje zout op die kant de pan in gegaan, en het eindproduct werd geserveerd met
een luchtig opgeklopte mousseline van aardappel met room, peper en zout. De jus
was van gevogeltebouillon, getrokken van fazantkarkassen, ingekookt met
kruidenbouquet en gemonteerd met boter en truffelolie (plus plakjes truffel).

Lekker!

Het hoofdgerecht kwam uit Japan. Dat wil zeggen, de Australische versie van het
Japanse wagyuvlees ("kost een paar centen, maar de kwaliteit is hoog").
Inderdaad mooi mals vlees, in het land van herkomst gevacumeerd en hier kort in
roomboter gebakken en opgediend met shitake-ravioli's. En een saus van
eekhoorntjesbrood, met madeira ingekookte jus de veau, stukjes gedroogde cepe en
de steeltjes van de shitakes. Het garnituur: gesauteerde haricots en
paddestoelen.

Uitstekend.

In den Doofpot, Turfmarkt 9, Leiden (071-5122434). Zo. gesloten, rest van de
week diner. Terras ('s zomers een platbodem voor de deur met gedekte tafeltjes),
parkeren in de buurt.



LOAD-DATE: Opmerkelijk dat Anton Verschelling zijn rechtenstudie in Leiden
meefinancierde met zijn baan als afwashulp in de keuken van een eethuis aan de
Turfmarkt aldaar. En dat hij nu, een decennium later en nog steeds met het
uiterlijk van een jong jurist, de baas is van die zaak. Een uitstekend
restaurant inmiddels,
February 4, 2002

omgedoopt totIn den DoofpotVolg ons naar

de boorden van het Galgewater.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               90 of 97 DOCUMENTS

                                  De Telegraaf

                                January 18, 2002

Lof en venijn voor overleden Cela

HOEK, GERRIT JAN

LENGTH: 371 words


Met Cela verdwijnt een van de meest gelauwerde Spaanse schrijvers van de vorige
eeuw. Dankzij zijn bekendste werken, 'De dood van Pascual Duarte' (1942)
(waarvan de tweede editie overigens door het Franco-regime werd verboden als
"obsceen en godlasterend"), 'De bijenkorf' (1951) (in eerste instantie in Spanje
verboden en daarom uitgegeven in Argentinie) en 'Reis naar de Alcarria' (waarvan
maar liefst 600.000 exemplaren verschenen zijn en binnenkort de 30ste editie
uitkomt) verwierf Cela zich internationale faam die hem in 1989 de Nobelprijs
voor de literatuur opleverde. Daarnaast vielen hem ook de twee grootste Spaanse
literatuurprijzen, de Prins van Asturie en de Cervantes, ten deel, toegekend
voor zijn hele oeuvre.

De grootste verdienste van Camilo Jose Cela was dat hij het taalgebruik
ingrijpend gemoderniseerd heeft. Hij was de eerste schrijver die teruggreep op
de taal van de gewone burger, de taal van de straat en daarbij niet schroomde om
schuttingtaal en scheldwoorden te gebruiken. Tot aan zijn dood bleef hij die
gewoonte trouw. Een aantal jaren geleden bestempelde hij het kabinet-Gonzalez
nog als "die strontregering".

n rVeelzijdigCela was een uitermate veelzijdig man. Want naast een productief
schrijver (die echter in zijn nadagen literair minder gewaardeerd werd,
regelmatig beschuldigd werd van plagiaat en kritiek moest slikken dat hij te
veel commercieel gewin nastreefde), was hij ook een verwoed kunstverzamelaar en
haalde op latere leeftijd zelfs de zwarte band judo. Maar als mens verwierf hij
zich door zijn bruuske karakter en vaak schofferende optreden veel vijanden.
Vandaar dat Cela meteen na zijn dood niet alleen de gebruikelijk lof werd
toegezwaaid. "Als intellectueel en openbaar figuur zie ik hem als een slecht
voorbeeld", vonniste de Catalaanse schrijver Juan Marse Cela gisteren. Ook zijn
Andalusische collega Garcia Baena trok een grauwsluier over de overleden
Nobelprijswinnaar: "Hij was moedig als schrijver onder het Franco-regime en een
vernieuwer van de Spaanse literatuur, maar verfoeilijk als mens. Zijn leven was
geen spiegel der deugden."Cela wordt vandaag in Iria-Flavia, waar ook de door
hemzelf opgerichte Stichting Cela is gehuisvest, begraven.

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               91 of 97 DOCUMENTS

                                  De Telegraaf

                                January 14, 2002

Colmn Kringen - WRAAK

HOOGLAND, ROB

LENGTH: 410 words


Ik weet 't niet, met die euromunten.

Ten eerste rinkelen ze niet lekker. Het heerlijke heldere geluid dat een handvol
guldens en knaken vroeger in je broekzak maakte benaderen ze niet eens. Ze
klinken dof. Het lijkt wel alsof ze er geen zin in hebben.

Ten tweede word ik helemaal krankjorum als ik bijvoorbeeld een halfje wit moet
afrekenen. Nog steeds moet ik elk muntstuk heel minutieus bestuderen voordat ik
het op de toonbank durf te leggen. Wat is dit nu weer? Vijf cent, tien cent? Tig
keer draai ik bijna ieder muntje om voordat ik zeker weet welke waarde het
vertegenwoordigt.

Straks, als de munten uit de andere landen hun weg naar de Nederlandse
portemonnees hebben gevonden, wordt dat alleen nog maar erger. En niet slechts
voor mij, vrees ik. Alle klanten hebben er last van. In de winkels ontstaan
daardoor vertragingen waarvoor ze zich zelfs bij de Spoorwegen zouden schamen.

Toch is er een euromunt die ik koester.

Het was liefde op het eerste gezicht.

Ik heb het over het tweetje. Jazeker: het munststuk van twee eurocent. Het
klinkt misschien raar, maar ik geef zelfs meer om haar dan om een biljet van
honderd. Met haar kan ik namelijk wraak nemen op de overheid die de hardwerkende
burgers onder ons de laatste tijd zo enorm laat zakken. Die duizenden parkeer-
en snelheidsbonnen per dag laat uitschrijven, maar drugshandelaren en ander
crimineel tuig met een diepe buiging welkom heet.

Als alledaagse sukkel kan je daar normaal gesproken niks tegen doen. Je hebt dat
wanbeleid maar te accepteren. Maar ineens ontdekte ik dat het muntje van twee
door de anders zo meedogenloze parkeerautomaten in de Amsterdamse binnenstad
wordt gelezen als een kwartje. En dus werd zij plotseling een wapen. Een stok om
het gezag mee om de oren te slaan. "Wie niet horen wil moet maar voelen",
grimlach ik sindsdien, als ik met een zak vol muntjes van twee naar een
parkeermeter loop.

Ik verdien twee duppies per munt!

Eindelijk kan ik ze terugpakken!

Oke, 't duurt nog maar tot 28 januari.

Dan, immers, behoort het kwartje ook voor de parkeerautomaten definitief tot het
verleden.

Bovendien is het doodzonde dat De Telegraaf het nieuws afgelopen vrijdag
bekendmaakte, waardoor de muntjes van twee zo populair werden, dat zij
nauwelijks nog te vinden zijn.

Maar ik heb in elk geval mijn wraak gehad.

De komende twee dagen ben ik even weg.

Waarom?

Misschien wel om nog meer van die muntjes te zoeken.

Tot donderdag!



LOAD-DATE: Column Kringen - Wraak
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               92 of 97 DOCUMENTS

                                  De Telegraaf

                                January 12, 2002

Big Brother kijkt toe vanuit de ruimte

HUSSAARTS, DICK

LENGTH: 614 words


Van 700 kilometer hoogte zien ze het illegale schuurtje in uw achtertuin en de
bomkraters op een landingsbaan in Afghanistan zijn stuk voor stuk te tellen:
voor spionagesatellieten blijft niet veel verborgen. Tot voor kort had met name
de Amerikaanse inlichtingendienst het alleenrecht op deze gedetailleerde foto's,
maar ook steeds meer commerciele satellieten kunnen nu beelden van
'spionagekwaliteit' leveren. Even wennen voor de inlichtingendiensten, want dit
beeldmateriaal is beschikbaar voor iedereen die ervoor betaalt, en de beelden
zullen naar verwachting alleen nog maar beter en goedkoper worden.

Behalve de IKONOS-satelliet biedt sinds kort ook de EROS-satelliet beelden
waarop details van 1,8 meter te onderscheiden zijn. Sinds twee weken zijn ook de
eerste beelden van QUICKBIRD beschikbaar, met details van 60 centimeter,
spionagekwaliteit dus.

En er komen nog meer satellieten bij. Verschillende consortia hebben zich op
deze business gestort; meer concurrentie resulteert in lagere kosten, dus het
gebruik van deze hoge-resolutiebeelden zal naar verwachting snel toenemen. In
Nederland zijn de beelden onder meer verkrijgbaar bij het NPOC en Geoserve.

Het Amerikaanse leger vindt het uiteraard een onplezierig idee dat de pers hun
bezigheden in Afghanistan met commercieel verkrijgbare satellietbeelden in al te
veel detail zou kunnen volgen. Twee maanden geleden kocht het Amerikaanse
ministerie van Defensie daarom ook alle rechten op de beelden van Afghanistan
die door de IKONOS-satelliet gemaakt zijn.

"Dat is natuurlijk heel interessant", zegt drs. Wouter Brokx, die zich op het
Nationaal Lucht- en Ruimtevaartlaboratorium in Marknesse bezighoudt met
satellietfototechnologie, "want je kunt je voorstellen dat vanuit het oogpunt
van een militaire operatie het natuurlijk niet wenselijk is dat iedereen opeens
over spionage-kwaliteit informatie kan beschikken. Tot nog toe ging het opkopen
van beelden goed, maar met meer en meer satellieten die beschikbaar komen is dat
niet vol te houden." Het Amerikaanse ministerie van Defensie koopt de beelden
uiteraard niet omdat het zelf die informatie nodig heeft (de VS beschikken over
eigen spionagesatellieten), maar om de informatiestroom te reguleren, en
mogelijk gevoelige beelden buiten de pers te houden. "En daarmee wek je
natuurlijk juist de interesse van journalisten", vervolgt Brokx.

De capaciteit van de drie satellieten die op dit moment beeldmateriaal aan de
vrije markt leveren is nog wat beperkt. Ze nemen 12 kilometer brede stroken op
en draaien zo'n 15 rondjes per etmaal om de aarde. Daarmee is het absoluut
onmogelijk om iedere plaats op aarde elke dag te bekijken. Wel kan de draaibaar
gemonteerde camera in de satelliet al op bepaalde 'interessante' gebieden
gericht worden, ook als de satelliet toevallig even niet recht boven dat gebied
hangt.

Met het beschikbaar komen van meer en betere commerciele satellieten zal het ook
voor de pers steeds eenvoudiger worden om zelfs in de meest onbereikbare
gebieden toch 'over de schouder' van het leger mee te kijken. Afgezien van de
militaire kant van het verhaal zijn er ook vraagtekens te zetten bij de privacy
van de gewone burger."Het is toch best aardig dat je op een hoogte van 700 km
wat plaatjes kunt opnemen waarop het illegale schuurtje in je achtertuin te zien
is", vervolgt Brokx. "Je zou zelfs kunnen zeggen dat 'Big Brother' realiteit is
geworden. Allerlei instanties zouden daar gebruik van kunnen maken en zonodig
hun controlemiddelen daar op aan kunnen passen. Maar in de praktijk zal het voor
het schuurtje in de achtertuin zo'n vaart niet lopen. Daarvoor is deze techniek
nog te duur en te gecompliceerd."

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               93 of 97 DOCUMENTS

                                  De Telegraaf

                                January 12, 2002

Gendebat raakt samenleving

HOOGLAND, DENISE

LENGTH: 725 words


Dat vindt dus het Nederlands publiek. Immers de commissie, onder voorzitterschap
van D66-senator Jan Terlouw, werd ingesteld om ook de gewone man en gemiddelde
consument te laten meepraten over 'Eten en Genen'. Maar, zonder die gewone
burger te onderschatten, is dit echt wat het publiek vindt? Weet iedereen waar
het om gaat? Waar ueberhaupt biotechnologie voor staat, wat er mee kan? En wat
betekenen de aanbevelingen die nu bij het ministerie van Landbouw liggen?

"Natuurlijk hebben we niet iedereen kunnen bereiken met dit debat. Daar zijn we
vooraf ook niet vanuit gegaan. Het is immers geen leerplicht. Wel heeft iedereen
die erover wilde meepraten, kunnen meepraten", reageert Jan Terlouw.
Terugkijkend op afgelopen jaar is de ex-politicus en kinderboekenschrijver best
tevreden over het verloop van het debat: "Gezien de beperkte tijd en middelen
die ons ter beschikking stonden, hebben we het naar mijn idee best goed gedaan."
Ondanks de enorme berg kritiek - het debat zou mosterd na de maaltijd zijn, een
suggestief, dwingend karakter hebben, meer weg hebben ook van een
voorlichtingscampagne, een manier om de burgers te laten wennen aan een
ontwikkeling die toch niet meer te stoppen is - zegt Terlouw het een volgende
keer weer precies zo aan te zullen pakken.

Hij vervolgt: "In de periode maart-december hebben 44.000 mensen zich laten
horen via onze website. De advertenties in kranten leverden 26.000 reacties op
en naar schatting 2.000 burgers en nog eens 10.000 scholieren namen deel aan
debatactiviteiten door het gehele land. Onze poging een breder publiek bij het
onderwerp te betrekken is dan ook geslaagd."

Prof. dr. Fons Werry, concernadviseur biotechnologie aan de Wageningen
Universiteit en Researchcentrum is het daarmee eens. Werry, die aanbevelingen
doet bij het uitstippelen van de onderzoeksstrategie en onderwijsorientatie in
Wageningen, ziet de aanbevelingen van de commissie dan ook als krachtig signaal
van de samenleving. "Ik denk bovendien dat de gewone man wel degelijk is bereikt
en de gemiddelde Nederlander ook heel goed weet wat er speelt. Het flauwe
voorbeeld van die mevrouw op de markt die, gevraagd naar haar mening over
gentechnologie, een beetje onbeholpen antwoordt dat ze geen genen in haar tomaat
wil, is niet zelden aangegrepen om te stellen dat je de gewone burger beter niet
kunt laten meepraten. Onterecht", meent Werry. "Die mevrouw drukt zich niet
helemaal goed uit, maar weet wel degelijk waar ze over praat. Namelijk dat ze
geen gerotzooi met haar voedsel wil. Overigens", benadrukt hij, "als je
doorpraat met die mevrouw, zal ze haar voorwaarden en argumenten steeds scherper
stellen en verwoorden."

Het draagvlak voor biotechnologie mag dan volgens de commissie-Terlouw in
Nederland redelijk zijn, in Europa bestaan er veel tegenkrachten. "In Duitsland
bijvoorbeeld heerst er nog een heel ander, haast romantisch beeld van de
landbouw. In Nederland weten mensen inmiddels dat wanneer ze bijvoorbeeld een
pak cakemeel kopen, daar onderdelen uit landen als de VS of China in verwerkt
kunnen zijn. Uiteindelijk zal er binnen Europa echter een eenduidige gedragslijn
moeten komen. Dat betekent dat deze discussie nog in alle hevigheid zal worden
voortgezet", zegt de Wageningse professor. En Terlouw: "Dit is pas het begin van
een ontwikkeling die de hele eeuw zal duren."Professor Werry verwacht dat de
aanbevelingen die nu bij het kabinet liggen, uiteindelijk wel zullen worden
overgenomen. "Wat deze voor het onderzoek betekenen? Ze zullen in ieder geval
ter harte worden genomen. De Wageningen Universiteit ligt immers in het hart van
deze discussie, wij zijn specifiek gericht op die voedingsmiddelensector. Wij
zullen dan ook proberen een mechanisme te bedenken waarmee we de verwachtingen
en opvattingen binnen de samenleving kunnen laten meewegen in onze
onderzoeksstrategieen", zegt de adviseur. "Tot nu toe is er binnen
onderzoeksprogramma's betrekkelijk weinig rekening gehouden met wat onder de
bevolking leeft. Projecten komen tot stand door ideeen van lokale overheden,
(inter)nationale organisaties of industrie. De maatschappij keek slechts toe en
vond dat meestal wel goed. Daar is inmiddels verandering in gekomen. Het publiek
wil meekijken en meepraten. Terecht", meent Werry. "Ze betalen tenslotte voor
dat onderzoek en vormen uiteindelijk de consument."



LOAD-DATE: Een opvallende eindconclusie afgelopen woensdag in Den Haag bij de
presentatie van het eindrapport van de commissie-Terlouw: het Nederlandse
publiek is weliswaar zeer terughoudend over het gebruik van biotechnologie in
voedingsmiddelen, maar wijst het niet categorisch af. Interview met Jan Terlouw
en Prof.dr. Fons Werry.
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               94 of 97 DOCUMENTS

                                  De Telegraaf

                                January 11, 2002

Lichte humor en bittere spot

JAGER, MAARTEN

LENGTH: 626 words


Lichte humor en bittere spot; Grafiek Steinlen in Gemeentemuseum Helmond

In 1891 weigerde Steinlen nog langer voor dit blad te tekenen, hoewel het hem -
mede door de grote oplage - bekendheid had gebracht. Hij zocht 'het hogerop',
zoals hij zijn moeder schreef. Toch ontwierp Steinlen in 1896 voor
deuitgaansgelegenheid'Le Chat Noir' een felkleurig affiche, dat wereldberoemd
zou worden. Het stelt een hooghartige zwarte kat voor, die de kunstenaar
plaatste tegen een oranje-rode achtergrond.

DitArt Nouveau-kattenaffiche is een van de bruiklenen van het Amsterdamse
Kattenkabinet aan het Gemeentemuseum Helmond, waar tot 11 maart een grote
expositie over Steinlen is ingericht. De meeste prenten in de nieuwe dependance,
de ruime Boscotondohal die sinds een half jaar het sleetse 't Meyhuis vervangt
en een twee-eenheid vormt met het museum in het nabijgelegen middeleeuwse
kasteel, zijn afkomstig uit de verzameling dr. Themel van het Kunstmuseum in der
Alten Post. Dit museum met zeer veel werk van Heinrich Zillen en
Theophile-Alexandre Steinlen is gelegen in het Duitse Muelheim an der Ruhr
(voorbij Keulen). De tentoonstelling omvat ruim 200 bladen grafiek, tekeningen
en affiches, die deels chronologisch en deels per thema worden gepresenteerd op
de tweede presentatie in de nieuwe dependance. Het Gemeentemuseum Helmond
belicht deze van oorsprong Zwitserse (na 1901 Franse) tekenaar, graficus en
schilder omdat zijn maatschappijkritische oeuvre aansluit bij de eigen collectie
'Mens en werk'.Steinlen: sloeries, sloebers en soldaten, zoals de eerste
overzichtstentoonstelling heet die in ons land wordt gewijd aan deze humanist,
socialist, pacifist en groot liefhebber van katten, volgt zijn levensloop. Als
student raakte deze telg uit een kunstenaarsfamilie beinvloed door het
socialisme. In 1881 vertrok hij naar Muelhausen waar hij een baan kreeg als
ontwerper van textielpatronen. Na het lezen van de roman 'L'Assommoir' van Emile
Zola besloot hij naar Parijs te gaan. Daar kwam hij in contact met kunstenaars
en schrijvers als Henri de Toulouse-Lautrec, Guy de Maupassant en Paul Verlaine.
Zij ontmoetten elkaar in het in 1882 geopende 'Le Chat Noir', waar ook de
burgerij en de mondaine Parijzenaars zich ontspanden. n rKattenBehalve voor de
gelijknamige krant van dit spraakmakende cabaret tekende hij voor ongeveer 30
politiek geengageerde kranten en tijdschriften, zoals 'Le Mirliton', 'GIL BLAS
Illustre', 'La Feuille', 'L'Assiette au beurre' en het toonaangevende,
Duitstalige 'Simplicissimus'. Daarnaast illustreerde Steinlen talloze boeken,
onder andere voor Aristide Bruants 'Dans la rue' (1890), en ontwierp hij sinds
1894 affiches voor commerciele en ideele doeleinden. Deze plakaten behoren tot
zijn beste werk.

Naast katten in soorten en maten vereeuwigde Steinlen het mondaine leven in
bruisend Parijs van rond 1900. Modieuze dames, bohemiens, demi-mondaines en
anderen die het uitgaansleven kleur gaven, boeiden hem als observator en
kunstenaar. Ook de gewone man figureert in zijn grafisch oeuvre. Steinlen was
zich bewust van de sociale problemen van zijn tijd en hekelde de misstanden in
talloze etsen en litho's, waarvoor hij een door de Japanse prentkunst beinvloede
stijl hanteerde. Met name de lithografie die net tot ontwikkeling kwam, was een
geliefd medium.

Tijdens de Eerste Wereldoorlog reisde Steinlen naar het front en legde er de
verschrikkingen vast. De heroiek ontbreekt in zijn oorlogsprenten.
'Hoofdrolspelers' in de talloze composities uit de jaren 1914-'17 zijn gewone
soldaten en burgers, de slachtoffers van deze verschrikkelijke loopgravenoorlog.
De fijngevoelige Steinlen liet de honger, de angst en het verdriet zo vaak zien,
met als gevolg dat hij in 1918 en 1919 niet kon werken.



LOAD-DATE: Bespreking expositie in Gemeentemuseum Helmond van Steinlen
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               95 of 97 DOCUMENTS

                                  De Telegraaf

                                January 9, 2002

WUZ:_geachte_lezer_09-01

WIEL, MARCELLA VAN DER

LENGTH: 257 words


Veel briefschrijvers zijn boos over die boete voor de Venlose huisarts. Ger
Heldens uit Horst: "Hoe is het aan de gewone burger uit te leggen dat justitie
zware criminelen laat lopen wegens cellentekort en een huisarts, die
verkeersregels overtreedt om een mensenleven te redden, door de politie wordt
beboet?  En dat terwijl in Venlo de gewone burger op veel plaatsen niet meer
durft te komen vanwege de criminaliteit die daar heerst." Mw. M. Maes uit
Amsterdam: "De arts heeft niet door het rode licht gereden omdat hij onder
invloed was of naar een feestje moest, maar om te trachten het leven van een
mens te redden. Met het zwaailicht is hij goed zicht- en herkenbaar. Het kan ook
anders. Er zijn huisartsen die weigeren te komen. Het handelen van bovengenoemde
arts vind ik persoonlijk dan ook zeer te waarderen. Ik hoop dat de rechter de
uitspraak zal doen dat iedere huisarts in spoedeisende gevallen met zwaailicht
mag rijden." Eerlijk gezegd hoop ik van niet. Gelukkig zijn er nog huisartsen
die meteen komen als je ze dringend nodigt hebt, maar het voeren van een
zwaailicht, rijden met (te) hoge snelheid en negeren van rode stoplichten op
kruispunten, waardoor de veiligheid van andere weggebruikers in gevaar wordt
gebracht, is m.i. terecht uitsluitend voorbehouden aan politie, brandweer en
ambulance. Als we huisartsen op weg naar een patient (en specialisten op weg
naar het ziekenhuis voor een spoedoperatie?) ook nog aan dat lijstje gaan
toevoegen, vrees ik dat er meer levens in gevaar worden gebracht dan gered.



LOAD-DATE: Analyse briefschrijvers door Marcella van der Wiel
February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               96 of 97 DOCUMENTS

                                  De Telegraaf

                                January 8, 2002

Duitse ondernemers zetten samen schouders eronder

JONGEDIJK, THEO

LENGTH: 583 words


Duitse ondernemers zetten samen schouders eronder; RECLAMESLOGAN MOET
OOSTERBUREN NIEUW ELAN GEVEN

Dat is hard nodig ook, want het gaat slecht in Duitsland. Berichten over
ontslagen, bedrijfssluitingen, begrotingstekorten, belastingverhogingen en
uitblijvende investeringen in onderwijs en in infrastructuur zijn aan de orde
van de dag. De schier oneindige stroom negatieve uitingen dreigt het volk van
het naoorlogse 'Wirtschaftswunder' totaal te verlammen, terwijl het allemaal
best nog wel meevalt, zeggen de organisatoren hoopvol.

"Waarom is de stemming in Duitsland eigenlijk slechter dan de feitelijke
situatie? Waarom zijn consumenten en investeerders onzeker? Waarom worden
hervormingen, waarvan iedereen weet dat ze dringend noodzakelijk zijn, niet
uitgevoerd?"

In de spiegel kijkend, formuleert het actiecomite zelf het volgende antwoord:
"De Duitsers lijken te verzinken in een verlammend gevoel van machteloosheid,
van angst en zelfs van onverschilligheid. Na vijftig jaar van opbouw dreigt het
veranderingsgevoel op te houden, ontbreekt steeds vaker de ondernemerszin, de
moed tot vernieuwing en de durf tot het nemen van noodzakelijke maatregelen."

Om voornoemde redenen wrijft de initiatiefgroep te pas en te onpas op radio,
televisie en in dag- en weekbladen de burger haar oppeppende slogan onder de
neus 'Duitsland pakt aan', in de hoop iets aan de huidige mentaliteit te kunnen
veranderen. In grote advertenties heet het: "Recessie begint in de hoofden. En
juist daar moeten we haar stoppen." Alle Duitsers worden opgeroepen bij zichzelf
te rade te gaan, orde op zaken te stellen en verantwoordelijkheden op zich te
nemen, zowel thuis alsook op het werk.

De eerste aanzet tot de landelijke campagne kwam eind vorig jaar uit de
uitgeverswereld. Ook daar gaat het slecht. Zelfs bij Axel Springer Verlag, het
concern dat onder andere de dagbladen Bildzeitung en Die Welt uitgeeft en geldt
als een van de grootste en meest winstgevende in Europa, worden geen zwarte
cijfers meer geschreven. Springer lijdt voor het eerst in het ruim vijftigjarig
bestaan verlies, omdat de advertentiemarkt als een pudding is ingezakt. Volgens
de initiatiefnemers is het een economische wetmatigheid, dat als de reclame het
laat afweten, de crisis begint. "Als de reclame aantrekt, is er ook de
opleving."

Het Duitse bedrijfsleven heeft zich aan de actie verbonden met klinkende namen,
zoals die van Rolf Breuer (Deutsche Bank), Ron Sommer (Deutsche Telekom) en
Lothar Spaet (Jenoptik). Verder doen belangen- en brancheorganisaties mee,
waarbij de nadruk ligt op de uitgevers en de reclamewereld.

Maar ook prominenten uit de show- en de televisiewereld, die dichter bij de
'gewone man' staan, zetten zich in om de haperende motor van de grootste
Europese industrienatie weer op gang te krijgen. Beschermheer van 'Duitsland
pakt aan' is oud-bondspresident Roman Herzog, van wie de volgende peptalk komt:
"Ik roep op tot meer verantwoordelijkheidsgevoel. Ik vertrouw op onze
ontwikkelingskracht. Laten we weer in onszelf geloven. De beste jaren liggen nog
voor ons."

Maar het gevoel van neergang zit er zelfs bij de meeste prominenten dieper in
dan gewenst, constateerde een van de Duitse kranten, die het was opgevallen dat
tijdens de presentatie van de actie alleen televisie-entertainer Johannes B.
Kerner opgewekt in de camera keek. "Alle andere deelnemers stonden er met
doodernstige gezichten bij, terwijl ze waren uitgenodigd voor een actie tegen de
slechte stemming."

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf

                               97 of 97 DOCUMENTS

                                  De Telegraaf

                                January 5, 2002

JOHN BEER

STEENHORST, RENE

LENGTH: 2286 words


JOHN BEER; Advocaat slachtoffers Volendam en Enschede verwijt overheid burgers
niet serieus te nemen

"Wat doe je daar, John?" roepen we van een afstand met windkracht 7 in de rug,
terwijl zijn vrouw Leonore ('Leo') en ik ons na een korte onstuimige
strandwandeling langs de woeste vloedlijn weer een weg omhoog banen. Naar de
steeds brozere duinenrij. Met de negenjarige golden retriever 'Linck' achter ons
aan hobbelend.

"Ik schuil...!"

Een bijzondere uitroep voor iemand die al 25 jaar het epicentrum opzoekt van
complexe juridische conflicten en altijd tussen elkaar bevechtende partijen in
staat. John Beer is de raadsman van slachtoffers die de dupe zijn van falende
artsen, zwijgzame ziekenhuisbesturen, onwillige verzekeraars, verhullende
ambtenaren en blunderende overheden met onvoldoende of geen toezicht op de
naleving van veiligheidsregels. John Beer is daarnaast voorzitter van de
Advocaten voor Slachtoffers van Personenschade, een groep van circa 35 landelijk
aangesloten letselschade-advocaten. Zij moeten voldoen aan strikte
kwaliteitseisen en verplichten zich op te komen voor de belangen van
slachtoffers die vermalen dreigen te worden door machtige tegenpartijen zoals
ziekenhuizen en verzekeraars.

"Zie je dat hotelletje daar vlak bij de rand van het duin?" wijst Beer op weg
naar huis. "Dat zal ooit wel in zee storten, hoewel ze er van alles aan doen om
die onvermijdelijke ramp te keren. Karrenvrachten zand zijn aangevoerd, maar de
zee blijft nemen." En de wind blaast hoge zandrichels in de achterliggende
woonwijk.

John Beer (1952). In 1976 klaar met zijn doctoraalstudie Nederlands recht aan de
Universiteit van Amsterdam, in 1977 beedigd als advocaat en procureur bij de
rechtbank Amsterdam en in 1982 een eigen praktijk. De groeispurt kwam evenwel in
1993 bij de oprichting van Beer Advocaten.

Hij voelt zich 'leerling van de Amerikanen', "Omdat advocaten daar altijd een
blokje extra lopen. Dat geeft voorsprong." Feitelijk is hij de pupil van twee
leermeesters, van wie de medisch-advocaat dr. mr. dr. Willem Schuurmans
Stekhoven het belangrijkst voor hem was. "Hij heeft me op het pad gezet van de
medische aansprakelijkheid. Autoriteitenvrees jegens dokters kende hij niet; hij
stapte gewoon op ze af. Dat heeft hij mij geleerd."

Beer is geen arts, anders dan Schuurmans Stekhoven. Toch spreekt ook hij falende
medici en ziekenhuisbesturen juridisch aan op medische en/of organisatorische
fouten waardoor patienten beschadigd raken of sterven. Hoe gaat hij om met die
ongelijkheid in medische kennis, waarvan toch sprake moet zijn?

Thuis in het weekendverblijf van de familie in de mooie duinen van Bergen aan
Zee, grenzend aan het terrein van de Moon-beweging waarop ooit het fameuze
Bio-Vakantieoord voor stadse bleekneusjes gehuisvest was, zegt Beer: "Het eigen
van de medische aansprakelijkheid is dat je inderdaad het vakgebied van een
ander betreedt en daar de discussie aangaat of het medisch handelen wel of niet
goed is geweest. Dat doe je natuurlijk niet alleen, maar in samenspraak met
medisch adviseurs."

Honderden slachtoffers van medische fouten heb je juridisch bijgestaan. Word je
nooit eens moe van al die drama's en het maar moeizaam voortschrijdende proces
van openheid door de medische beroepsgroep?

"Het is waar en teleurstellend dat dokters en ziekenhuizen nog steeds een
gesloten kring blijven vormen, als zij daartoe de kans krijgen. In de loop der
jaren ben ik niet alleen gedesillusioneerd geraakt over de houding van veel
dokters, het frustreert mij in steeds sterkere mate dat mensen en
toezichthoudende instanties, die wat aan die bedenkelijke artsenmentaliteit
zouden kunnen doen, dat niet doen. Justitie bijvoorbeeld. Het
autoriteitsprobleem dat zij met artsen heeft, is ronduit hinderlijk. Je ziet in
de strafrechtelijke afhandeling van veel medische fouten dat artsen en
ziekenhuizen met strafbare feiten wegkomen, waarbij voor gewone burgers geen
pardon bestaat. Gaandeweg heb ik mij groen en geel geergerd aan het gebrek aan
aanpak: men durft wel een vrachtwagenchauffeur die niet in zijn spiegel keek en
een fietser doodreed, zwaar te vervolgen. Maar een arts die door zijn schuld een
patient laat overlijden, tja, dan duurt het vaak erg lang voordat justitie eens
in actie komt. Als dat al gebeurt..."

Vanuit de medische wereld klinken nogal eens laatdunkende reacties over medisch
gespecialiseerde advocaten. Jullie zijn kennelijk de aasgieren die alleen maar
op het bloed van de dokter uit zijn.

"Mijn opvatting zint niet iedereen. Ik vind dat artsen, net als andere
deelnemers aan het maatschappelijk proces, ook strafrechtelijke aandacht moeten
krijgen als daartoe aanleiding is. Er wordt gezegd: is dat nou wel redelijk? De
dokter doet het toch niet opzettelijk? Dan zeg ik: die vrachtwagenchauffeur reed
die fietser toch ook niet opzettelijk dood? Dat noemen we 'dood door schuld':
het is geen opzet, maar het is schuld! Je draagt verantwoordelijkheid voor je
daden. Het behoort niet te gebeuren en het strafrecht kent daar een bepaling
voor."

Hoe komt het toch dat echte openheid over missers een zo onverteerbare
(hals)zaak blijft voor de medische stand? Waar is men eigenlijk bevreesd voor?

"Zij zijn bang aan de schandpaal te worden genageld. Bang voor de publieke
reacties. Hun fouten zouden ze het liefst alleen intern willen bespreken, wel om
ervan te leren, maar niet in alle openheid... Niemand wil met zijn snoet in de
krant als hij iets fout gedaan heeft. Het is een menselijke trek niet met je
falen te koop te staan. De vraag is alleen of je daarmee in deze toenemende
informatiemaatschappij nog wegkomt. De samenleving pikt het niet meer. Mensen
komen zelf met oplossingen voor openheid, omdat ze zien dat de gezondheidszorg
zaken met de mantel der liefde wil toedekken. Ik vind het slecht voor de zorg
dat anderen die oplossingen nu bedenken. Dat kan zij beter zelf doen. In de VS
is er een databank die voor een ieder toegankelijk is. Daar kun je gewoon
informatie vragen over wat er met een bepaalde arts is gebeurd. Is hij schoon?
Heeft hij een tuchtuitspraak aan zijn broek gehad? Als er vuile was is, kun je
die beter niet verstoppen maar luchten. Anders gaat zij stinken."

Het blijkt dat wanneer een arts eerlijk zegt 'Het spijt me, ik heb een fout
gemaakt', er meer begrip ontstaat bij gedupeerden. Het verdriet is er niet
minder om. Maar feiten achterhouden leidt tot woede en een juridische strijd die
met openheid is te vermijden. Waarom handelen artsen daar dan niet naar? De
goede niet te na gesproken; ik generaliseer wellicht...

"We hebben alle recht te generaliseren. Waarom? In onze gezondheidsrechtelijke
literatuur staat dat het melden van fouten en bijna-ongevallen niet behoort tot
het patientendossier. Dat betekent dat medici die informatie ook niet openbaar
hoeven te maken. Het dossier van de patient omvat slechts datgene wat over de
behandeling is opgetekend. Zodra melding wordt gemaakt van een fout, dan behoeft
dat niet aan de buitenwereld te worden getoond. Het gezondheidsrecht en de
beroepsgroep hebben daar de volgende reden voor: 'zodra dokters en
verpleegkundigen zouden weten dat hun meldingen openbaar worden, dan melden zij
niet langer'. Het is dus een systeem dat zichzelf in stand houdt."

Dan een moment naar koolmeesjes in de struiken om het huis starend: "Zo'n
houding is... pure chantage! Zo van: als je ons niet tegemoet komt in onze wens
de vuile was binnenskamers te houden, dan houden wij voortaan onze mond dicht en
melden niets meer. Je geeft als wetgever toe aan deze chantage door dit als
regel toe te laten tot het gezondheidsrecht. Ik vind dat er verkeerde
prioriteiten worden gesteld. Waarom zou de gezondheidszorg anders moeten worden
behandeld in dat opzicht dan andere belangrijke groepen in onze maatschappij? Je
moet toch gewoon melden als iets fout gaat!"

Bizar eigenlijk: de dokter brengt de patient niet moedwillig letsel toe, maar is
wel kwaadwillig in het niet informeren van de gedupeerde. Angst?

"Het is bescherming van het eigenbelang. Dit heeft niets te maken met
bescherming van het belang van de patient. Op dat moment vind jij jezelf als
dokter belangrijker dan je patient."

Hoe raakte je betrokken bij de vuurwerkramp in Enschede?

"Een lokale advocaat die de plotselinge toeloop van slachtoffers niet kon
behappen, benaderde mij als voorzitter van de groep Advocaten voor Slachtoffers
van Personenschade en vroeg ons spreekuren voor gedupeerden te houden. Hebben we
gedaan. Met een tiental ASP-advocaten. Vervolgens kregen we het verzoek de
aansprakelijkheid van rijk, provincie en gemeente te onderzoeken. De dagenlange
getuigenverhoren in Den Haag, waar ook minister Pronk verscheen, volgden
daaruit. Ons bleek dat de overheid schuld heeft aan deze ramp. Er was
onvoldoende regelgeving, onvoldoende controle en onvoldoende toezicht. De
overheid heeft helemaal NIETS gedaan met de Culemborgramp van 1991, terwijl daar
heel duidelijke lessen waren te leren."

Niet geleerde lessen uit het verleden lijken als een rode draad door de missers
van vandaag en morgen te lopen. Fouten in de geneeskunde van welke niet wordt
geleerd, de regelgeving in Enschede. En Volendam?

"In Volendam, waar de Stichting Slachtoffers Nieuwjaarsramp Volendam onze
medewerking vroeg, was het anders. Daar waren wel regels, maar er werd niets mee
gedaan. In Enschede waren gewoon geen regels voor de opslag van professioneel
vuurwerk. De paar regels die er waren, bleken niet adequaat. Terwijl er vanwege
de Culemborgse situatie was aangedrongen op aanscherping van de vuurwerkregels,
is dat gewoon niet gebeurd!"

Wat is dat toch? Luiheid, onachtzaamheid? We zien wel waar het fout loopt!
Mentaliteitskwestie?

"Ja, een mentaliteitskwestie. Als ik had gewerkt, zoals de overheid in deze
kwesties, dan hadden mijn clienten mij ontslagen. Het inadequate, het kabbelde
maar voort."

Bekommerde de overheid zich dan niet om de veiligheid van burgers?

"Nee. De gemeente nam de veiligheidstaken niet serieus. Er waren ook allerlei
mensen die helemaal niet bekwaam waren voor hun taak. Tijdens de
getuigenverhoren viel je soms van je stoel." Fel: "Als je dan hoort dat mensen
die moesten adviseren over veiligheidsrisico's voor vuurwerkopslag: zij hadden
cursussen, nodig voor hun functie, gewoon niet gevolgd... En dat zijn dan de
topdeskundigen!"

Het lijken Oostbloktoestanden. Met veel incapabele, corrupte figuren in de
ambtenarij. Toezichthoudende instanties die uit pulp bestaan.

"Maar het zijn Nederlandse toestanden! Die pulp is hier ook. De veiligheid van
mensen was hier tot aan de twee rampen geen politieke prioriteit. De waan van de
dag beheerst de politieke agenda. Er zijn dan rampen voor nodig om weer een
sterretje achter die veiligheid te krijgen."

Toch waren de burgemeesters van Enschede en Volendam na de catastrofes in hun
gemeenten eerlijk en emotievol. Beiden wekten niet de indruk feiten achter te
houden.

"Ik heb nooit getwijfeld aan hun oprechtheid. Hetgeen ze wisten, hebben ze naar
buiten gebracht. Ik denk echter dat ze op dat moment geen idee hadden wat er
allemaal uit het verleden tot die ramp heeft bijgedragen. Vervolgens kwamen er
door onderzoek veel onbekende feiten naar boven. Wij kregen in anonieme
telefoontjes en brieven verhalen te horen over papiervernietigers die in
Enschede volop zouden draaien. Maar we hebben ze nooit bevestigd gekregen..."

In je woorden klinkt iets door als zou er in elke organisatie een kleine
maffiakern zijn die feiten weglakt, terwijl de directeur of de burgemeester van
niets weet.

"Ik denk dat je gelijk hebt. Foute mensen zijn overal. Het is de groep die het
zich onmiddellijk persoonlijk aantrekt, omdat ze op de verantwoordelijke posten
zitten. Zij beseffen dat er ook een leven na de ramp is, dat zij zo plezierig
mogelijk willen doorbrengen. Dat kan alleen maar door feiten te verdoezelen en
procedures te traineren."

Hoe is het inmiddels met je veiligheidsgevoel gesteld?

"Als je ziet dat er zulke basale dingen mis zijn, dan vraag je je in gemoede af
waar het nog meer rot. Dit zal dan wel niet het enige zijn... Ik vind dat er
voor zelfgenoegzaamheid in dit land in elk geval geen reden is. Hier in Bergen
aan Zee bijvoorbeeld betwijfelen sommigen of de overheid wel voldoende
veiligheidsmaatregelen neemt om dorpen aan de kust tegen het stijgende zeeniveau
te beschermen... "

Maar toch, dat zelfgenoegzame...

Beer wacht de vraag niet af. "Het irriteert mij dat Nederland zich voortdurend
voordoet als trendsetter en voortrekker."

Nieuwe sterke koffie inschenkend: "Er speelt nog een ander bedenkelijk argument
doorheen: de overheid wil dat niemand in paniek raakt. Zij redeneert bij talloze
zaken: 'Er is geen reden mensen ongerust te maken, dus daarom brengen we het
maar niet naar buiten.' Een buitengewoon kwalijke houding. Zo blijven allerlei
zaken verhuld die juist inzichtelijk moeten zijn. In de affaire rond de gebroken
hartklepprotheses, waaraan zo'n 60 Nederlanders stierven, heb ik honderden
kleppatienten gesproken. Al deze mensen zijn, net als ik, ontevreden over het
gebrek aan openheid. Zij stellen: als er iets met mijn hartklep is, als iets mij
bedreigt, dan wil ik dat weten. Of ik in paniek raak is mijn probleem.
Duidelijkheid geeft mij de mogelijkheid te anticiperen op eventuele problemen."

"In de kern", besluit John Beer, "is het 't niet serieus nemen van de eigen
bevolking. Mensen niet in staat stellen hun eigen beslissingen te nemen. Het is
de hooghartigheid van de overheid. De Nederlandse overheid zou juist actiever
moeten zijn om mensen zelfbewuster te maken, opdat zij ook meer eigen
verantwoordelijkheid kunnen dragen. Maar het is wel gemakkelijk zo..."

FOTO: THEO TERWIEL



LOAD-DATE: Volendam maakt deze week opnieuw het trauma door van de catastrofale
nieuwjaarsbrand van een jaar geleden. Maar naast het verdriet over de dood van
veertien jongeren en de verminking van tientallen leeftijdsgenoten door het
inferno in cafe De Hemel is er plaats gekomen voor een juridische strijd om
schadevergoeding voor de getroffenen.
February 4, 2002

Dat gevecht om erkenning van aansprakelijkheid staat onder aanvoering van de
Amsterdamse letselschadeadvocaat mr. John Beer.

Met twaalf advocaten en eenzelfde aantal medewerkers en adviseurs, leidt deze
zoon van Indische ouders het grootste letselschadekantoor van Nederland. Een
bolwerk van juridische slagkracht dat belangen behartigt van slachtoffers van
onder meer de Bjoerk Shiley-hartkleppenaffaire, de vuurwerkramp in Enschede, het
legionelladrama op de Westfriese Flora en talloze medische blunders.

LANGUAGE: Dutch / Nederlands

PUB-TYPE: Paper

                          Copyright 2002 De Telegraaf
