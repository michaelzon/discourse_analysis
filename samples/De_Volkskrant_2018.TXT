
                               1 of 170 DOCUMENTS



                                 de Volkskrant

                            3 november 2018 zaterdag

De haat tegen 'de ander' ligt altijd op de loer

BYLINE: MAURITS DE BRUIJN

SECTION: Opinie zaterdag; Blz. 2, 3

LENGTH: 1872 woorden



HIGHLIGHT: De antisemitische aanslag in Pittsburgh en de verkiezing van een
homofobe president in Brazilië - het lijken losse voorvallen. Maar, waarschuwt
Maurits de Bruijn, ze komen voort uit een gevaarlijke voedingsbodem waarover
veel te weinig wordt gesproken.


Onderstromen


Afgelopen weekend ontvouwden zich in de Amerika's twee bijzonder zorgwekkende
gebeurtenissen. Brazilië verkoos een vrouwonvriendelijke, homofobe en
racistische ex-militair tot president, in Pittsburgh werd een synagoge
beschoten, waarbij elf doden vielen. Incidenten die de wereld op maandag als
twee afzonderlijke nieuwsfeiten gepresenteerd kreeg, al bestaat er wel degelijk
een relatie tussen de verkiezingsuitslag in Zuid-Amerika en de aanslag in de
Tree of Life-synagoge.



De antisemitische moorden van Pittsburgh en de verkiezing van een racistische,
homofobe Braziliaanse president borduren voort op eeuwenoude denkbeelden.
Denkbeelden waar we te weinig over praten, omdat we inzoomen op de tragiek van
het incident en niet op de voedingsbodem van de haat en het geweld die zich
steeds scherper aftekenen.

De Anti-Defamation League monitort al meer dan honderd jaar antisemitisme in de
VS. Vorig jaar zag de instelling, die strijdt om discriminatie tegen te gaan,
voor het eerst sinds 1979 een toename in het aantal antisemitische incidenten,
van maar liefst 57 procent. Daaronder vallen bijvoorbeeld de neonazi-mars in
Charlottesville, maar ook de toename van antisemitsch vandalisme en online
geweld. Het aantal geweldsincidenten jegens Joden op basisscholen en
universiteitscampussen verdubbelde bijna, voor het tweede jaar op rij.

De oorzaken die worden aangedragen voor deze toename zijn uiteenlopend. Op
online fora broeit het en in de welbekende bubbels worden kwalijke denkpatronen
niet tegengesproken, zodat mensen radicaliseren, claimen sommigen. Het ligt aan
de verrechtsing van de media, zeggen anderen. Of we moeten de schuld leggen bij
Trump, die de laatste maanden steeds vaker stereotyperende taal bezigde over de
Joodse miljardair George Soros.

Dit zijn valide verklaringen voor het oplaaiende geweld, maar wat er in
Pittsburgh gebeurde was geen incident; de aanslag is er een van een lange rij
aanvallen op het Jodendom, zijn aanhangers en gebedsplaatsen. Joden werden ten
tijde van de kruistochten vermoord omdat ze verantwoordelijk werden gehouden
voor de dood van Jezus Christus. In de Middeleeuwen zouden het de Joden zijn die
het riool vervuilden, in de 19de eeuw werden Joden verantwoordelijk gehouden
voor het creëren van het roofzuchtige kapitalisme, tot ze de schuld kregen van
het bedenken van het communisme. Kortom, antisemitisme vindt, net als racisme,
seksisme en homofobie, altijd een reden.

Tijdens de wekelijkse zitting in de Knesset van afgelopen zondag noemde de
Israëlische president Netanyahu de aanslag op de gemeenschap van de Tree of
Life-synagoge een uiting van 'het nieuwe antisemitisme in Europa' en wees hij
met zijn vinger naar 'de radicale islam.' Hij ging daarmee voorbij aan de
ideologieën die schuilgaan achter het geweld dat zich in Pittsburgh wreekte:
neonazisme en witte suprematie.

Diezelfde zondag vierde Bolsonaro zijn verkiezingsoverwinning, hij liet zijn
opponenten ver achter zich en haalde 55 procent van de stemmen binnen. De
berichtgeving over zijn winst getuigde van een blinde vlek: zijn stemmers zouden
de corruptie van de linkse regeringspartij PT beu zijn en het scherpe
criminaliteitsbeleid van Bolsonaro zou in de smaak vallen. Het racistische
wereldbeeld dat hij verspreidt werd tot bijzaak bestempeld. Maar wat als het
juist die uitspraken zijn die Bolsonaro het presidentschap hebben opgeleverd?

Het aantal geweldsdelicten jegens vrouwen, lhbti'ers en zwarte Brazilianen
blijft ondertussen toenemen en uit tellinggen van de site Agência Pública blijkt
dat negen van de tien incidenten aan Bolsonaro-aanhangers kan worden
toegeschreven. Een journalist werd midden op de dag met een mes gestoken, een
leraar werd in een café vermoord nadat hij zei op PT te hebben gestemd, een
homoseksuele man werd in zijn huis opgehangen en gemarteld en overleed later aan
zijn verwondingen. In alle gevallen werd de naam van Bolsonaro door de daders
genoemd en elk van de slachtoffers behoorde tot de groepen die de aanstaande
president consequent wegzet en verguist.

De net verkozen Bolsonaro wordt ook wel de tropische Trump genoemd. De twee
hebben inderdaad veel gemeen. Beiden hebben een voorliefde voor geweld en een
minachting voor de democratie, ze presenteren zich als krachtige mannen die de
stem van het volk vertegenwoordigen, maar dat volk is niet het Amerikaanse of
Braziliaanse. Nee, dat volk wordt gevormd door de witte, heteroseksuele
meerderheid die zou moeten worden beschermd tegen iedereen die erbuiten valt. Zo
noemde Trump de immigranten die de Amerikaanse grens trachten over te steken
'dieren', en liet Bolsonaro in een interview met Stephen Fry uit 2013 weten dat
'homoseksuele fundamentalisten zich schuldig maken aan het hersenspoelen van
heteroseksuele kinderen om in de toekomst seksueel contact met hen te hebben.'

En het blijft niet bij uitspraken, Bolsonaro heeft als congreslid campagne
gevoerd tegen wetten die anti-homogeweld in het land moesten tegengaan en
initiatieven die de educatie over de lhbti-gemeenschap moesten stimuleren. Trump
maakte het vorige maand voor transgender personen onmogelijk om voor de wet van
geslacht te veranderen, nadat hij ervoor had gezorgd dat diezelfde groep niet
langer welkom is bij de Amerikaanse krijgsmacht.

Zo creëren de twee haarscherpe grenzen tussen het 'gewone volk' en 'de ander'.
Scheidslijnen die ze niet zelf hebben bedacht, maar die behoren tot het klassiek
fascistisch idioom. Dit voortborduren is geen exotisch tafereel, de 'minder,
minder, minder'-uitspraken van Wilders passen precies in hetzelfde straatje.

De uitsluiting die zowel Trump als Bolsonaro het debat in brengt, worden
gespiegeld op straat. Het Amerika van Trump is antisemitischer dan ooit, in het
Brazilië dat Bolsonaro tot president maakte woekert het geweld als nooit
tevoren. Toch moeten we verder denken dan deze twee mannen en hun succes en
moeten we zelfs verder kijken dan de geweldplegers die zich door hen
aangemoedigd voelen. We moeten kijken naar hun motieven.

Het tijdperk van de woede is aangebroken, we zwemmen in een giftige soep, haat
is mainstream geworden: dat schreeuwen de koppen op de internationale
opiniepagina's als verklaring voor de toename van gericht geweld tegen
minderheden. Pure haat dus. Het klinkt te simpel, en dat is het ook.

Er worden andere verklaringen aangedragen. Zo zou de lhbti-gemeenschap van
Brazilië in gevaar zijn omdat hun rechten zijn toegenomen. De gemeenschap van de
Tree of Life-synagoge zou zijn aangevallen omdat de synagoge openlijk
immigranten steunde. De toename van antisemitisme zou een reactie zijn op de
Israëlische bezetting van Palestijns gebied. Racistische sentimenten zouden
toenemen omdat sociale media mensen in staat stellen anoniem hun gal te spuwen
en dus niemand meer wordt gecorrigeerd. Al deze mogelijke motieven hoeven niet
onjuist te zijn, maar ze zijn veel te tijdelijk in hun benadering. De 'haat' die
wordt tentoongespreid, die nu zo alomtegenwoordig lijkt te zijn, haakt namelijk
aan op een gedachtegoed dat tijdloos is.

Joden, mensen van kleur en lhbti'ers zijn doelwit van gericht geweld omdat hun
positie altijd wankel is geweest, en hun acceptatie voorwaardelijk.

Vorige week schoot Gregory Bush, een witte man, twee zwarte Amerikanen dood in
een supermarkt in Kentucky. Toen hij na het plegen van de moord op de
parkeerplaats langs een gehurkte, angstige getuige liep, die naar naar zijn
eigen revolver greep, zei Bush: 'Beschiet me niet, ik zal ook niet op jou
schieten. Witten schieten niet op elkaar.'

Onder de normen en waarden die het fineer van zowel de Braziliaanse, Amerikaanse
als veel Europese samenlevingen vormen, gaan diepe scheidslijnen schuil die
bepalen wie er kan rekenen op acceptatie, gelijke rechten en veiligheid en wie
daarvan wordt uitgesloten. Ze zijn zo diep verankerd dat ze door
neo-fascistische politici als Bolsonaro nauwelijks hoeven te worden benoemd om
weer wakker te worden gekust.

Racisme, homofobie en seksisme zijn nauw met elkaar verbonden. Ze vormen een
constante onderstroom die, zoals nu het geval is, een golf kan veroorzaken. Maar
de man die zijn geweer trok in de supermarkt in Kentucky is geen racist geworden
door het lezen van een Facebookbericht, of doordat Trump aan de macht is
gekomen.

Hij koestert haat tegen zwarte Amerikanen omdat hij hen als ultieme bedreiging
ziet. Datzelfde gevoel bedreigd te zijn door 'de ander' bewoog Robert Bowers in
de synagoge van Pittsburgh een bloedbad aan te richten. Na de moorden zou hij
'alle Joden moeten dood' hebben geroepen en in zijn profiel op het
sociale-mediaplatform Gab had hij 'Joden zijn de kinderen van Satan' geschreven.


Lang voordat de term 'lhbti-gemeenschap' bestond, vormde ze in de ogen van de
religieuze instituten een bedreiging voor het traditionele gezin en de heersende
gendernormen, ook in Nederland. Tot aan 1968 werden in Nederland homomannen
gecastreerd omdat 'mensen van inferieure kwaliteit' zich niet moesten
voortplanten. Nederlandse Joden kregen ver voor 1930 te maken met
uitsluitingsmaatregelen en beroeps- en vestigingsverboden. Toch wordt er in het
onderwijs over de Holocaust nauwelijks aandacht geschonken aan de geschiedenis
van Nederlands antisemitisme, praten we niet voldoende over historische en
hedendaagse Nederlandse homofobie, of het gedachtegoed dat schuilgaat achter ons
vierhonderd jaar durende koloniale tijdperk.

Mannen als Trump en Bolsonaro openen de aanval op iedereen die afwijkt van de
witte, heteroseksuele norm omdat ze weten dat hun geluid gehoor zal vinden. De
taal die ze uitslaan blijft zo makkelijk ongestraft en boekt zo eenvoudig succes
omdat hun woorden appelleren aan een angst en een superioriteitsgevoel die door
de geschiedenis heen blijven opduiken. Jurist Frances Lee Ansley omschreef
anti-zwart racisme als volgt in 1989: 'Witte suprematie is een politiek,
economisch en cultureel systeem waarin witte mensen de macht en middelen in
handen hebben, waar bewuste en onbewuste ideeën van witte superioriteit heersen
en waar ideeën over witte dominantie en niet-witte gehoorzaamheid zich op
dagelijkse basis wreken.'

Ook Thierry Baudet bezigt aloude racistische uitingen door te spreken van 'de
homeopathische verdunning van de Nederlandse samenleving.' Klaas Dijkhoff (VVD)
deed afgelopen september het discriminatoire voorstel om criminaliteit dubbel zo
hard te straffen in wijken waar meer dan 50 procent van de inwoners van
niet-Westerse afkomst is, en waar de werkloosheids- en criminaliteitscijfers
hoog zijn. Jongerenvereniging Erkenbrand en de Vlaamse beweging Schild &
Vrienden dwepen in besloten kring met nazistische sentimenten.

Racistische, homofobe en antisemitische onderstromen zijn ook in Nederland niet
opgedroogd, de voedingsbodem is springlevend. Het is dus zaak dat we voorbij de
incidenten kijken, en ons richten op de structurele ideeën van uitsluiting waar
telkens weer dezelfde groepen het slachtoffer van worden. Laat de gebeurtenissen
van afgelopen weekend een spiegel zijn voor ons land, want de geschiedenis leert
dat ook Nederland niet immuun is voor de roep van het fascisme.

De positie van Joden, mensen van kleur en lhbti'ers is altijd wankel geweest, en
hun acceptatie voorwaardelijk




Bekijk de oorspronkelijke pagina: ,

LOAD-DATE: 2 November 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               2 of 170 DOCUMENTS



                                 de Volkskrant

                            3 november 2018 zaterdag

Rose Mallinger

BYLINE: MARK MOORMAN

SECTION: Zaterdag; Blz. 19

LENGTH: 808 woorden


Beeldvormers


De rubriek Beeldvormers onderzoekt hoe een foto onze kijk op de werkelijkheid
bepaalt. Deze week: de moord op Rose Mallinger, 97.

Jeff Swensen / Getty Images

Op zaterdagochtend 27 oktober liep de 46-jarige Robert Bowers de Tree of Life
synagoge in Pittsburgh binnen. Er waren een honderdtal mensen aanwezig. Bowers
riep 'All Jews must die' en opende het vuur. Hij had een wapenarsenaal bij zich,
waaronder een AR-15, het voorkeurswapen van massamoordenaars. In korte tijd
vermoorde Bowers elf mensen en verwondde er zeven, onder wie een aantal
toegesnelde politieagenten.



Het was ook de week van de man die vanuit een bestelbus in Florida bompaketten
had bezorgd bij een lijst prominente figuren en instellingen, die las als de
hitlist van rechts Amerika. En twee dagen voor de aanslag in Pittsburgh
probeerde een gewapende man een zwarte kerk in Kentucky binnen te dringen. Hij
werd gearresteerd nadat hij in een nabije supermarkt twee klanten had vermoord.
Ook deze moorden (en mogelijk mislukte aanslag op een kerk) worden onderzocht
als haatdelict (hate crime).

Op zondag 28 oktober werden de namen van de slachtoffers van de moordpartij in
Pittsburgh bekendgemaakt. Er zaten twee broers bij (Cecil en David Rosenthal) en
een getrouwd stel (Bernice en Sylvan Simon). Het jongste slachtoffer was 54, het
oudste 97. Haar naam was Rose Mallinger. Familieleden hebben fotootjes
beschikbaar gesteld aan de pers. Het hoort langzamerhand bij het ritueel van de
moderne Amerikaanse massamoord: de persoonlijke beelden en postuums van de
slachtoffers in de pers, meestal het eerste moment in hun leven dat ze in de
publiciteit komen.

En altijd valt dat schrijnende contrast op tussen die ontspannen familiekiekjes,
vaak geschoten bij feestelijke bijeenkomsten, en de reden waarom juist deze
foto's door internationale nieuwsmedia worden verspreid. Sylvan en Bernice,
respectievelijk 86 en 84, staan in hun fleurigste kleren in een parkachtige
omgeving op een foto die op de nieuwssite van CNN te vinden is. Bernice heeft
haar arm liefdevol op de schouder van haar man gelegd. Onder de foto staat: 'De
Simons zijn samen gestorven in dezelfde synagoge waar ze zestig jaar geleden
zijn getrouwd.'

Op dezelfde site staat een vrolijke foto van Rose Mallinger, een van de foto's
die op sociale media al snel beginnen te circuleren. Ze lacht naar de camera en
heeft haar wandelstok bij de hand. Het feit dat Bowers een 97-jarige vrouw heeft
vermoord wordt er door mensen uitgepikt, als een uitroepteken op een inktzwarte
bladzij. De bekende CNN-presentator Jake Tapper (1,9 miljoen volgers) stuurt een
tweet rond met een foto van Rose Mallinger: 'May her memory be a blessing.'

Er doet die zondag ook al snel een ander verhaal de ronde. Dat Rose de Holocaust
overleefd heeft en nu alsnog slachtoffer is geworden. De familie brengt snel
naar buiten dat dit niet klopt, maar het blijft toch rondzingen en haalt ook in
Nederland krantenkoppen. Telegraaf.nl: 'Rose overleefde de Holocaust, maar niet
de schietpartij in Pittsburgh.' Bron van het misverstand is mogelijk een van de
verhitte commentaren die in de dagen na de moord rondgingen op sociale media.
'Een van de slachtoffers was de 97-jarige Rose Mallinger, die de Tweede
Wereldoorlog en de poging van Hitler om alle Joden te vermoorden overleefde, om
vermoord te worden, omdat Amerika het toestaat dat gewone burgers moordwapens
kunnen kopen.' Deze onlinewoedeuitbarsting leidde vervolgens tot een parallelle
verhaallijn, waarin Rose ook nog eens een Holocaustslachtoffer werd.

Fotograaf Jeff Swensen uit Pittsburgh werkt voor Getty en hij is op
zaterdagochtend snel ter plekke. Op de eerste foto die in zijn tijdlijn op de
website van Getty is te vinden fotografeert hij een straat in Squirrell Hill, de
buurt van de synagoge, vol met politiewagens. De dagen daarna is dit zijn
onderwerp en Getty zet tientallen van zijn foto's door naar de nieuwsmedia in de
wereld. Na de eerste foto's van de inzet van politie en militairen gaat het
langzaam over in foto's van de openbare rouw rond de synagoge. Veel mensen die
steun zoeken bij elkaar, handen op schouders, bloemen op straat.

Swensen documenteert ook de protesten als Trump een bezoek aan Pittsburgh
brengt. Het is duidelijk dat de demonstranten hun president als onderdeel van
het klimaat zien dat Bowers tot zijn daad bracht. 'Hate has no home here', staat
er op een van de borden. Maar Swensen fotografeert ook het bord met de tekst:
'Nazi Trump Fuck Off'.

Na dagen fotograferen is zijn laatste foto op de site van Getty het beeld van
een open graf onder een bijna overdadige herfstboom. De grond en de hoop aarde
is bezaaid met bladeren. De tekst van Getty bij het beeld: 'Laatste rustplaats
van Rose Mallinger, 97, is klaar voor haar kist in het Tree of Life Memorial
Park op 31 oktober, 2018.'




Bekijk de oorspronkelijke pagina:

LOAD-DATE: 2 November 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               3 of 170 DOCUMENTS



                                 de Volkskrant

                            30 oktober 2018 dinsdag

Koopkrachtbureau: crisis heeft nivellerend gewerkt

BYLINE: GIJS HERDERSCHEÊ, RAOUL DU PRÉ

SECTION: Ten Eerste; Blz. 2

LENGTH: 636 woorden



HIGHLIGHT: De economische crisis heeft sinds 2010 een sterk nivellerend effect
gehad op de inkomensverhoudingen in Nederland. Werkenden en gepensioneerden met
lage inkomens zijn over het algemeen stabiel gebleven of vooruitgegaan. Hoe
hoger de inkomensgroep, hoe meer de koopkracht door de jaren heen is
achtergebleven. Dat loopt op tot duizenden euro's per jaar.


Dit blijkt uit meerjarenberekeningen van koopkrachtbureau Nibud op verzoek van
ouderenpartij 50Plus. Senator Jan Nagel wil de uitkomsten vandaag gebruiken bij
de Algemene Politieke Beschouwingen in de Eerste Kamer, vooral om aan te tonen
dat veel gepensioneerden onevenredig veel hebben ingeleverd in vergelijking met
werkenden. Koopkrachtplaatjes zeggen in de praktijk weinig over individuele
koopkracht - daarin spelen veel particuliere factoren mee - maar wel over de
globale inkomensverdeling.



Nagel kan zijn punt maken, want uit de cijfers blijkt ook dat ouderen met een
modaal inkomen sinds 2010 veel meer in koopkracht achterbleven dan werkenden met
een vergelijkbaar inkomen. De gepensioneerde, alleenstaande jan modaal
(plusminus 36 duizend euro bruto inkomen per jaar) ging er tussen 2010 en komend
jaar in koopkracht ruim 1.800 euro per jaar op achteruit, terwijl de werkende,
single jan modaal slechts 300 euro inleverde.

Hoe hoger het inkomen, des te sterker ook het koopkrachtverschil tussen
gepensioneerden en werkenden is opgelopen. Een ouder echtpaar dat samen aan AOW
en pensioen anderhalf keer modaal ontvangt, 49 duizend euro, is er jaarlijks
3.168 euro op achteruitgegaan. Een werkend stel dat samen een vergelijkbaar
inkomen verdient, heeft 828 euro ingeleverd. De belangrijkste oorzaak van dat
verschil ligt in de malaise bij de pensioenfondsen. De afgelopen jaren zijn de
aanvullende pensioenen niet of nauwelijks verhoogd, soms zelfs verlaagd.

Onder zowel werkenden als gepensioneerden bleven de lage inkomens vrij stabiel
door belastingmaatregelen van met name het tweede kabinet-Rutte, van VVD en
PvdA. Toenmalig PvdA-leider Samsom zag het bij het maken van de begrotingen elk
jaar als een belangrijke opdracht om in tijden van crisis de laagste inkomens te
ontzien. De aankondiging daarvan, door PvdA-voorzitter Spekman bij de start van
Rutte II in 2012 ('nivelleren is een feest') leidde destijds tot onrust in de
VVD-achterban. Als het plan voor een inkomensafhankelijk zorgpremie niet was
afgeschoten door fel protest in de VVD, zouden de verschillen waarschijnlijk nog
groter zijn geworden.

50Plus-senator Jan Nagel, die de berekeningen liet maken, zal vandaag in de
senaat vooral de verschillen benadrukken tussen werkenden en gepensioneerden.
'Nu de economische groei stijgt, worden de werkenden, die de afgelopen jaren ook
achteruit zijn gegaan, volop aangemoedigd stevige loonsverhogingen te vragen. In
schril en asociaal contrast zullen de gepensioneerden er de komende jaren verder
op achteruitgaan, en eind volgend jaar is de dreiging van pensioenkortingen voor
vele Nederlanders een reëel gevaar. En volstrekt onnodig.'

Pensioenen 'redden'

Nagel ziet de cijfers als munitie om aan te dringen op vernieuwing van het
pensioenstelsel, waarover kabinet, vakbeweging, werkgevers en deskundigen al
jaren in gesprek zijn. Door de spelregels voor pensioenfondsen dreigt in 2020
massale bevriezing - en mogelijk verlaging - van miljoenen pensioenen te worden
afgekondigd omdat de fondsen financieel niet solide genoeg zijn. Als dit
gebeurt, geldt dat voor tien jaar. Met een akkoord hopen kabinet en de sociale
partners dit te voorkomen.

Als dat binnenkort niet lukt, wil 50Plus met een initiatiefwetsvoorstel de
pensioenen 'redden'. Het gaat dan om een renteverhoging van de rente waarmee
pensioenfondsen mogen rekenen. Door die hogere 'rekenrente' staan
pensioenfondsen er meteen veel beter voor, waardoor de pensioenen kunnen worden
verhoogd. Steeds meer oppositiepartijen, zoals SP, PVV, GroenLinks en PvdA,
voelen daarvoor, evenals de vakbeweging FNV, die het inmiddels als harde eis
stelt. De regeringscoalitie van VVD, CDA, D66 en ChristenUnie is echter fel
tegen. De Tweede Kamer heeft de behandeling van het 50 Plus-voorstel opgeschort.




Bekijk de oorspronkelijke pagina:

LOAD-DATE: 29 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               4 of 170 DOCUMENTS



                                 de Volkskrant

                            27 oktober 2018 zaterdag

Als Anne Frank mij kan raken, kan Anton de Kom toch elke witte persoon raken?

BYLINE: DOOR GRETA RIEMERSMA

SECTION: Zaterdag; Blz. 2, 3, 4, 5

LENGTH: 3183 woorden



HIGHLIGHT: Ze schrijft een geschiedenis van Suriname, vanuit Surinaams
perspectief. En ze kan er met haar hoofd niet bij dat Stef Blok nog minister is
na zijn uitspraken over etnische groepen. 'Hoe gaat hij dit uitleggen aan mijn
kinderen in Nederland?'


Weg uit de achterstandspositie


Bericht uit Suriname. Via de mail. Ja, Karin Amatmoekrim heeft op 12 oktober de
'afschuwelijke' uitzending van RTL Late Night gezien, toen Jenny Douwes van de
blokkeer-Friezen niet aan tafel wilde zitten met Jerry Afriyie van Kick Out
Zwarte Piet. 'Mijn maag trok ervan samen, zo erg', schrijft Amatmoekrim. 'Hoe
iemand die een verdachte is van een misdrijf aan tafel de ruimte krijgt om haar
verhaal te doen, en het slachtoffer letterlijk lager geplaatst wordt, vanuit de
marge op zijn beurt moet wachten... De zwarte man die geen 'seat at the table'
krijgt. Ik werd er misselijk van.'



Jerry Afriyie toonde zich in haar ogen superieur 'aan die hele bende daar', zo
'rustig en beschaafd' als hij bleef. 'Hij was de enige die een open en
gelijkwaardig gesprek wilde hebben. Desondanks was het de zielig-spelende vrouw
die hem van terrorisme mocht beschuldigen en hem vanaf de tafel mocht negeren.
Ik denk dat Nederland over een paar jaar met grote schaamte zal terugkijken op
deze uitzending, en heus niet omdat die blonde Friezin zogenaamd zo onheus werd
behandeld.'

Amatmoekrim (41) is in Suriname om onderzoek te doen voor haar proefschrift, de
biografie van de Surinaams-Nederlandse schrijver Anil Ramdas, die in 2012
overleed. Voor haar vertrek spreken we elkaar in café De Plantage in Amsterdam,
aanleiding is de aankondiging van uitgeverij De Bezige Bij dat ze na haar
promotie een geschiedenis van Suriname gaat schrijven. Ze legt uit dat het een
boek moet worden à la Congo van David van Reybrouck, het verpletterende relaas
van tientallen Congolezen over de Belgische kolonisatie en de ellende die
daaruit voortkwam.

Ook in Suriname zijn er onnoemelijk veel verhalen die nooit eerder zijn
opgetekend, al weet elke Surinamer dat ze er zijn, omdat ze van generatie op
generatie zijn doorverteld. De Surinaamse schrijver Clark Accord, met wie ze
bevriend was tot hij in 2011 overleed, zei eens tegen haar: 'Er ligt in Suriname
een schat aan materiaal, doe er iets mee.' En toen kwam het aanbod van De Bezige
Bij, of zij degene wilde zijn die Suriname - Een geschiedenis wil schrijven. Ze
had het gevoel dat het perfect klopte, dat ze dit móést doen.

Het wordt een boek vanuit Surinaams perspectief. Dan komen er dus dingen in voor
die niet in de Nederlandse geschiedenissen over Suriname staan?

'Ik denk het. Maar wat zeker is: ik wil het loszingen van Nederland, ik wil niet
de hele tijd de Surinaamse cultuur en geschiedenis afmeten aan Nederland, de
hele tijd die verhouding zoeken. Dat vermoeit mij, ik vind het saai ook, niet
interessant. Natuurlijk bestaat Suriname zoals het er nu uitziet dankzij
Nederland ...'

Dat wilde ik net zeggen.

'Ik ga er niet krampachtig omheen, maar er schuilt in Suriname ook een
universeel verhaal over menselijkheid, een meeslepende geschiedenis op zichzelf.
Ik voel dat als Surinamer ook. Als ik in het buitenland vertel dat ik uit
Suriname kom en dat het ligt in Zuid-Amerika, dan zeggen ze: hoe kan dat, je
ziet eruit als een Aziaat. Ja, leg ik dan uit, mijn moeder is Javaans, mijn
vader Chinees met Creoolse en indiaanse invloeden, en mijn voorvaderen wonen al
120 jaar in Suriname. Dan is iedereen compleet weggeblazen: wow, te gek, ik moet
erheen, naar dat land, met die energie.'

En dan zeg je ook dat het samenleven daar prima gaat?

'Dat niet per se. Maar in dat hele kleine landje, in de luwte van de rest van de
wereld en de grote omwentelingen, komen continenten samen. De energie die ik dan
voel is: goh, wat mateloos interessant. Voor dat soort mensen schrijf ik mijn
boek.'

'Je bent zo geëngageerd', krijgt Karin Amatmoekrim steeds vaker te horen. Sinds
2004 schreef ze zes romans, de laatste verscheen in 2016 en die kroop al
richting non-fictie. In het prachtige Tenzij de vader zoekt ze uit wie haar
vader is, die ze pas op haar 22ste in Suriname ontmoette: 'Een sterke man, de
hoogstopgeleide taekwondomeester van het land. Hij won prijzen en toernooien, en
vrouwenharten bij de vleet.' Ze ontdekt dat hij negen kinderen verwekte bij zes
vrouwen, zij was nummer vier.

Daarbij: ze laat zich de laatste jaren onverbloemd uit over maatschappelijke
kwesties. In 2016 publiceerde ze in NRC Handelsblad een stuk met als kop: 'Denk
na witte schrijver, over het zwarte personage dat je opvoert'. Sinds begin dit
jaar schrijft ze voor De Correspondent verhalen over 'Verzwegen geschiedenis',
met ruim aandacht voor onbekende kolonisatie- en slavernijpraktijken, en helden
die daartegen in verzet kwamen.

Zelf aarzelt ze of ze 'zó geëngageerd' is. Nippend aan een cappuccino zegt ze:
'Ik zou mezelf niet per se zo zien. Maar misschien denk ik dat omdat ik het
liefst mijn romans schrijf en met rust gelaten wil worden. Wat wel zo is: ik ben
bij vlagen heel pessimistisch over wat kunst of literatuur nog kan doen. Wat
kunnen we als kunstenaars en schrijvers in deze tijd in godsnaam nog in de
waagschaal stellen?'

Wat bedoel je met: deze tijd?

'De heftige tijd waarin we leven. Ik twijfel heel vaak aan wat de literatuur nog
vermag. Er is een gedicht van Menno Wigman, De droefenis van copyrettes - en
elke keer als ik het lees, moet ik een beetje huilen. Aan het einde staan de
zinnen: En ik, die keffend in mijn canto's woon,/ had ik maar iets nieuws, iets
nieuws te zeggen. Het raakt zo'n gevoelige snaar bij mij, want dat is het
precies. Ik weet wel, het gaat niet om iets nieuws zeggen, maar juist om iets
universeels, zodat je als schrijver iets triggert in iemand die je niet kent en
je voor dat ene moment met elkaar verbonden bent. Maar ik blijf somber. Wat doe
ik eigenlijk? Ik wind me op, maar wat kan ik doen?'

Je windt je op over ...?

'De toestand in de wereld.'

Laten we het hebben over onze minister van Buitenlandse Zaken Stef Blok.

Schril lachje: 'O, wat gezellig.'

Wat dacht je toen je hem hoorde zeggen dat Suriname een failed state is vanwege
alle etnische groepen die er leven?

Het is even stil. Dan: 'Ik dacht heel veel op dat moment. Ik dacht ten eerste:
waar zijn we in godsnaam beland, dat onze leiders zulke lompe, boute en
ondoordachte dingen denken te kunnen poneren? Waar is de fijnzinnigheid, de
beschaving gebleven? Ten tweede: alles wat Blok heeft gezegd, is gebaseerd op
één overtuiging: dat het niet de bedoeling is dat wij samenleven met andere
etniciteiten. Dat is niet goed, dat moet je niet willen - dat is zijn hele
uitgangspunt.'

Hij zei: er is geen multi-etnische of multiculturele samenleving met een
vreedzaam samenlevingsverband.

'Het is ongelooflijk kwalijk om zo te denken. Het is een afwijzing van heel veel
Nederlanders die hier wonen, zoals ik en mijn kinderen. En het is ontzettend
dom. Ik weet niet in wat voor bubble die gast leeft, maar hoe kan je nou iets
afwijzen wat allang een feit is? Mijn dochter van 14 zei: 'Ach, dat zijn domme
mensen.' Dat is het enige waar ik troost uit put, de jonge generatie voor wie
dit samenleven allang normaal is. Verder ben ik zó gefrustreerd door onze
politiek. Hoe kan deze man in gódsnaam nog minister zijn?'

Heb je mensen in Suriname over zijn opmerkingen gehoord?

Laconiek: 'They don't care.'

Ik dacht dat ze behoorlijk kwaad waren.

'Ja, de politiek. Maar de mensen op straat, de burgers bedoel ik, die hebben wel
wat anders aan hun hoofd dan wat die tata in Holland aan het blèren is.'

Hij heeft zijn excuus aan Suriname aangeboden.

'Ja, excuus. Maar wat ik me afvraag: hoe legt hij aan mijn kinderen in Nederland
uit dat het onmogelijk is om vreedzaam samen te leven als je van verschillende
culturen komt? En aan al die andere kinderen zoals zij? Ik kan er met mijn hoofd
niet bij. Dit zijn onze leiders. Zij zouden voorop moeten lopen, zij zouden ons
moeten laten zien waar we naartoe moeten. In plaats daarvan hobbelen ze achter
de feiten aan. Ze willen de tijd terugdraaien, wat natuurlijk onmogelijk is.
Maar goed, nou ben ik me weer aan het opwinden.'

Er waren mensen die bij de boodschap van Blok meenden: eindelijk iemand die het
zegt. Die bestaan ook.

'Ik begrijp het heus hoor, dat er mensen zijn die zich niet meer veilig voelen
in Nederland. Alles verandert in hoog tempo, aan alles wordt getornd: de blik op
de geschiedenis en de tradities, en de vluchtelingen staan aan de poorten te
rammelen. Wat is dan de rol van onze politici? Dat ze die onrust en angst
wegnemen. Hoe kun je dat in godsnaam doen door te stellen dat we terug moeten
naar de samenleving van vroeger, als je weet dat het onmogelijk is omdat er dan
groepen weg moeten uit dit land?'

Iemand als Geert Wilders zinspeelt daar wel op. Maak je je daar zorgen over?

'Ik vind het eerlijk gezegd best eng, ja. Ik vind het vooral eng dat zoveel
mensen worden uitgesloten van de gedachte dat ze bij dit land horen. Alle
politici van grote partijen geven die boodschap af, een hele generatie groeit op
met het geluid: wat doe jij hier? Dat gaat gevolgen hebben. Een hele samenleving
wordt op losse schroeven gebouwd, omdat het onze politici niet lukt een verhaal
te vertellen over een Nederland waarin we ons állemaal thuis voelen. Het enige
wat ze doen is verdelen.'

Nou ja, ze richten zich op de witte Nederlanders die zich benadeeld voelen.

'Hoelang moeten die nog gehoord worden? Dit speelt al sinds de jaren negentig.
Ik ben Anil Ramdas aan het bestuderen, het speelde al in zijn tijd. Toen al
raakte het en vogue om vooral jan met de pet aan het woord te laten.'

Voor haar proefschrift onderzoekt Amatmoekrim de vraag wat de waardering voor
Anil Ramdas zegt over het politiek-culturele klimaat in Nederland tussen 1985 en
2012, de jaren waarin hij actief was in het publieke debat. Hij was journalist
en essayist voor NRC Handelsblad en De Groene Amsterdammer, hij maakte
interview- en discussieprogramma's, en hij schreef een roman, Badal. In zijn
tijd kwam het populisme op, waardoor hét thema van Ramdas, identiteit, steeds
gevoeliger kwam te liggen. 'Hij was een zwarte intellectueel, dus de vraag die
onder mijn onderzoek ligt is: wie mag wat zeggen in Nederland?'

Begin volgend jaar zit ze drie maanden in Oxford om onderzoek te doen naar de
Jamaicaans-Britse schrijver Stuart Hall, door wie Ramdas zich liet inspireren.
Ze ontving daarvoor een 'visiting fellowship', waarin ze ook literatuurcolleges
geeft, onder andere over Ramdas. Ze wil nog niet op de uitkomsten van haar
onderzoek vooruitlopen: 'Ik ben in de eerste plaats nieuwsgierig. Het is niet zo
dat ik bij voorbaat denk: Anil is kapotgemaakt omdat hij de mensen die op Geert
Wilders stemden uitmaakte voor white trash.'

Heeft hij dat gedaan?

'Ja, en dat heeft hem bijna de kop gekost. Joost Zwagerman heeft erop
gereageerd, er is een enorme ruzie van gekomen. Hij is er erop afgerekend. Ik
begrijp dat wel, want zo praat je niet over mensen. Wat ik interessant vind is
dat Anil alle ruimte kreeg vanwege de kritiek die hij had op Suriname en
Surinamers. Hij was kritisch over zijn eigen mensen, daar werd hij om geroemd.
Wat hij miste was diezelfde zelfkritiek van Nederlanders. Daar ging hij
tegenin.'

Anil vond dat Nederlanders ook eens kritisch naar zichzelf moesten kijken,
bijvoorbeeld als het gaat om de opkomst van Geert Wilders?

'Dat was zijn houding.'

Ben je het daarmee eens?

'Ik weet het niet. Ik hou mijn eigen overtuigingen erbuiten, die zijn niet
interessant voor mijn onderzoek. Ik ben ook nieuwsgierig naar de vraag: wat is
de rol van de schrijver, in deze tijd met al die politieke verschuivingen, al
die onzekerheden. Is het de bedoeling dat de schrijver daarop reflecteert? Anil
vond dat schrijvers ons als gemeenschap verder richting beschaving moeten duwen.
Daar geloofde hij heel erg in.'

Hoe denk jij erover? Je bent soms somber over wat de literatuur kan uitrichten,
zei je net.

'In mijn romans heb ik altijd vanuit mijn eigen vragen geschreven. Ik heb de
wereld altijd overweldigend gevonden, op het beangstigende af. Ik schrijf om een
soort van orde te ontdekken. Ik wil ook mensen beter begrijpen. Je kunt het
hebben over de politiek, maar uiteindelijk gaat het erom: welke keuzes maak jij
als mens, hoeveel kwaad doe je anderen?'

Tijdens het schrijven van het boek over haar vader maakte regisseur Gülsah Dogan
de documentaire De jacht op mijn vader over hun tweeën, de taekwondomeester uit
Suriname en de schrijfster uit Nederland. Toen ze elkaar op haar 22ste leerden
kennen, zei haar vader tegen iedereen die het wilde horen: 'Dit is mijn dochter.
Ik heb haar eindelijk teruggevonden.' Dan komt haar droge commentaar: 'Maar hij
had nooit gezocht.'

Toen hij haar moeder zwanger maakte - Suriname, 1976 - had de relatie geen
toekomst, omdat hij nog een andere vrouw had. Na haar geboorte vond haar moeder
een nieuwe man, een Fries, met wie ze nog twee kinderen kreeg. In 1981 verhuisde
het gezin van Paramaribo naar een flat in IJmuiden, waar de Fries zich ontpopte
tot een onberekenbare alcoholist. Op Amatmoekrims 11de werd hij hardhandig door
de politie uit huis verwijderd en pas toen vertelde haar moeder dat haar echte
vader in Suriname woonde. Ze had nog nooit iets van hem gehoord en dat zou nog
lang zo blijven.

Je schrijft dat je vader in Suriname altijd rustig doorgegaan is met zijn leven,
ongestoord door het bestaan van zijn vele kinderen. Wat vind je daarvan?

Ze begint vrolijk te lachen. 'Ik denk dat het voor hem pijnlijker is om dat
onder ogen te komen dan voor mij. Dat besefte ik tijdens het schrijven: zijn
afwezigheid heeft mij niet zoveel verdriet gedaan. Dat komt door de stiefvader
die ik had. Die heeft mij verdriet gedaan.'

Dat was een dronkelap die jullie thuis terroriseerde.

'Ja, en daarom dacht ik later toen ik hoorde dat ik nog een échte vader had: het
is wel goed zo. Van vaders in het algemeen had ik niet zo'n hoge pet op.'

Je was blij dat je stiefvader het huis uit was en ging verder met je leven.

'Zo zit ik in elkaar. Mijn jeugd heeft me op die manier gevormd. Het was
allemaal zo onvoorspelbaar, chaotisch, armoedig en lelijk. Ik heb er een heel
sterke overlevingsdrang aan overgehouden. Ik ben sterk gefocust op wegraken van
een situatie waarin ik me niet prettig voel, op werken, carrière maken, geld
verdienen, de beste willen zijn in wat ik doe.'

Pas op je 22ste dacht je: ik moest mijn vader maar eens zien. Voor die tijd was
je nooit nieuwsgierig?

'Mijn moeder en ik waren bezig ons op te werken. Zij ging naar school en ze
werkte ondertussen. Ik ging naar school en haalde mijn broertje en zusje op. We
deden alles om weg te komen uit onze achterstandspositie. Dat is wat migranten
over het algemeen doen, dat zegt niemand, maar dát is wat we doen. We komen in
Nederland om een beter leven op te bouwen. Mijn moeder was een tiger mom. Als ik
met een 7 thuiskwam, waren de poppen aan het dansen. Waarom was het geen 10? Dus
ja, er was lange tijd geen ruimte voor een vaderfiguur.'

Uit de documentaire blijkt dat je vader het wel prima vond dat je een boek over
hem schreef. Hij veroordeelde je niet, ook al schreef je eerlijk dat hij zich
jarenlang weinig had aangetrokken van zijn kinderen.

'Prachtig, hè? Ik wist niet hoe het zou lopen. Ik dacht: hij is zo'n trotse man,
hij gaat boos worden. Maar hij heeft mij alle ruimte gegeven om dit boek te
schrijven, dat vind ik een vorm van liefde. Hij heeft mij iemand laten zien die
ik ook wil zijn: oké, ik heb keuzes gemaakt, maar ze zijn me niet overkomen en
ik ga ze niet ontkennen. Daar moet je wel iemand van karakter voor zijn.'

Dat bewonder je?

'Ja. Hij heeft een enorme levenslust. Dat herken ik in mezelf, moet ik eerlijk
zeggen.'

Hoe zit het nu met het samenleven in Suriname? Volgens Stef Blok is het een
mislukking, hoe zit het echt?

'Je moet je afvragen waarom kip zo populair is in Suriname. Dat is het enige
neutrale vlees. Hindostanen eten geen rund, Javanen geen varken en daar wordt
rekening mee gehouden op feesten. En het is vaak feest in Suriname, want alle
religieuze feestdagen worden nationaal gevierd. Dat is het mooie verhaal. De
realiteit is weerbarstiger. De samenleving is wel langs etnische lijnen
verdeeld.'

De verschillende groepen gaan minder met elkaar om dan het lijkt?

'Het is maar hoe je ernaar wilt kijken. In de politiek heb je vrijwel alleen
etnische partijen. Je hebt ook dorpjes waar alleen Javanen wonen of alleen
creolen. Dat bestaat, maar tegelijk gaan al die groepen wel met elkaar om en
zijn het allemaal evengoed Surinamers.'

Hoe moeten we in Nederland omgaan met al die verschillen? In publieke discussies
is alles links-rechts, zwart-wit.

'Iedereen kan een bijdrage leveren zodat we nader tot elkaar komen, ook de
barman, de vuilnisman en de postbode. Kijk naar jezelf, wat voor stukken schrijf
je? Ik schrijf mijn boeken en verhalen in de hoop daarmee mensen te raken.'

Schrijf je daarom voor De Correspondent ook over kolonialisme en slavernij?

'Als je die verhalen blootlegt, krijg je een veel duidelijker beeld van de
bouwstenen van de wereld, je gaat de wereld beter begrijpen. Vanuit begrip komt
in ieder geval geen haat voort. Dat is een idealistische kant van mij, dat is
wel waar.'

Er zijn mensen die juist enorm boos reageren op dit soort verhalen.

'Kijk naar Haïti, door Donald Trump een shit hole country genoemd. Haïti werd in
1804 onafhankelijk van Frankrijk en moest daarvoor een schuld afbetalen van
omgerekend 17 miljard euro. Tot in de jaren veertig van de vorige eeuw is Haïti
bezig geweest met aflossen. Als je dat weet, dan kijk je toch anders tegen zo'n
land aan?'

Die verhalen kan iedereen tot zich nemen en toch blijven er mensen boos. Hou
eens op over alles wat het Westen fout heeft gedaan, zeggen ze.

'Ja, als je weigert te begrijpen waarom Haïti zo straatarm is, dan weiger je te
begrijpen waarom mensen een andere plek op aarde zoeken om het hoofd boven water
te houden. En verder heb ik geen interesse in al die gevoeligheid en onvrede van
dat soort witte mensen. Het boeit me niet. Jullie witte mensen hebben jullie
eenzijdige witte geschiedenis eeuwenlang verteld. En er zijn zat witte verhalen
die mij hebben geïnspireerd, dus waarom kan het andersom niet? Als ik
geïnspireerd kan worden door Anne Frank, dan kan elke witte persoon geïnspireerd
raken door Anton de Kom, een Surinaamse verzetsstrijder. Zo makkelijk is het.'

Jij zegt: lees mijn stukken.

'Ja, ze zouden kunnen helpen. Het zijn interessante verhalen, dus wees een
beetje nieuwsgierig, doe je best.'

CV

Karin Amatmoekrim

Geboren: 25 december 1976 in Paramaribo, Suriname

Opleiding
189-1996 Gymnasium Felisenum in Velsen-Zuid

1996-1998 Psychologie aan de UvA

1998-2003 Moderne Letterkunde aan de UvA

Romans

2004: Het knipperleven

2006: Wanneer wij samen zijn

2009: Titus

2011: Het gym

2013: De man van veel

2016: Tenzij de vader

Amatmoekrim werkt aan een biografie over de Surinaams-Nederlandse schrijver en
journalist Anil Ramdas, waarop ze in 2020 wil promoveren. In 2023 verschijnt
Suriname - Een geschiedenis, waarin ze een beeld van Suriname schetst op grond
van gesprekken met de inwoners van dat land.

Ze woont in Amsterdam, is getrouwd en heeft twee kinderen van 14 en 9.

Ik vind het eng dat zoveel mensen worden uitgesloten van de gedachte dat ze bij
dit land horen

Toen ik hoorde dat ik nog een échte vader had, dacht ik: het is wel goed zo. Van
vaders in het algemeen had ik niet zo'n hoge pet op




Bekijk de oorspronkelijke pagina: , , ,

LOAD-DATE: 26 October 2018

LANGUAGE: DUTCH; NEDERLANDS

GRAPHIC: Karin Amatmoekrim: 'Er zijn in Suriname onnoemelijk veel verhalen nooit
opgetekend. Elke Surinamer weet dat ze er zijn, ze zijn doorverteld.'
Oudejaarsfeest in Paramaribo
Met haar vader in de documentaire 'De jacht op mijn vader van Gülsah Dogan'.
Karin Amatmoekrim als kind.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               5 of 170 DOCUMENTS



                                 de Volkskrant

                            27 oktober 2018 zaterdag

De opmars van de sterke man

BYLINE: PETER GIESEN

SECTION: Zaterdag; Blz. 6, 7

LENGTH: 1971 woorden



HIGHLIGHT: In veel landen is het volk ontevreden en onzeker. Ideale
omstandigheden voor de sterke leider om de macht te grijpen. Want hij beschermt
tegen de vijand en biedt zijn aanhangers de geborgenheid die ze zo missen.


Dictatoriale leiders


'Ik verkracht je niet omdat je te lelijk bent', zei hij tegen een vrouwelijk
congreslid. 'De fout is dat ze hen hebben gemarteld, ze hadden hen moeten
vermoorden', was zijn commentaar op de folterpraktijken tijdens de militaire
dictatuur. 'Als we vrouwen moeten aannemen omdat het vrouwen zijn, moeten we
straks ook zwarten gaan aannemen', vond hij van quota om het aantal vrouwelijke
werknemers te vergroten.



Hij wordt 'de tropische Trump' genoemd, maar Jair Bolsonaro zegt dingen waarvoor
zelfs the real Donald zou terugdeinzen. Toch wordt hij morgen volgens de
peilingen tot president van Brazilië gekozen. De voormalige legerkapitein
presenteert zich als de sterke man die de Braziliaanse augiasstal wel even zal
reinigen. Zulke sterke mannen grijpen overal ter wereld de macht: Poetin in
Rusland, Erdogan in Turkije, Duterte in de Filipijnen, Orbán in Hongarije. Ze
komen aan de macht door verkiezingen, maar geloven niet in de burgerlijke
vrijheden van de liberale democratie. Ze sluiten tv-zenders, intimideren
journalisten en opponenten, 'zuiveren' de ambtenarij en de rechterlijke macht of
laten drugsdealers zonder vorm van proces op straat executeren. In het Westen
worden ze ingetoomd door de rechtsstaat, maar ook Donald Trump, Luigi Salvini en
andere populisten presenteren zich als krachtdadige macho's die de hardnekkigste
problemen in een handomdraai zullen oplossen.

De sterke man is een oud verschijnsel. Het verlangen naar de sterke leider is
iets archaïsch, zeggen evolutionair psychologen. 'In rustige tijden willen
mensen een leider die de interne stabiliteit waarborgt, zoals Merkel of Obama.
Maar in tijden van crisis zoeken ze een dominante, sterke leider', zegt
evolutionair psycholoog Allen Grabo, gastonderzoeker aan de Vrije Universiteit.
'De dominante leider bestond niet in de primitieve samenleving van
jagers-verzamelaars. Daar had je wel leiders, maar ze voerden de jacht aan en
zorgden ervoor dat ieder zijn deel van de buit kreeg. De echte leiders stonden
pas op toen de mens zich ging vestigen in ommuurde vestingen. Toen had je een
leider nodig die de gemeenschap kon beschermen tegen profiteurs van binnenuit,
bijvoorbeeld mensen die gebruikmaakten van irrigatiekanalen zonder ervoor te
betalen, of vijanden van buitenaf.' Hieruit ontstond langzaam maar zeker het
koningschap. De koning beschermde zijn onderdanen, in ruil voor gehoorzaamheid.


Evolutionair psychologen zien het verlangen naar de sterke man als een
evolutionaire reflex die de kop opsteekt in tijden van crisis. Brazilië was tot
voor kort een trotse opkomende macht. Na de financiële crisis van 2008 belandde
het land in de ergste recessie uit zijn geschiedenis. De werkloosheid steeg van
7 naar 13 procent. Tegelijkertijd nam het aantal moorden toe van ruim 40 duizend
per jaar in 2010 naar een duizelingwekkende 64 duizend in 2017. Vervolgens
raakte de complete politieke klasse verstrikt in een corruptieschandaal dat
herinnert aan het Italië van begin jaren negentig, toen Silvio Berlusconi de
macht kon grijpen. Ook de opkomst van Vladimir Poetin was een antwoord op de
chaos die onder Boris Jeltsin was ontstaan.

Toch is de sterke man lang niet altijd een product van een diepe crisis. De
vergelijking met de jaren dertig wordt tot vervelens toe gemaakt, maar de
Verenigde Staten stonden er helemaal niet zo slecht voor toen Donald Trump in
2016 werd gekozen. Sommige sterke mannen worden zelfs gekozen als de economie op
volle toeren draait. In de jaren voordat Rodrigo Duterte in 2016 tot president
van de Filipijnen werd gekozen, groeide het bruto binnenlands product met
gemiddeld 6,2 procent per jaar. Paradoxaal genoeg versterkte die groei de
onvrede, schrijft de Filipijnse politicoloog Richard Javad Heydarian in zijn
boek The Rise of Duterte. Hoe rijker het land werd, hoe groter het ongenoegen
over de nog altijd wijd verbreide armoede. De verwachtingen van burgers werden
gefrustreerd door het feit dat de veertig rijkste families 76 procent van de
nieuwe welvaart inpikten, zoals de Wereldbank becijferde. Tegelijkertijd steeg
de criminaliteit, waardoor veel Filipino's het gevoel hadden dat de magere winst
die zij aan de economische boom hadden overgehouden niet meer veilig was.

In niet-westerse landen gaat snelle modernisering vaak gepaard met een diep
gevoel van ontwrichting en vervreemding, schrijft Heydarian. Traditionele
verbanden, zoals de lokale gemeenschap, gevestigde politieke partijen, vakbonden
of kerken, verdwijnen of verliezen aan betekenis, waardoor een 'massa' van
ongebonden en ongeorganiseerde individuen ontstaat. Heydarian verwijst naar de
filosoof Hannah Arendt. 'De massasamenleving is altijd geneigd om ineens een
persoon te nemen voor wat hij zegt te zijn, zodat een idioot die zich als een
genie voordoet altijd een zekere kans heeft om geloofd te worden', schreef
Arendt in The Origins of Totalitarianism.

Sterke mannen zijn overal ter wereld in opmars, in totaal verschillende landen,
onder totaal verschillende omstandigheden. De rode draad is onzekerheid. De
periode van 'gelukkige globalisering' na de val van de Muur is voorbij. Overal
ter wereld vrezen burgers een nieuwe periode van conflict en harde concurrentie,
van migratie en etnische strijd, van toenemende onzekerheid op de arbeidsmarkt,
van tegenstellingen tussen een elite die van de mondialisering profiteert en een
middenklasse die achterblijft.

'Het heeft te maken met grenzen', zegt psycholoog Allen Grabo. 'De sterke leider
kwam op met de ommuurde vesting. Ook nu wordt hij geacht de vesting te
verdedigen.' De Verenigde Staten waren van oudsher een immigratieland, maar
werden altijd gedomineerd door, veelal protestantse blanken van Europese
afkomst. In 1950 vormden minderheden 10 procent van de bevolking, in 2014 was
dat 38 procent en in 2045 zullen de Amerikanen van Europese afkomst in de
minderheid zijn. Trump appelleert aan de existentiële angst van blanke
Amerikanen om een minderheid in eigen land te worden, betogen de Amerikaanse
politicologen Steven Levitsky en Daniel Ziblatt. Iets soortgelijks speelt in
Brazilië, waar de dominante blanke middenklasse zich bedreigd voelt door zwarte
en gekleurde medeburgers die hun positie versterkt zagen door het dertienjarige
bewind van Lula's Arbeiderspartij.

In onzekere tijden verlangt het volk weer naar een koning, schrijft de
Amerikaanse politicoloog Ian Bremmer in Time. Het omgekeerde is ook het geval:
overal zijn koningen op zoek naar een volk. Natuurlijk is slechts een deel van
het volk ontvankelijk voor hun boodschap. Trump verloor de popular vote van
Hillary Clinton, Erdogan behaalde met moeite een meerderheid, Duterte kon met 39
procent van de stemmen president worden, dankzij het Filipijnse kiessysteem.
Maar het onzekere en ontevreden 'volk' biedt een fantastische kans voor
ambitieuze en charismatische nieuwkomers.

Het spel tussen koning en volk is dubbelzinnig. Populistische leiders doen zich
voor als doodgewone jongens. 'Ik ben precies als jij', zei de Venezolaanse
leider Hugo Chávez tegen zijn kiezers. Daarom breken ze met de 'tafelmanieren'
van de politiek. Ze gebruiken vulgaire taal en pronken met hun viriliteit, alsof
ze aan de bar van hun stamkroeg zitten. Silvio Berlusconi schepte op dat hij wel
acht vrouwen per nacht aankon. Hij ontkende ooit voor seks te hebben betaald:
'Voor iemand die ervan houdt te veroveren, is de verovering de vreugde en
mooiste bevrediging. Als je moet betalen, wat is er dan voor vreugde?'

Maar hoe kan iemand die 'precies als jij' is beantwoorden aan jouw verlangen
naar een sterke leider? Daarom is de sterke man tegelijkertijd one of the boys
en superman. 'Ik ben de Jezus Christus van de politiek. Ik offer me op voor
iedereen', zei Silvio Berlusconi. Donald Trump schept op over zijn zakelijke
successen. Dat hij miljardair is, stoort zijn aanhang allerminst. Zijn paleizen,
gedecoreerd met marmer en goud in Saddam Hussein-stijl, zijn een dikke vinger
naar de New Yorkse elite. Hij, Donald Trump, is de dealmaker die zijn
exceptionele gaven nu voor de gewone man zal inzetten. Dat hij belasting
ontwijkt, een relatie met een pornoactrice had en zei dat je vrouwen in het
kruis moet grijpen, lijkt hem allerminst te schaden. Donald Trump is de schelm
die menige Amerikaan, al dan niet heimelijk, had willen zijn. 'De meeste
politici zijn mannen uit het apparaat. Maar Donald Trump incarneert de
Amerikaan, zoals Silvio Berlusconi de Italiaan incarneerde', zegt de Franse
politicoloog Pascal Perrineau.

Tot frustratie van hun tegenstanders lijken de schelmen overal mee weg te komen.
Ze zijn uiterst bedreven in het aanwijzen van zondenbokken: 'de elite',
'Europa', China, migranten, journalisten, rechters, feministen, kortom 'vijanden
van het volk'. Als er geen voor de hand liggende vijanden zijn, fabriceren ze er
gewoon eentje, zoals Duterte drugshandelaren opblies tot een existentiële
bedreiging voor de Filipijnse natie. 'Alles wat goed gaat is de verdienste van
de populistische leider. Alles wat verkeerd gaat is de schuld van de
tegenstander', zegt psycholoog Allen Grabo.

Het zwaard van de koning snijdt aan twee kanten. Hij beschermt 'het volk' tegen
zijn 'vijanden' en geeft zijn aanhangers daardoor de cohesie en de geborgenheid
die zij juist zo missen in de samenleving. Zo kan Trump de steun behouden van
sojaboeren of werknemers van Harley Davidson, ook al ondervinden zij schade van
zijn handelsbeleid. 'Ben ik bereid mijn verlies te nemen in het belang van het
hele land? Ik persoonlijk wel', zei een Amerikaanse sojaboer voor CBS News.

Overigens zijn niet alle populistische kiezers zo toegewijd, zegt politicoloog
en populisme-expert Cas Mudde: 'Het verwachtingspatroon van populistische
kiezers is vrij laag, omdat ze de gevestigde politici als door en door corrupt
en incompetent zien. Dus als de populistische leider ook maar iets doet wat de
kiezer goed vindt, of dat zelfs maar probeert, dan zijn ze al tevreden: kijk,
hij doet tenminste wat.'

Voorlopig zit de sterke man in de lift. In de niet-westerse wereld neemt de
aantrekkingskracht van het Russische en Chinese model toe. 'Nu de Amerikaanse en
Europese invloed afneemt, vindt een mondiale herrijzenis van de niet-westerse
houding plaats', schreef de Singaporese denker Kishore Mahbubani in The Straits
Times.

In Europa is de democratie steviger verankerd en bestaat een historisch
wantrouwen tegen sterke mannen, na slechte ervaringen met Hitler en Stalin.
Niettemin kraakt het continent onder de uitdaging van het populisme dat een
autoritaire regeerstijl voorstaat. Liberale democraten die het populisme willen
bestrijden, moeten niet kiezen voor een frontale aanval, vertolkt politicoloog
Cas Mudde een onder experts veel gehoord standpunt. Als het volk uit onzekerheid
verlangt naar een koning, moet die onzekerheid worden weggenomen of in elk geval
verzacht. In zulke analyses komen twee punten steevast terug: beheersing van
migratie en bescherming van werknemers tegen de gevolgen van monidalisering.
Zoals Cas Mudde schrijft in zijn boekje Populisme: 'Het uiteindelijke doel moet
niet zijn de vernietiging van het populistische aanbod, maar het verzwakken van
de populistische vraag.'

Weinig steun in Nederland

In Nederland is de steun voor een sterke man de afgelopen jaren gedaald. Van
alle Nederlanders stemt 26 procent in met de stelling 'het zou goed zijn als het
bestuur van dit land zou worden overgelaten aan enkele krachtige leiders'. Sinds
2008 legt het Sociaal en Cultureel Planbureau (SCP) deze vraag elk kwartaal voor
aan een panel van Nederlanders. Eind 2013 was de steun voor de sterke man het
hoogst met bijna 40 procent, om daarna geleidelijk af te nemen. Dat komt
waarschijnlijk doordat sterke mannen als Trump, Poetin en Erdogan op veel
Nederlanders een negatieve indruk maken, denkt het SCP.




Bekijk de oorspronkelijke pagina: ,

LOAD-DATE: 26 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               6 of 170 DOCUMENTS



                                 de Volkskrant

                            26 oktober 2018 vrijdag

[Het cabaretduo Matroesjka, twee jonge vrouwen zegg...]*

BYLINE: PAUL ONKENHOUT EN GIJS BEUKERS

SECTION: V Opening; Blz. 2

LENGTH: 468 woorden



HIGHLIGHT: Wat er goed was en wat wat minder deze mediaweek.


Het cabaretduo Matroesjka, twee jonge vrouwen zeggen we er maar meteen bij, zong
maandag in het tv-programma Pauw een liedje. Boze witte man heette het.

Het was een slaapliedje. Voor de kleine, boze witte man werd een vrolijk
toekomstbeeld geschetst, waarin Holland het EK weer eens wint, de vut-regeling
terugkeert, een kinderfeest kan worden gevierd zonder een racist te zijn en
thema's als immigranten, veiligheid en vrouwenquota niet bestaan. Jeroen Pauw,
misschien niet boos maar wel een witte man, kon erom lachen.



De ironie droop er dan ook van af. Tenminste, dat zou vroeger zo zijn geweest.
Ironie is morsdood. Incasseringsvermogen ook. Het plagerige en provocerende
liedje werd door onze rechtse vrienden opgevat als een ernstige belediging, een
lafhartige poging van de kneiterlinkse Vara om de hardwerkende Nederlander te
kleineren, nee, te demoniseren.

Op Twitter en rechtse sites en blogs ging het los, volgens het inmiddels bekende
principe 'wij mogen alles zeggen, en ook zingen, maar zij niet'. Boze witte
mannen waren, eh, boos; boos op Matroesjka, boos op Jeroen Pauw, boos op de
Vara.

Boze witte man leek maandag in eerste instantie geen topliedje. Erg grappig was
het evenmin. Dat veranderde in de uren na de uitzending. Hoe bozer men
reageerde, hoe grappiger het werd.

Wat maak je mee als je als AN'er (anonieme Nederlander) uit het niets het
middelpunt wordt van een mediahype? Als je wordt meegezogen in de wereld van
virale filmpjes, nieuwsbulletins, talkshows en trending topics? Een interessante
en relevante vraag, die NRC dinsdag behandelde aan de hand van vijf casussen.

Een van de 'mensen uit het nieuws' was Stefano Boston (29), een naam die
wellicht niet direct een belletje doet rinkelen. Mogelijk roept de kreet waarmee
hij bekend werd wél een glimlach op.

Boston kwam net van de afterparty in een discotheek in Amsterdam-Oost, toen
stadszender AT5 hem vroeg naar de schietpartij die daar zojuist had
plaatsgevonden. Boston, schreeuwend in de microfoon: 'Ik hoorde krrrakaka!'

Een week later staat Boston 'krakaka' roepend voor zesduizend man in de Heineken
Music Hall. Zijn manager regelt meer optredens, waarmee Boston dat jaar 5.000
euro verdient. Bekende rappers nemen clips op in zijn straat. Een webwinkel
verkoopt krakaka-rompertjes, met daarop ook de afbeelding van een machinegeweer.


Boston eindigt zijn heerlijke verhaal in NRC alleen met een ernstige onthulling:
hij heeft die schoten nooit gehoord. 'Daar gaat het niet om', zeiden zijn
vrienden tegen hem. 'Je was prachtig op camera.'

Dat was hij zeker, maar dat neemt de wrange conclusie niet weg: die hele
krakaka-cultus is gebaseerd op een leugen.

Deze week: hoe een satirisch liedje precies de reactie oproept die het aan de
kaak stelt, en op niets gebaseerde roem.




Bekijk de oorspronkelijke pagina:

LOAD-DATE: 25 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               7 of 170 DOCUMENTS



                                 de Volkskrant

                            24 oktober 2018 woensdag

Welk woord van Wim Kok blijft haken in je hoofd?

BYLINE: MAX PAM

SECTION: Opinie en Debat; Blz. 24

LENGTH: 769 woorden


Beweringen & Bewijzen


'Zoals het nu is', schreef Gerrit Komrij, 'blijft niet één woord - en dus ook
niet één idee - in je hoofd haken zodra je de naam Wim Kok hoort'. Dat is andere
taal dan die ik deze week las in de necrologie van Het Parool: 'Wim Kok, de reus
die vlijmscherp bleef tot de laatste dag. Praten ging de laatste dagen niet
meer, maar zijn ogen zeiden alles.'



Het is vrij normaal dat een minister-president na zijn dood heilig wordt
verklaard. Zelfs op de voorpagina van De Telegraaf werd Kok tot staatsman
verheven, terwijl er waarschijnlijk geen Nederlandse premier is geweest waar De
Telegraaf zo tegen tekeer is gegaan. Vooral het zogenaamde 'kwartje van Kok'
moest het ontgelden, de accijns op benzine en diesel die door Kok werd ingevoerd
toen hij minister van Financiën was onder Lubbers.

Tot op de dag van vandaag weet ik niet of beloofd was dat automobilisten dat
kwartje terug zouden krijgen, of dat via allerlei ondoorgrondelijke constructies
dat kwartje is teruggegeven zonder dat wij het wisten. Uit een recent
proefschrift van de econoom Wimar Bolhuis - die vanaf 1986 de
verkiezingsbeloften van negen kabinetten vergeleek - kwam naar voren dat het
bedrijfsleven krijgt wat is beloofd, maar dat de beloften aan de gewone burger
doorgaans worden doorgetrokken. Wim Kok was in één van die negen kabinetten
minister en in twee ervan minister-president, dus ik heb zo mijn vermoedens.

Heeft Komrij gelijk dat geen enkel woord van Wim Kok is beklijfd, laat staan een
idee? Wat onmiddellijk bij me opkomt als ik aan Kok denk, is het afleggen van de
ideologische veren, zoals hij in 1995 verkondigde. Maar eigenlijk is het afstand
doen van ideeën geen idee, maar meer een anti-idee. Om te checken of Wim Kok
ooit iets pregnants heeft gezegd dat in je hoofd blijft haken, zocht ik op
websites en in citatenboeken. De oogst was inderdaad niet overdonderend. Als je
op Churchill zoekt, Shakespeare of Oscar Wilde, kun je dagenlang zoet zijn met
aforismen, wisecracks en kwinkslagen. Dat zijn de kampioenen, maar ook Drees,
Den Uyl en zelfs Lubbers hebben weleens iets gezegd dat je bijblijft.

Bij Kok vond ik met moeite drie, vier citaten. Hij zei: 'Ik leg alle adviezen
onder mijn hoofdkussen, tot ik rechtop zit'.

Mmm.

En: 'Een moraal van 'ikke en de rest kan stikke' is de bijl aan de wortel van de
verzorgingsstaat'. Jammer, want er zit tenminste één cliché in.

En: 'Komen is een kunst. Weggaan ook'. Die is misschien nog de beste, hoewel ook
niet iets om van achterover te vallen. En dan is er nog die uitspraak na de
moord op Pim Fortuyn: 'Nederland is een verdraagzaam land met respect voor
elkaars mening. Die mag je bestrijden met woorden, niet met kogels'. Echt
pregnant zou ik deze opmerking niet willen noemen, want dat zei zo'n beetje
iedereen op dat moment.

Kun je politiek leider van een land zijn, zonder ooit iets te hebben beweerd dat
de moeite van het onthouden waard is? Kennelijk wel. Misschien was Kok geen
prater, maar een doener. Dat zou des te opmerkelijker zijn, want Kok wordt ook
wel de vader en zelfs de uitvinder van het poldermodel genoemd. En het
poldermodel, dat is toch vooral een verbale bezigheid: je colbertjasje over de
stoel hangen en vergaderen maar, totdat iedereen zo is plat geluld en murw
geslagen dat het compromis nog de enige mogelijkheid is om thuis te komen.

De vakbondsman Kok had iets verbetens. Ik zie hem nog lopen met een bordje om
zijn nek, waarop stond: 'Ik pik het niet'. Vier woorden die me dan toch zijn
bijgebleven, zij het geen woorden die direct beantwoorden aan het
verheffingsideaal, laat staan aan het idee dat de arbeider behoefte heeft aan
een eigen krant, een eigen uitgeverij en een eigen operagebouw.

Als premier kreeg Kok steeds meer iets vaderlijks. Omdat hij niet ver van mij
vandaan woonde, zag ik hem regelmatig met zijn grijze kuif door de straat
fietsen. In de herfst waaiden de bladeren achter hem aan. Omdat ik wilde weten
hoe een huis van een minister-president eruitziet, ben ik een keer naar
Amsterdam-West gereden - naar die vreemde buurt die Overtoomse Veld heet, vijf
minuten fietsen van de straat waar Mohammed B. woonde. Het huis van de premier
was een ééngezinswoning uit de late jaren vijftig. Aan de achterkant gelegen aan
een vaart en aan de voorkant aan een non-descript pleintje. Door de gesloten
vitrage voor alle ramen eerder een kleine vesting dan een villaatje. Ik moest
denken aan die huizen die je wel langs de spoorweg ziet staan en waar de
wisselwachter woont met zijn gezin.

Ik zie hem nog lopen met een bordje om zijn nek, waarop stond: 'Ik pik het niet'




Bekijk de oorspronkelijke pagina:

LOAD-DATE: 23 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               8 of 170 DOCUMENTS



                                 de Volkskrant

                            23 oktober 2018 dinsdag

De democratie leeft juist op

BYLINE: THIJS BOGERS

SECTION: Opinie en Debat; Blz. 22

LENGTH: 858 woorden



HIGHLIGHT: Nepnieuws


Een internationale verklaring tegen de 'neergang van de democratie' door
nepnieuws is misplaatst.

Onlangs kondigde Nobelprijswinnaar Shirin Ebadi samen met de secretaris-generaal
van Reporters Sans Frontières, Christophe Deloire, een nieuw initiatief aan
waarmee zij naar eigen zeggen de neergang van de democratie zullen tegengaan
(O&D, 9 oktober). Met een Internationale Verklaring over Informatie en
Democratie moet de democratie wereldwijd worden beschermd tegen autoritaire
regimes die nepnieuws verspreiden. De diagnose van Ebadi en Deloire over de
staat van de democratie is echter volstrekt onjuist. Daarnaast kijken zij niet
naar de redenen waarom het publiek ontvankelijk is voor nepnieuws. Hun
initiatief lijkt daarom bij voorbaat gedoemd om te mislukken.



Vrijwel alle democratische staten maken de afgelopen jaren fundamentele
veranderingen door. Al die veranderingen wijzen echter niet op een neergang van
de democratie, maar juist op een democratische opleving. In Nederland vindt die
opleving al plaats sinds de onstuimige opkomst van Pim Fortuyn. Ten eerste is
het aanbod van politieke partijen flink uitgebreid, zowel op nationaal als op
lokaal niveau. Iedere verkiezing weer wagen politieke entrepreneurs van
uiteenlopende snit de gok naar electoraal succes, waaruit een grote
maatschappelijke betrokkenheid en democratische gezindheid blijkt.

De snelle opkomst en soms ook even zo snelle ondergang van nieuwe politieke
partijen en bewegingen wordt - ten tweede - mogelijk gemaakt door kiezers die
niet meer loyaal zijn aan één partij. De zogenoemde zwevende kiezers laten zich
niet leiden door loyaliteit aan een partij, maar kijken iedere verkiezing juist
kritisch naar het politieke aanbod. Daarmee houden zij politici alert en worden
verkiezingsuitslagen minder voorspelbaar.

Het snel veranderende politieke landschap heeft ten derde geresulteerd in nieuwe
politieke experimenten, zoals een gedoogkabinet en de huidige
vierpartijencoalitie. Het mogelijk maken van dergelijke experimenten geeft aan
dat politici zich relatief eenvoudig aanpassen aan het veranderende politieke
landschap. Tot slot is het taalgebruik van politici veranderd naar alledaagse
taalconventies, waaronder ook straattaal.

Deze ontwikkelingen, die zich niet beperken tot Nederland maar in alle
democratische staten in meer of mindere mate aanwezig zijn, worden door sommigen
als positief en anderen als negatief ervaren. Onmiskenbaar is echter dat zij
allen democratische ontwikkelingen zijn.

De wereldwijd meest verstrekkende politieke gebeurtenissen van de afgelopen
jaren, zoals het Brexitreferendum, de verkiezing van Trump en de entree van de
AfD in de Duitse Bondsdag, zijn in de kern ook alle democratische
ontwikkelingen. Ongeacht de waardering van deze gebeurtenissen kan geenszins
worden gesproken van een neergang van de democratie zoals Ebadi en Deloire doen,
de democratie is juist springlevend.

De waakhond van de politiek, de media, is ook aan democratisering onderhevig. De
waarheid zoals gepresenteerd door gevestigde media wordt online van alle kanten
uitgedaagd. Burgers bevestigen zichzelf vanachter hun scherm in hun eigen gelijk
en blijven zo comfortabel in hun eigen bubbel. Dat maakt hen een makkelijke
prooi voor kwaadwillende trollen uit binnen- en buitenland. Een Verklaring over
Informatie en Democratie zal daar echter geen verandering in brengen.

Om de problemen rondom nepnieuws aan te pakken, zal moeten worden gekeken naar
de voedingsbodem ervan. De huidige democratische opleving is een reactie op het
gevoel geen controle over het eigen leven uit te kunnen oefenen. De beslissingen
die er voor gewone burgers toe doen, lijken zonder hun inspraak door politici,
bedrijven en bankiers genomen te worden.

Een sprekend voorbeeld hiervan zijn de verschillende economische crises van deze
eeuw: aangesticht door bankiers, opgelost door politici, maar betaald door
burgers. In een wereld waar over in plaats van namens de bevolking wordt
geregeerd, neemt het wantrouwen naar bestuurders en politici toe. Politici die
een alternatief geluid laten horen, worden dan aantrekkelijker. Daarnaast
ontstaat er een voedingsbodem waarop alternatieve waarheden welig kunnen tieren.


Met hun initiatief passen Ebadi en Deloire een 20ste-eeuws recept, namelijk een
internationaal verdrag, op een 21ste-eeuws probleem toe. Ten gevolge van de
wereldwijde democratisering staan internationale verdragen momenteel echter
onder druk. Pas wanneer de democratische opleving van vandaag de dag onderkend
wordt, kan effectief worden gewerkt aan het bestrijden van misleiding van het
publiek.

Het wegnemen van de aantrekkingskracht van alternatieve waarheden vergt veel
meer dan een internationale verklaring. In een hevig gedemocratiseerde wereld
zal de relatie tussen kiezers en machthebbers, uit zowel de publieke als de
private sfeer, niets minder dan geherdefinieerd moeten worden. Dat is de
werkelijke uitdaging van de 21ste eeuw waar wij allen voor staan.

Oproep Nobelprijs-winnaar Shirin Ebadi gaat uit van een verkeerde diagnose

Om nepnieuws aan te pakken, moet worden gekeken naar de voedingsbodem




Bekijk de oorspronkelijke pagina:

LOAD-DATE: 22 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                               9 of 170 DOCUMENTS



                                 de Volkskrant

                            22 oktober 2018 maandag

264 kappers

SECTION: Opinie en Debat; Blz. 17

LENGTH: 802 woorden



HIGHLIGHT: Waarom knippen 10 euro kost.


Column in Apeldoorn


De stad Apeldoorn wordt overspoeld met kappers. Ga je op de kappers letten, dan
zijn ze overal. En niet duur hoor: knippen vanaf een tientje. Krijg je er gratis
de gezelligheid bij van Kazim, Esmiralda, Aro, Mustafa, Emmy, Maryam of Sultan.
Kappers houden van kletsen, dat is het mooie, ook al heeft de burgemeester ze nu
in één klap allemaal verdacht gemaakt.



'Ik wil geen klopjacht in de stad of paniek zaaien', zei de burgemeester in De
Stentor, 'maar ik denk wel: goed opletten nu.'

264 kappers in het kalme Apeldoorn - 'Wat is hier gaande?' zegt de burgemeester
in de krant. Jammer dat de burgemeester het zelf niet weet, of niet mag
vertellen. Het onderzoek waar hij zijn zorgen op baseert, het
'ondermijningsbeeld', is geheim. Met een 'ondermijningsbeeld' proberen gemeenten
zicht te krijgen op de criminaliteit die zich vertakt tussen onder- en
bovenwereld. En hier hebben de kappers het gedaan.

Ik weet niet of de schrijvers van het Apeldoornse ondermijningsbeeld naar de
kapper zijn geweest, maar je kunt er zonder afspraak binnenlopen en onbeschroomd
vragen stellen. Zeker zijn er veel kappers nu, zeggen ze, maar vooralsnog heeft
iedereen klanten genoeg. Het is een eenvoudig businessmodel, legt Aro
Termelikyan van Aro Herenkapsalon me uit. Hij knipt voor 13 euro - maar alleen
mannen en kinderen, die zijn snel klaar. En iedereen kan kapper worden, 'jij
ook': een kappersdiploma is niet meer nodig, laat staan een ondernemersbrevet.
Dat is overheidsbeleid. 'Er is niks moeilijks aan: alles wat je nodig hebt is
een spiegel, een stoel en een klant.' De winst investeren in de winkel, de
prijzen langzaam omhoog - zo werkt dat bij een kapper. Het zijn net ondernemers.


In Apeldoorn wonen 160 duizend mensen. Gedeeld door 264 maakt 606 Apeldoorners
per kapsalon - dat is te doen. Maar Aro trekt klanten tot aan Epe toe, waar geen
kappers zijn zoals hij. Het is een specifieke doelgroep. 'Mijn klanten zijn een
beetje anders', zegt Mustafa Macit, de man achter Flair Hairfashion - knippen 14
euro. Ook bij hem komen vooral allochtone jonge mannen. Die willen geknipt zoals
hun rolmodellen: de voetballers en de rappers 'en zo knippen ze niet in een
damessalon.' Het modebeeld helpt mee: 'Sommigen komen twee keer per week.'

Mustafa is 40 en knipt al dertig jaar, zegt hij. Zo doen ze dat in Turkije: je
loopt rond in de kapperszaak van vader/oom/neef en leert het vak. Uiteindelijk
wil je dan een eigen zaak, het ijkpunt van zelfstandigheid. Je kunt er van leven
en 'het is geen zwaar werk.' Gezelliger ook dan in de schoonmaak of de bouw.

Natuurlijk is 'niet alles netjes' bij de kappers, zegt Mustafa. Let op de zaken
die alleen contant geld vragen, of waar het te gezellig wordt. Hij wil geen
groepen die komen chillen in zijn zaak. Dat weten die groepen inmiddels ook.

Ondermijning is een breed begrip - de kunst is het te determineren zonder
onnodig slachtoffers te maken. 'Als je er niet kunt pinnen, weet je genoeg',
zegt de manager van Knip & Go, een keten. Tegelijkertijd zijn die goedkope
kappers supergoed in 'opscheertjes', zegt ze: 'Dat doen ze superstrak, met die
figuurtjes erin, daar kan ik nog wat van leren.'

Een luxe salon zoals de hare, of zoals Kazim Hair & Beauty, dames en heren,
heeft hoge vaste lasten. Kazims tarief is 25 euro - in zijn divisie is dat
goedkoop. Maar hoe de tientjeskappers werken, begrijpt hij wel. 'Als je 250
klanten knipt per maand, verdien je net genoeg om van te leven. Dat is beter dan
een uitkering.'

Ja - maar waarom hebben de straten langszij het Schubertplein, een woonwijk vol
gewone Nederlanders, dan vier kappers op rij? Haarstudio Esmiralda, Angela's
Hair & Nails, Emmy's look en Refresh your hair by Maryam. Er zijn nog wel méér
kappers, zegt Esmiralda: 'Ik ken er zo al drie die in een schuur knippen, en één
in de slaapkamer. Dat is het gemakkelijke aan het kappersvak.'

Er is gewoon genoeg klandizie, zegt Maryam, om de hoek. En er is een
starterslening van de gemeente, die ondernemers soepel ondersteunt. Apeldoorns
beleid, 'dan kan je zo beginnen'. Zelf is ze twee jaar geleden van haar
spaargeld begonnen. Ze kent de trucs die kappers uithalen, zegt ze, vooral met
de belasting. Alle ondernemers halen trucs uit 'want als je supereerlijk bent,
en ik ben het helaas, kom je nergens.'

Dat geldt ook voor banken als de ING, maar die staan vast niet in het
ondermijningsbeeld.

Als de gemeente minder kappers wil, zegt Sultan, die knipt bij Maryam, 'moeten
ze niet zo veel vergunningen uitdelen.'

Als ik burgemeester van Apeldoorn was, liet ik me elke week bij een andere
kapper knippen. Kappers weten wat er speelt, misschien wel beter dan een
ondermijningsbeeld.

Als de gemeente minder kappers wil, zegt Sultan, die knipt bij Maryam, 'moeten
ze niet zo veel vergunningen uitdelen'




Bekijk de oorspronkelijke pagina:

LOAD-DATE: 21 October 2018

LANGUAGE: DUTCH; NEDERLANDS

GRAPHIC: Flair Hairfashion.
Mustafa Macit.
Vier kappers langs het Schubertplein.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              10 of 170 DOCUMENTS



                                 de Volkskrant

                            19 oktober 2018 vrijdag

Overheid wil campagne tegen nepnieuws

BYLINE: REMCO MEIJER

SECTION: Ten Eerste; Blz. 18

LENGTH: 415 woorden



HIGHLIGHT: Het ministerie van Binnenlandse Zaken gaat onderzoeken of het
mogelijk is in 2019 een 'informatiecampagne' te organiseren over nepnieuws en
desinformatie. Die zou burgers bewust moeten maken van de manier waarop sociale
media werken.


Zo'n campagne kan ook helpen om te begrijpen waarom mensen sommige berichten wel
en andere berichten niet ontvangen. Dat zei minister Kajsa Ollongren
(Binnenlandse Zaken, D66) donderdag in de Tweede Kamer, nadat de Kamerleden
Harry van der Molen (CDA) en Kees Verhoeven (D66) daarover vragen hadden
gesteld. Volgend jaar zijn er verkiezingen voor provinciale staten, de
waterschappen, het Europees Parlement en (indirect) de Eerste Kamer. Dat zijn
momenten bij uitstek voor 'heimelijke politieke beïnvloeding', aldus Ollongren.



Zij stelde dat het verspreiden van misleidende informatie voor sommigen 'een
business case' is, waaruit zij commercieel gewin halen. Maar als 'statelijke
actoren' zulke nepinformatie verspreiden, is dat nog veel zorgelijker.
Ollongren: 'Dan raakt het onze nationale autonomie, onze democratie en onze
burgers. Daarin moeten we niet naïef zijn.'

Het ministerie doet, naar aanleiding van vorige verkiezingen, al onderzoek naar
de vraag in hoeverre mensen gebruikmaken van sociale media bij het bepalen van
hun keuze. Ollongren zei de uitkomsten daarvan, die nu nog niet bekend zijn, te
willen meenemen in de beoogde campagne.

PVV-Kamerlid Martin Bosma uitte twijfels bij het voornemen. 'Het gaat altijd mis
bij de definitie van nepnieuws, en bij wie bepaalt wat nep is en wie niet', zei
Bosma. 'Wat gaat die campagne de Nederlandse burger allemaal vertellen over wat
deugt en wat niet deugt?'

Volgens Ollongren zou het moeten gaan om 'het beter toerusten' van mensen om
misleiding te herkennen. 'Hoe kun je als gewone burger checken of datgene wat
ergens staat ook echt waar is?' Zij zei geen inhoudelijke oordelen te willen
geven over politieke opvattingen. 'Dat kan de overheid nooit doen, daar ligt de
absolute grens. Vergelijk het met het mediawijs maken van kinderen op scholen.'


VVD-Kamerlid Jan Middendorp bepleitte ook de 'positieve en negatieve invloed'
van zoekmachines en algoritmen op campagnes te onderzoeken. 'Hele verkiezingen
worden online uitgevochten.' De minister zegde toe voor het eind van het jaar
met een concreet voorstel te komen.

In Duitsland liet bondskanselier Angela Merkel woensdag weten politieke partijen
te willen bestraffen die nepinformatie verspreiden, desnoods met financiële
sancties. Ollongren riep politieke partijen op vooral ook zelf duidelijk te
maken hoe zij in campagnetijd discussie willen voeren.

Hoe kun je als gewone burger checken of dat wat ergens staat ook echt waar is?




Bekijk de oorspronkelijke pagina:

LOAD-DATE: 18 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              11 of 170 DOCUMENTS



                                 de Volkskrant

                            17 oktober 2018 woensdag

Aangevallen door de minister en zijn trollen

BYLINE: DOOR JARL VAN DER PLOEG

SECTION: Ten Eerste; Blz. 10, 11

LENGTH: 1233 woorden



HIGHLIGHT: Raffaele Ariano, zomaar een Italiaanse burger, sprak zich in een
lokale krant uit tegen het racisme van een conducteur. Toen zette vicepremier
Salvini van antimigratiepartij Lega zijn onlineleger in.


Interview Raffaele Ariano


Na twintigduizend bedreigingen suggereerde zijn moeder dat hij zijn baard moest
afscheren en na veertigduizend bedreigingen schreef ze een brief aan de
president. 'Is het goed te praten dat de minister van Binnenlandse Zaken
opzettelijk zo'n haatcampagne opzet?', schreef ze. En: 'Is het wettelijk
aanvaardbaar dat de veiligheid van één burger in het geding komt vanwege de
acties van een minister die eigenlijk voor de veiligheid van alle burgers moet
zorgen?'



'Kijk', zegt Raffaele Ariano, een 32-jarige universiteitsonderzoeker die begin
augustus de trein pakte naar zijn ouders in Cremona, waarna zijn leven
veranderde. 'Dit soort berichten ontving ik: 'Je bent een insect dat in zijn
gezicht getuft moet worden.' 'Je verraadt je eigen volk ten gunste van die
kakkerlakken.'

'Ik heb in drie dagen tijd ongeveer 54 duizend berichten ontvangen', zegt
Ariano. 'En dan tel ik alleen de berichten op mijn eigen Facebookpagina mee. Ik
weet niet wat er op andere pagina's over mij is geschreven, of op YouTube en
Twitter, enzovoorts.'

Toen Ariano de trein instapte, was niet lang daarvoor een nieuwe
rechts-populistische regering aan de macht gekomen die vrijwel dagelijks voor
nieuws zorgde. Zo had Matteo Salvini, de kersverse minister van Binnenlandse
Zaken en tevens voorzitter van de antimigratiepartij Lega, vlak daarvoor een
volkstelling onder Roma en Sinti aangekondigd. De minister beloofde alle
zigeuners zonder papieren het land uit te zetten en zei: 'De Italiaanse Roma
moeten we helaas houden.'

Bodemloze beerput

Het was tegen die politieke achtergrond dat de stem van een vrouwelijke
conducteur op 7 augustus door de treinintercom schalde: 'Ik verzoek passagiers
geen kleingeld te geven aan bedelaars. En aan alle zigeuners: stap uit bij de
volgende halte, want we zijn helemaal klaar met jullie tuig.'

Ariano, geschokt door deze openlijke uiting van racisme door een ambtenaar in
functie, meldde het voorval bij het treinbedrijf en schreef vanuit zijn
ouderlijk huis een brief naar de lokale krant. 'Aan de mensen die met enorme
vasthoudendheid deze nieuwe regering verdedigen, vraag ik: kan dit volgens
jullie ook door de beugel?'

'Ik besloot eens niet de andere kant op te kijken', zegt hij. Maar toen hij de
ochtend erop zijn Facebookpagina aanklikte, bleek zijn profiel veranderd te zijn
in een schier bodemloze beerput vol derrie. 'Kijk', wijst hij naar een van de
berichten. 'Een foto van mij naast een foto van Auschwitz met de tekst 'dit is
de enige trein waarin jij thuishoort'. Of deze: 'Ze moeten de gaskamers opnieuw
openen voor jou en je zigeunervriendjes'.'

Wat bleek? Het bericht uit de lokale krant was opgepikt door vicepremier
Salvini, die op zijn persoonlijke Facebookpagina schreef: 'in plaats van boos te
worden op Italianen die de strijd aangaan met crimineel tuig, kunnen we beter
boos worden op het tuig zelf. Ik sta aan de kant van de conducteur!' Op ongeveer
hetzelfde moment publiceerde de officiële Facebookpagina van zijn partij een
bericht met de tekst: 'Staan jullie achter de conducteur, of achter diegene die
hem erbij lapte, Raffaele Ariano?', met daaronder het artikel uit de lokale
krant, een duidelijke portretfoto van Ariano en een directe link naar zijn
Facebookprofiel. 'Toen explodeerde het', zegt Ariano.

Het onlineleger van Salvini is al langer berucht in Italië. Ten eerste omdat
het, gewapend met uiterst grove taal, ten strijde trekt tegen vrijwel iedereen
die anders denkt. Ten tweede vanwege de continue pogingen het onlinedebat te
beïnvloeden. Zo delen de oprichters van de populaire Facebookpagina Noi Con
Salvini (Wij met Salvini, een eveneens officieel aan de Lega gelieerde
Facebookpagina) volgens The New York Times unieke gebruikerscodes met de
oprichters van een aantal Italiaanse nepnieuwssites.

Pesten, liegen, beledigen

'Salvini's trollenleger gebruikt een duidelijke strategie van pesten, liegen en
beledigen', zegt Ariano. 'Dat is een patroon dat je eerder zag bij bijvoorbeeld
de vorige premier Matteo Renzi of bij de zwarte ex-minister Kyenge, maar dit was
de eerste keer dat die aanhang op een gewone burger werd afgestuurd. Het zijn
geen fysieke knokploegen, zoals tijdens het fascisme van Mussolini, maar voor de
rest lijkt het er angstvallig veel op.'

Salvini zegt dat de acties van individuele internetgebruikers niet zijn
verantwoordelijkheid zijn. Hij beperkt zich enkel tot zijn eigen pagina's, die
voor hem een ideale manier zijn om, zonder tussenkomst van journalisten, te
fulmineren over zijn favoriete onderwerp: de vluchtelingencrisis. Hij doet dat
via geschreven berichten, maar vooral via video's, die stuk voor stuk
honderdduizenden keren worden bekeken.

Vooral populair zijn de filmpjes waar Salvini als een soort GeenStijl-journalist
naar asielzoekerscentra of zigeunerkampen gaat om stennis te schoppen. Zo was
hij in Rome bij een azc waar migranten meer zakgeld eisten. In Verona bezocht
hij een opvangplek waar de vluchtelingen vroegen om livevoetbal op hun tv. In
Pistoia ging hij verhaal halen bij een driesterrenhotel waar migranten sliepen,
'terwijl gewone Italianen de eindjes aan elkaar moeten knopen'. Meestal belt hij
zonder aankondiging aan waarna hij, al filmend, pesterige vragen begint te
stellen. Als hij op een koude novemberdag een filmpje maakt bij een
asielzoekerscentrum waar een Afrikaan in T-shirt naar buiten stapt, vraagt hij
hem direct of hij een klimaatvluchteling is, omdat hij het schijnbaar zo warm
heeft.

Ondertussen bleef de inbox van Ariano volstromen: 'Je zult hier voor betalen,
stuk stront, zoals alle stukken stront binnenkort zullen betalen. We nemen geen
gevangenen', met daaronder het adres van zijn ouders. Hij ontving foto's van
zijn ex-vriendin met de tekst dat ze in werkelijkheid een hoer is. Hij kreeg
anonieme telefoontjes met de boodschap dat ze zijn benen zouden breken, of
erger.

Het was rond die tijd dat zijn moeder hem vroeg zijn snor en baard af te scheren
en begon aan een brief aan president Sergio Mattarella. Ze schreef dat haar zoon
'geen politicus is, geen journalist, geen publiek figuur, maar een gewone
burger' die vanwege de acties van Salvini meer dan vijftigduizend dreigementen
ontving. 'Als we dit toestaan, creëren we dan geen levensgevaarlijk precedent?',
vroeg ze de president.

Gevraagd naar die brief zei Salvini dat 'ik wel wat belangrijkers te doen heb
dan mij bezighouden met een familie op zoek naar aandacht'. Hij wilde, via
Facebook, nog wel wat kwijt over 'de brave conducteur' die niet ontslagen zou
moeten worden, maar juist beloond.

Ariano besloot aangifte te doen bij de politie. Zij vertelden hem dat hij morgen
terug moest komen met een print van ieder afzonderlijk dreigement en een print
van ieder bijbehorend Facebookprofiel. Na ongeveer zeshonderd printjes -
driehonderd bedreigingen en driehonderd profielen - was het vier uur 's nachts
en viel hij in slaap. Naar honderdtien van hen loopt een onderzoek.

'Ik was van plan voor twee dagen naar mijn ouders gaan, maar ben uiteindelijk
twee weken gebleven omdat ik het huis niet uit durfde', zegt Ariano. 'Op straat
was ik ervan overtuigd dat de helft van de mensen mij wilde aanvallen. Nu gaat
het gelukkig weer goed - de angst is omgeslagen in strijdbaarheid - maar ik kan
me goed voorstellen hoe anderen na zo'n aanval in die angst blijven hangen.
Vooral als het de vicepremier is die aanvalt.'




Bekijk de oorspronkelijke pagina: ,

LOAD-DATE: 16 October 2018

LANGUAGE: DUTCH; NEDERLANDS

GRAPHIC: Raffaele Adriano met de prints van de tienduizenden bedreigingen op
zijn Facebookpagina.
Minister en vicepremier Matteo Salvini.
De Facebookgebruiker Benito Predappio (naar het geboortedorp van fascistisch
dictator Benito Mussolini) schrijft: 'Het verschil tussen hem en een stuk
stront? Niets... Je kunt ze beiden plattrappen.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              12 of 170 DOCUMENTS



                                 de Volkskrant

                            17 oktober 2018 woensdag

Gemitigeerd

BYLINE: SHEILA SITALSING

SECTION: Ten Eerste; Blz. 2

LENGTH: 585 woorden


Column


Mark Rutte en zijn vezels zaten er kalm bij gisteravond in de grote vergaderzaal
van de Tweede Kamer. Beetje door stapels A4'tjes bladeren. Beetje klooien met de
telefoon, want een mens moet de binnenkomende sms'jes scherp in de gaten houden.
Ze waren komen opdraven, hij en zijn vezels, voor de slotakte van het slepende
dossier dividendbelasting.



Eerst afgeschaft. Oppositie boos, mede namens de gewone Nederlander - er is geen
groepering die zo vaak zo hartstochtelijk wordt aangeroepen in 's lands
vergaderzaal als De Gewone Nederlander.

Toen toch maar niet afgeschaft. Oppositie nog steeds boos, of weer, wederom mede
namens de gewone Nederlander.

En zo kwam het dat Rutte en zijn vezels gisteravond alweer met de blusdeken over
de Tweede Kamer moesten. Om uit te leggen waarom bij nader inzien het licht toch
niet dooft als de dividendbelasting behouden blijft.

Ze zouden heus niet vallen, hij en zijn vezels, dat kon tevoren veilig worden
voorspeld. Er zou woede zijn, en heel veel boos vertoon bij de
interruptiemicrofoon, vertoon dat we later terug zouden zien in mini-filmpjes
voor op 'de socials'. Ieder zijn eigen debatselfie in maximaal 25 seconden ten
behoeve van zijn eigen achterbannetje: kijk eens hoe ik hier de premier
trefzeker en onbevreesd een hoek in drijf.

Er zou de gebruikelijke motie van wantrouwen zijn, die door het gebruikelijke
oppositiedeel gesteund zou worden en het niet zou halen. En daarna zouden ze
naar huis gaan, hij en zijn vezels. Rusten na een ontregelende week.

Maar eerst moesten ze die Tweede Kamer door, hij en zijn vezels. De Asschers en
de Azarkans en de Marijnissens en de Klavers en de Wildersen zouden 65 keer de
vraag stellen, steeds in iets andere bewoordingen. Of hij niet als een gieter is
afgegaan, of hij niet in zijn hemd staat, of hij het ook zo genant vindt dat hij
eerst Armageddon voorspelde bij instandhouding van de dividendbelasting en dat
hij daar na één sms'je op terugkwam. Of het geen schande is dat de 1,9 miljard
euro die we nu in kas houden alsnog naar het bedrijfsleven gaat en niet naar de
Gewone Nederlander. Of we zijn vezels ooit nog kunnen geloven. Of hij kan
antwoorden zonder de eikeltjespyjama van Jesse Klaver erbij te halen. En of hij
nog van plan is door het stof te gaan.

Nee, zeiden hij en zijn vezels op het laatste. En ze begonnen een Ruttiaans
betoog over het begrip 'risico'. Want ja, ze hadden eerder gezegd dat 'we'
('we', dat zijn de Gewone Nederlanders, vinden Rutte en zijn vezels) 'een
onaanvaardbaar risico' lopen als 'we' de dividendbelasting ní­ét afschaffen, en
ja, nu blijft die dividendbelasting intact, dus lopen 'we' inderdaad risico.
Maar die worden gemitigeerd - mitigeren is een favoriet Ruttewoord, het betekent
zoiets als kleiner maken - omdat 'we' andere maatregelen nemen, net zulke goede.
Er volgde meer Ruttiaans over grondslagverbredende maatregelen, met een hoop
miljarden ertussen.

Vroeger werkte zoiets. Dan gaf Rutte een zwieperd aan het rad van fortuin,
toverde hij een rookgordijn tevoorschijn, goochelde hij goedgemutst een munt uit
iemands linkeroor, maakte hij links en rechts grapjes, zwaaide hij vrolijk
'dag!' in de deuropening, en bleef de Kamer duizelig achter, met het onrustige
gevoel dat ze opgelicht was, al wist niemand precies hoe.

Nu voelde het onherstelbaar anders. Zwaarder. Alsof Mark Rutte het gewicht van
zijn vezels maar amper torsen kan. Alsof Mark Rutte zelf gemitigeerd is.

Alsof Rutte zijn vezels maar moeilijk kon torsen




Bekijk de oorspronkelijke pagina:

LOAD-DATE: 16 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              13 of 170 DOCUMENTS



                                 de Volkskrant

                            16 oktober 2018 dinsdag

Holland's next topmigrant

BYLINE: TOINE HEIJMANS

SECTION: Opinie en Debat; Blz. 21

LENGTH: 811 woorden



HIGHLIGHT: De apotheker uit Aleppo, drie jaar later


column in Nijmegen


Met Adnan gaat het goed, dat eerst. Zoals andere gewone Nederlanders staat hij
op werkdagen in de file naar zijn werk, behalve op woensdag, dan werkt hij
thuis. Luncht graag met collega's tussen twaalf en één. Adnan voldoet aan alles
wat Nederland van hem verwacht, hij is The Dutch Dream zoals die door
Nederlanders wordt gedefinieerd, en telt zoals het hoort zijn zegeningen.



We gebruiken de lunchtijd om te wandelen, zoals Nederlanders doen: een rondje om
kantoor in de zachte kleuren van de herfst. Drie jaar geleden liepen we door
asielzoekerscentrum Heumensoord, waar Adnan een ruimte deelde met zeven mannen,
kartonnen muren, diarree in de wc en afnemende hoop. Hij hield zijn decorum -
ook later, toen zijn stad aan flarden ging, Aleppo, en hij daar niet was.

Adnan is nog steeds Adnan - dat is eigenlijk het mooiste. Het is goed hem te
zien. Trots op zijn zoons die meekomen op de basisschool, trots op zijn vrouw
die vrijwilligerswerk doet bij de ggd en bijna klaar is met haar staatsexamen.

Adnan en zijn vrouw zijn apothekers uit Aleppo. Als grap noemt weblog GeenStijl
alle Syrische oorlogsvluchtelingen nog steeds 'apothekers uit Aleppo', waarmee
ze natuurlijk niets kwaads in de zin hebben, want een grap moet toch kunnen in
Nederland, land der lompaards. Een grap op veilige afstand van de oorlog die
Adnans huis vernietigde en zijn familie uit elkaar joeg, een onzekere diaspora
in.

Adnan Moudarres werkt als Quality Assurance Officer bij farmaceut Synthon, een
Nederlandse multinational met vestigingen in Spanje, Chili, Argentinië,
Tsjechië, Mexico en Nijmegen. Vier dagen per week forenst hij van Amsterdam naar
kantoor en terug; graag zou hij hier een huis te kopen, maar Adnan krijgt geen
hypotheek als oorlogsvluchteling met een verblijfstitel. En huren is duur in de
vrije sector. Adnan is net een expat, maar dan anders.

Komt goed, zegt Adnan.

Zodra het mogelijk was liep hij stage bij Synthon, met dank aan Valeria, een
hulpvaardige vriendin. Daarna doorliep hij drie tijdelijke contracten met dank
aan Gert, zijn afdelingsmanager, en Edwin, de ceo van Synthons generieke
divisie. En nu is hij in vaste dienst, met dank aan zichzelf. In veel
Nederlandse bedrijven, ook hier, is de voertaal Engels, maar tijdens de lunch
spreken zijn collega's Nederlands om Adnan te helpen zijn taalbeheersing te
perfectioneren. 'Het is lastig om Nederlands te leren in Nederland', zegt hij,
'want ook op straat spreekt iedereen Engels terug'.

The Dutch Dream is hard werken. Adnan slaagde voor alle verplichte
vluchtelingentoetsen, Nederlandse Taal B1, inburgeringsexamen, haalde onderwijl
zijn gezin naar Nederland, maakte carrière. Een 'big achievement' inderdaad.
Maar ook: 'het is in deze omstandigheden moeilijk om jezelf te begrijpen'.
Daarvoor gebeurt te veel tegelijk. Hij is hier en daar, tussen toekomst en
verleden, dat stoort.

Een Nederlander werd hij niet. Dat is ondoenlijk. Zelfs de Nederlandse
migratiehoogleraar Paul Scheffer trekt 'zeker tien jaar' uit om in te burgeren
in Vlaanderen, schreef hij in de NRC. Vlaanderen, het bijna-Nederland. 'Hoe vaak
zit ik niet aan tafel en begrijp maar weinig van wat er wordt gezegd.'

Adnan leerde veel over Nederland en de Nederlanders. De vragen van het
inburgeringsexamen bijvoorbeeld verklappen veel over het landelijke zelfbeeld -
hij vertelt het met smaak. 'Er is bij u ingebroken en er komen twee
politieagenten aan de deur, een man en een vrouw. Met wie praat u? A. Met de
man. B. Met de vrouw. C. Met beiden.'

'U wordt uitgenodigd voor het avondeten bij Nederlanders thuis. Hoe laat wordt u
verwacht? A. om zes uur, B. om half zeven, C. om zeven uur.'

Het antwoord is A, zegt Adnan.

Iedereen burgert anders in, zegt hij erbij, misschien heeft een analfabeet wel
iets aan deze vragen, maar uiteindelijk denkt hij toch: 'wat dénken ze hier van
ons?'

En wat levert al dat integreren eigenlijk op?

Hier loopt dus Holland's Next Topmigrant, en over twee jaar eindigt zijn
verblijfsvergunning. Zijn zoons spreken accentloos Nederlands, maar vergeten hun
Arabisch. Daar moet hij wat aan doen. Hij moet zicht houden op Aleppo. Leven met
daar en hier tegelijk. Daarom is er alleen maar dit, en nu.

'Apothekers!', schreef Geenstijl heel geestig, 'jullie kunnen weer naar Aleppo'.
Zodra het daar veilig is zal hij teruggaan. Die paradox - 'het maakt
vluchtelingen minder gemotiveerd hun best te doen, ik begrijp dat wel.'

Adnan weet wat alles verliezen is. In dat teken staat zijn leven. 'Dit heb ik
geleerd: vergeet alles wat je hebt gekocht, gespaard en bereikt, alle materiële
dingen. Investeer in jezelf. Uiteindelijk moet je toch weer alleen op reis met
niets.'

Zo staan we voor het hek van zijn spiegelkantoor, en daarna gaan we allebei weer
aan het werk.

Over twee jaar eindigt zijn verblijfsvergunning. Hij moet zicht houden op
Aleppo.




Bekijk de oorspronkelijke pagina:

LOAD-DATE: 15 October 2018

LANGUAGE: DUTCH; NEDERLANDS

GRAPHIC: Adnan nu.
Adnans kantoor.
Adnan (links) bij azc Heumensoord, 2015.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              14 of 170 DOCUMENTS



                                 de Volkskrant

                            13 oktober 2018 zaterdag

De scherpste pen van de pop

BYLINE: DOOR PABLO CABENDA

SECTION: Sir Edmund; Blz. 60, 61, 62, 63, 64, 65, 66, 67

LENGTH: 1933 woorden



HIGHLIGHT: Elvis Costello brengt ook op zijn nieuwe album tijdloze tragedies
terug tot de menselijke maat. Hij gidst ons langs gangsters, de prachtige
melodieën van My Fair Lady en zijn home town Liverpool, waar ineens van alles te
beleven is.


Onze gids deze week


Het mag dan acht jaar geleden dat National Ransom uitkwam, het laatste reguliere
album van Elvis Costello, denk vooral niet dat hij al die tijd heeft stil
gezeten. Hij maakte deel uit van het Lost On The River-project waarbij een groep
musici nooit afgemaakte of op muziek gezette Bob Dylanteksten voltooide en
opnam. Zijn eerste musical A Face In The Crowd is een work in progress en de
64-jarige singer-songwriter toert totdat hij er bij neervalt. Dat gebeurde bijna
letterlijk.



Toen hij deze zomer in Nederland was voor zijn laatste tournee, moest hij de
daaropvolgende shows afzeggen. Er was kanker geconstateerd. Na een succesvol
verlopen operatie is hij genezen verklaard.

Costello kan weer aan de slag. Gisteren verscheen het album Look Now van een van
de beste songschrijvers van het postpunk-tijdperk. De man die net zo goed het
venijn kan spuwen van Less Than Zero als grossiert in melodieuze meezingers als
Oliver's Army; die net zo goed met Burt Bacharach akoestische zwijmelliedjes
componeert als chillt met hiphopband The Roots.

Wat hij nog niet gedaan had: een album opnemen met zijn vaste begeleidingsband
precies zoals hij dat wilde. Tuurlijk, Imperial Bedroom uit 1982 is een
klassieker. Maar Costello wilde de muzikale vrijheid van dat album nu eens
combineren met de emotionele zeggingskracht van Painted From Memory dat hij
opnam met Bacharach in 1998.

Dus sloeg de scherpste pen van popmuziek weer aan het schrijven. En een van de
opvallendste nummers van Look Now is I Let The Sun Go Down. De titel is ontleend
aan de uitspraak dat het Britse koninkrijk ooit zo veel van de wereldbol
bestreek dat de zon er nooit onder ging. Citaatje: 'I'm the man who lost the
British empire. Yes, I am the one who let the sun go down.'

En dat op melancholische strijkers die het ondraaglijke verlies onderstrepen.
Misschien een protestsong van een Costello-personage dat de machtsafbrokkeling
van zijn Britse eiland niet kan aanzien? De Brexit wellicht? Hmm, niet per se.
Costello: 'Ik heb dat nummer vijf jaar geleden al geschreven. Wat mij betreft is
het tijdloos. De Britten hebben al zo vaak gerouwd om de teloorgang van hun
Great Britannia. En ja, nu proberen ze weer krampachtig aan die mythe van
vervlogen grandeur vast te houden. '

Dus laten we het vooral ook geen protestsong noemen. Want als er iets in de
kunsten aan het hier en nu gebonden is, dan is het wel de protestsong.

Costello: 'Ze zijn te expliciet en daardoor te beperkt. Ik bedoel, waarom zou je
een song willen schrijven die alleen maar verwijst naar de krant van gisteren?
Waarom zou je geen song willen schrijven met eeuwigheidswaarde?' Zijn repertoire
kent genoeg nummers met maatschappelijk engagement. 'Maar ik probeer me altijd
meer te verdiepen in songpersonages. Door te proberen hun opvattingen te
begrijpen, ook al staan die mijlenver van me af, kan ik iets wezenlijks zeggen
over menselijk gedrag dat een protestsong overstijgt.'

Hij noemt de ik-figuur in I Let The Sun Go Down On Me 'iemand die heeft
geïnvesteerd in een idee dat voor hem volstrekt waardeloos is.'

'Een keizerrijk is zoiets vreemds om achter te staan als je zelf niet de keizer
bent. Als gewone burger heb je er geen controle over, je kunt het succes niet
claimen. En toch ziet hij het als een persoonlijke mislukking dat het rijk
afbrokkelt.'

De ontstemdheid over het verlies van een imperium klein gemaakt tot de verbeten
teleurstelling van de machteloze eenling. Costello brengt soms tragedies terug
tot die onbeholpen menselijke maat en maakt ze daarmee des te schrijnender. Hij
kruipt net zo makkelijk in de huid van een ongewenst zwanger tienermeisje met
een incestverleden (Unwanted Number op Look Now) als van een scheepsbouwer die
tijdens de Falklandoorlog meebouwt aan fregatten waarop zijn eigen zoon kan
sneuvelen (Shipbuilding, 1982). Maar nergens wordt hij expliciet.

'Het loont als je als songschrijver de moeite neemt je te verdiepen in wat
mensen beweegt, zonder je vast te pinnen op feiten en data. Het verhaal dat je
vertelt, wordt daardoor persoonlijk én universeel.'

1. Componist: Beethoven

'Om gezondheidsredenen, waarvan je op de hoogte bent, moest ik eerder dit jaar
shows van mijn tournee afzeggen. Van de dokter moest ik de tijd nemen om goed
uit te rusten. Muziek hielp daarbij. Maar om een of andere reden wilde ik even
niets met zang beluisteren. Het eerste wat ik deed toen ik thuiskwam, was
teruggrijpen naar Beethoven. En dan vooral de strijkkwartetten en de late
pianosonates. Ik ben gek op de uitvoeringen van de legendarische Russische
pianist Svjatoslav Richter. Ik heb nog zijn laatste twee concerten in Londen
gezien in de jaren negentig. Die nimmer aflatende concentratie op de muziek, de
virtuositeit. Het waren de bijzonderste muzikale gebeurtenissen die ik in mijn
leven mocht meemaken.'

2. Musical: My Fair Lady

'Ik heb iets met Rodgers en Hart, het songschrijversduo dat begin 20ste eeuw
veel musicals heeft gecomponeerd. Ik leerde hun liedjes eerst in
jazzuitvoeringen kennen: My Funny Valentine, Blue Moon, Little Girl Blue. Mijn
favoriete musical is My Fair Lady, van Rodgers en Hammerstein. Het verhaal is
een tikkie dubieus als je er met hedendaagse ogen naar kijkt: geleerde meneer
pikt een kansarm bloemenmeisje op en gaat de weddenschap aan dat hij haar met
wat training kan laten doorgaan voor iemand van adel. Maar de liedjes zijn
ongelooflijk mooi. Vooral I've Grown Accustomed to her Face. Dat heeft een
prachtige melodie.'

3. Boek: Me, The Mob and The Music - Tommy James

'Ik lees echt niet zoveel als mensen vaak denken. Dit is bij lange na geen
literair meesterwerk, maar het is wel het laatste boek dat ik gelezen heb
waarbij ik van de ene verbazing in de andere viel. Tommy James, de Amerikaanse
zanger die hits had in de jaren zestig met Mony Mony en Crimson and Clover
vertelt het verhaal van zijn carrière bij het platenlabel Roulette dat
behoorlijk dik was met de maffia. Het is beangstigend te lezen hoe sinister dat
wereldje in elkaar steekt. Ik zelf heb in de business wel een aantal figuren
ontmoet met duistere reputaties, mensen die zogezegd connected zijn, maar James
belandde er midden in. Het had zo zijn gevolgen. Als James een nummer wilde
opnemen waar het label niet de rechten op had, werd er even gebeld met de
rechthebbenden en werd die meegedeeld: 'Deze is nu van ons.' Klaar. Einde
discussie. Ja echt, het leest als het script voor een gangsterfilm.'

4. Restaurant: Maray

'Mijn 91-jarige moeder maakt het niet al te best meer, dus was ik kortgeleden
een paar weken in Liverpool om haar op te zoeken. Ik ben er niet geboren maar ik
ben er wel opgegroeid en mijn familie komt er vandaan. Het voelt als mijn home
town en ik ken het vrij goed. Ik was dan ook verbaasd dat er zoveel nieuwe hippe
uitgaansgelegenheden waren opgekomen. Een daarvan is een eethuisje dat Maray
heet. Ze serveren mezze, zoals Spaanse tapas, maar dan op zijn Libanees. Het
eten is erg goed en de tent wordt gerund door jonge mensen. Er was nooit zo veel
te beleven in Liverpool dus het vervult me wel met enige trots dat ik nu tegen
kennissen kan zeggen: hé, als je in Liverpool bent, moet je daar eens naar toe.'


5. Film: Cold War

'Ook in Liverpool zag ik in een filmhuis Cold War. Een zwart-witfilm van de
Poolse regisseur Pawel Pawlikowski die dit jaar is uitgekomen. Het gaat over een
muziekgezelschap dat probeert te overleven in het communistische Polen van 1949.
Het repertoire, dat voornamelijk uit volksmuziek bestaat, moet nu in het teken
staan van de revolutie en Stalin. Er ontwikkelt zich een romance tussen de baas
van het gezelschap en een van de zangeressen. Ik zal niet te veel van de plot
verklappen, maar een van de twee vlucht naar het Westen. En wat zo knap is, de
volksmuziek die je in Polen hoort, ondergaat net als het personage een
transformatie. Je hoort in een Parijse jazzclub dezelfde melodie maar dan
gearrangeerd voor jazzkwintet. Fantastisch. En dan de broeierige
machtsspelletjes tussen de twee hoofdfiguren.

'Vooruit, één dingetje nog om die intensiteit te illustreren. Er gaat het
gerucht dat de zangeres haar vader heeft vermoord. Op een gegeven moment vraagt
zij aan haar baas: 'Ben je in mij geïnteresseerd of in mijn stem?'

'Hij: 'Heb je echt je vader vermoord?'

'Zij: 'Hij dacht dat ik mijn moeder was, dus gebruikte ik een mes om hem het
verschil te laten zien.'

Costello: 'Nou, als dat niet nieuwsgierig maakt.'

6. Plaat: Rosanne Cash - She Remembers Everything

'Misschien een tikje onbeschaamd omdat ik er zelf, met Kris Kristofferson en
Rosanne, op meezing. Maar het is maar op één nummer. Het album moet dit jaar
uitkomen en de nummers proberen vanuit een duidelijk vrouwelijk perspectief iets
te zeggen over de breekbare wereld waarin we leven. Het zijn persoonlijke
poëtische liedjes die klinken alsof ze in een staat tussen dromen en waken zijn
opgenomen. Alsof ze uit een schaduw proberen los te komen en deel willen
uitmaken van je leven. Ontroerend.'

7. Voetbalteam: Tranmere Rovers

'FC Liverpool is de grote club waar ik aanhanger van ben. Maar ik heb ook een
zwak voor Tranmere Rovers, een clubje uit Birkenhead, een plaatsje tegenover
Liverpool, aan de andere kant van de Mersey. Jeugdsentiment, mijn grootvader was
al supporter. Maar ook omdat de club nog dat onbekommerde heeft dat je allang
niet meer met de sport associeert. Voetbal is natuurlijk een mega-industrie
geworden waarin het grote geld regeert. Dan kom je met wat vrienden bij zo'n
kleine wedstrijd waar je nog echt de gemeenschapszin voelt. Samen met een paar
duizend man kijken naar een ouderwets, haast naïef potje voetballen. Het is
verfrissend om dat weer eens mee te maken.'

8. Fotograaf: Anton Corbijn

'Mede omdat hij de eerste fotograaf is geweest die mij in mijn carrière heeft
gefotografeerd. Nee, niet de cover van mijn debuutalbum maar wel een foto uit
hetzelfde jaar, 1977. Ik was naar Amsterdam gekomen voor een fotoshoot en
verbleef in het kleinste hotelkamertje waarin ik ooit heb gezeten. Anton moest
zich in de klerenkast proppen om een beetje behoorlijk plaatje te schieten. Maar
het is prachtig geworden. Ik languit op het bed met mijn gitaar op schoot en een
Vox-versterkertje ernaast. Ik heb hem als cover gebruikt voor mijn autobiografie
Unfaithful Music and Disappearing Ink.'

CV

1954 25 augustus geboren in Londen als Declan MacManus.

1977 Debuutalbum My Aim Is True. Costello's eerste plaat wordt alom lovend
besproken.

1979 Oliver's Army van zijn derde album Armed Forces haalt de nummer
twee-positie in de Engelse hitlijsten.

1982 Brengt Imperial Bedroom uit, volgens critici Costello's beste album.

1989 Costello heeft met Veronica, een nummer dat hij schreef met Paul McCartney,
zijn grootste Amerikaanse hit.

1998 Brengt album Painted From Memory uit, een samenwerking met songschrijver en
producer Burt Bacharach.

1999 Costello's cover van Aznavours She wordt gebruikt voor de film Notting
Hill. Het nummer wordt internationaal een grote hit.

2003 Elvis Costello and the Attractions wordt bijgezet in de Rock and Roll Hall
of Fame.

2008 Costello krijgt een eredoctoraat van de University of Liverpool.

2013 Release van Wise Up Ghost, een album opgenomen met de hiphopband The Roots.


2018 Release van Look Now

Costello is getrouwd met de Canadese jazz-zangeres Diana Krall. Ze hebben een
tweeling, Dexter en Frank.

Waarom zou je een song willen schrijven die alleen maar verwijst naar de krant
van gisteren?

Het loont om je als songschrijver te verdiepen in wat mensen beweegt, zonder je
vast te pinnen op feiten en data




Bekijk de oorspronkelijke pagina: , , , , , , ,

LOAD-DATE: 12 October 2018

LANGUAGE: DUTCH; NEDERLANDS

GRAPHIC: 1 Componist: Beethoven. 'Ik ben gek op zijn strijkkwartetten en late
pianosonates'
2 Musical: My Fair Lady. 'Ongelooflijk mooie liedjes, al is het verhaal
tegenwoordig een tikje dubieus.'
4 Restaurant: Maray. 'Er zijn in Liverpool zoveel hippe uitgaansgelegenheden
gekomen.'
5 Film: Cold War. 'Over een muziekgezelschap dat probeert te overleven in het
communistische Polen van 1949. Fantastisch.'
7 Voetbalteam: Tranmere Rovers. 'Een kleine club vlakbij Liverpool die nog dat
onbekommerde van vroeger heeft. Verfrissend.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              15 of 170 DOCUMENTS



                                 de Volkskrant

                            13 oktober 2018 zaterdag

U

SECTION: Opinie zaterdag; Blz. 10

LENGTH: 434 woorden

Anti- en pro-Pieten

Jerry Afriyie, anti-Zwarte Pietactivist, weet niet 'of Friezen zwarte mensen
niet mogen', maar hij meent wel te weten 'dat ze mensen zoals ik de mond willen
snoeren' (Ten eerste, 12 oktober). Alsof alle Friezen achter de blokkeeractie op
de snelweg bij Joure zouden staan, wat zeker niet het geval is. Intussen moeten
van dezelfde Afriyie de pro-Pieten maar op diversiteitscursus. Zou het niet
beter zijn te pleiten voor een cursus nuancering en dan voor beide partijen?
Kunnen de kippetjes en haantjes elkaar eens echt leren kennen, met als bijkomend
voordeel dat we eindelijk verlost zijn van deze jaarlijks terugkerende onzin.

Koos Tiemersma, Drachten

Iedereen een warmtepomp

In 2016 stelde ik al voor om met de opbrengst van de laatste aardgasbaten alle
Nederlanders een warmtepomp cadeau te doen (U-pagina, 12 november). Nu het geld
van de dividendbelasting vrijkomt, zal ik wel te laat zijn met een dergelijk
duurzaam voorstel, want het boevenbusje gevuld met bedrijfslui (Ten eerste, 12
oktober) en Rutte hebben elkaar al gesproken en de poet moet vast naar het
bedrijfsleven. Misschien kan de premier ze nu een warmtepomp schenken (dan is
dat afgedekt) en volgen wij (de gewone Nederlanders, of in elk geval die met een
minimuminkomen) de volgende jaren met ook een duurzame warmtepomp van die
jaarlijks vrijkomende 1,9 miljard.

Paul Moonen, Stitswerd

Nieuwsuur

Nieuwsuur is van de publieke omroep. Dezelfde publieke omroep waar ons kabinet
bij voorkeur geen geld in steekt. Nieuwsuur bracht de WW-fraude aan het licht,
iets waar het kabinet geen weet van had. Als het kabinet erin slaagt die fraude
te stoppen (je mag toch hopen dat dat lukt), heeft de publieke omroep z'n
'subsidie' toch voor de komende 50 jaar of zo terugverdiend? Ik zou er zelfs
méér geld in stoppen.

Erik de Vroom, Leiden

Beatles

In het stuk over Yorick van Norden (V, 11 oktober) staat dat zijn ouders zijn
geboren in 1958 en 'dus destijds te jong om de Beatles echt te hebben
meegemaakt'. Ik ben geboren in 1961 en kan me herinneren dat ik muziek van de
Beatles hoorde op de radio. Zowel uit hun begintijd als hun latere hits. Mijn
oudere broers luisterden ernaar. Ik kan me zelfs herinneren dat op het nieuws
was dat ze uit elkaar gingen in 1970.

Paul Verhaagen, Hasselt

Het leven volgens J.C. Bloem

Na Nabokov, Beckett en Cleese kunnen we toch niet voorbij aan onze Grote Bloem,
die in dezelfde lijn dichtte:

Niet te verzoenen is het leven.

Ten einde is dit wellicht nog 't meest:

te kunnen zeggen: het is even

Tussen twee stilten luid geweest.

Jan Zwetsloot, Spaarndam




Bekijk de oorspronkelijke pagina:

LOAD-DATE: 12 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              16 of 170 DOCUMENTS



                                 de Volkskrant

                            13 oktober 2018 zaterdag

Gewone mensen worden genaaid

SECTION: Opinie zaterdag; Blz. 11

LENGTH: 352 woorden


Wat een goede column van Sheila Sitalsing (Ten eerste, 12 oktober). De spijker
op de kop. Als beroepschauffeur ben ik een normale belastingbetaler. Wat dit
'normaal' inhoudt wil ik uw lezers, onder wie hopelijk ook een aantal
commissarissen van AEX-bedrijven, niet onthouden. Chauffeurs maken vaak lange
dagen en de overuren worden bij ons weggeschreven als 'tijd-voor-tijd'. Dit
houdt in dat ik een vast maandsalaris ontvang en een keer per jaar, in april, de
dan nog staande overuren uitbetaald krijg. Daar betaal ik ruim 46 procent
belasting over terwijl mijn beroepsgroep qua salaris valt onder de categorie
'werkende armen'. Overwerk wordt nu eenmaal zwaarder belast in dit mooie land
waar Rutte en commissarissen mooie woorden wijden aan de hardwerkende
Nederlander, maar in daden vooral de zakken van de aandeelhouders willen
spekken. Van mijn zuur verdiende en weer ingeleverde belastingcenten, centen die
ik heel goed kan gebruiken om mijn hypotheek af te betalen of zonnepanelen op
mijn dak te leggen. 'Gewone mensen worden genaaid.' Sheila Sitalsing, jammer
genoeg heb je helemaal gelijk!

Kees van den Berg, Krommenie

Geachte voorzitter,

Zoals het een premier betaamt, spreek ik met alle geledingen uit onze
samenleving, dus ook met commissarissen van de grote ondernemingen. Graag meld
ik dat we hebben afgesproken dat een goed vestigingsklimaat door goede
geschoolde inwoners, uitbouw van de kennisinstituten, goede verbindingen, een
beschermde leefomgeving en een krachtige en goed georganiseerde overheid
uitstekende redenen zijn om in Nederland domicilie te kiezen. En dat dit niet
afhankelijk meer is van cadeautjes. We zijn immers geen bananenrepubliek.

De commissarissen die ik heb ontmoet, hebben dit volmondig onderschreven en gaan
bij de besturen van de ondernemingen waarop zij toezicht houden aandringen op
een meer maatschappelijk verantwoorde houding. Ook begrijpen zij dat het
afdragen van een faire belasting nodig is voor het financieren van onze
samenleving. Maar dat had u natuurlijk al begrepen.

Was getekend, uw premier

Ed Bielefeld,Pijnacker




Bekijk de oorspronkelijke pagina:

LOAD-DATE: 12 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              17 of 170 DOCUMENTS



                                 de Volkskrant

                            12 oktober 2018 vrijdag

Verkild

BYLINE: SHEILA SITALSING

SECTION: Ten Eerste; Blz. 2

LENGTH: 587 woorden


Column


In mijn ochtendblad las ik gisteren dat de ereleden van het oudemannennetwerk
uit het bedrijfsleven waren uitgenodigd bij de premier. Zestien
president-commissarissen van AEX-bedrijven waaronder ABN Amro (Tom de Swaan),
ASML (Gerard Kleisterlee), ING (Hans Wijers) en Signify (Arthur van der Poel)
mochten volgens de gastenlijst die het Financieele Dagblad publiceerde
gistermiddag op visite komen in het Catshuis. Shell en Unilever waren er niet
bij, die hebben hun eigen bezoekuren.



Ze hadden zich laten proppen in zwarte, geblindeerde busjes om zich te laten
rijden naar de ambtswoning van de minister-president en daar ruim een uur met
hem te praten. Over leuke dingen voor het bedrijfsleven uiteraard, én, zo
schreven de kranten in aanloop naar de ontmoeting, over 'de verkilde relatie
tussen politiek en bedrijfsleven'.

Thuis hebben we vijf kwartier gelachen, toen we dat lazen van die 'verkilde
relatie tussen politiek en bedrijfsleven'. Eén akkefietje rond de
dividendbelasting, één van de pot gerukte commissaris bij ING die zich beklaagt
over 'de toon' van de volksvertegenwoordiging, een handvol debatjes in de Tweede
Kamer over de vrijpostigheid van een paar ceo's, en de mannen uit het
bedrijfsleven staan zich met trillende onderlipjes hevig zorgen te maken over
'de verkilde relatie'.

Terwijl, zo blijkt uit het proefschrift van de econoom Wilmar Bolhuis, die
gisteren promoveerde op ruim dertig jaar verkiezingsbeloften, het bedrijfsleven
áltijd meer dan uitstekend verzorgd wordt door opeenvolgende kabinetten - of die
nou linksig of rechtsig zijn. Bolhuis vergeleek van negen kabinetten sinds 1986
wat de verschillen zijn tussen vóór en na de verkiezingen, tussen beloften in
verkiezingsprogramma's en de realiteit in regeerakkoorden. Met als opmerkelijk
resultaat onder meer dit: gewone mensen worden steevast genaaid, bedrijven
krijgen steevast meer dan wat ze beloofd was.

In verkiezingstijd gaan politici de deuren langs met mooie praatjes over
lastenverlichting voor de hardwerkende Nederlander, in tv-debatten zuigen ze de
borst vol lucht om tranentrekkende oneliners uit te kunnen stoten, over 'gewone
mensen' die 'eindelijk zullen krijgen wat ze toekomt'. Maar als ze eenmaal aan
de onderhandelingstafel zitten om een regeerakkoord in elkaar te klussen, vallen
de lasten voor 'de hardwerkende Nederlander' en 'de gewone mensen' toch hoger
uit dan voorgespiegeld in de gezamenlijke verkiezingsprogramma's. En krijgt
plotsklaps het bedrijfsleven zomaar lagere belastingen cadeau, terwijl dat vaak
helemaal niet beloofd was.

En dat niet één keer, niet twee keer, maar vrijwel elke keer wanneer er een
nieuwe regering wordt gevormd, ongeacht wie er aan de onderhandelingstafel
zitten. Volgens Bolhuis komt dat doordat de lobby van het bedrijfsleven veel
sterker en effectiever is dan de lobby voor arbeid - een constatering waarvoor
je niet gepromoveerd hoeft te zijn.

Ondanks alle pathetiek over de gewone, normale Nederlander. Ondanks alle
hoogdravende flauwekul over de hardwerkende Nederlander. Ondanks alle geween
over de verweesde Nederlander.

En dan nu, als er één keertje een heel klein beetje wrijving is en een bedrijf
één keertje bij hoge uitzondering zijn zin ní­ét krijgt, staan jan en alleman
meteen met ernstige gezichten te kermen over 'een verkilde relatie'.

Als er al een relatie mogelijk een beetje 'verkild' is, dan is het die met de
belastingbetalende, gewoon normale, hardwerkende Nederlander.

Gewone mensen worden steevast genaaid




Bekijk de oorspronkelijke pagina:

LOAD-DATE: 11 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              18 of 170 DOCUMENTS



                                 de Volkskrant

                           11 oktober 2018 donderdag

Motor

BYLINE: ARIEJAN KORTEWEG

SECTION: Opinie en Debat; Blz. 23

LENGTH: 776 woorden



HIGHLIGHT: Het congres van Jacco Vonhof, van glazenwasser tot voorzitter


column in Den Haag


Geen twijfel mogelijk, dit is zí­jn congres. Vier, vijf keer het podium van de
Grote Kerk op, na Máxima, na Rutte, na Mona Keijzer. Na Heske Groenendaal van
Metaglas ('Wij gaan verder waar anderen stoppen') en Martijn Peeters van Camptoo
('Over vijf jaar zijn wij wereldleider') en Jos Beks van Change Hairstyling
('Grootste styling voor de kleinste prijs').



Zo is Jacco Vonhof (49) zelf ook begonnen. Als gesjeesde rechtenstudent die een
ladder op een bestelbusje bond en ramen ging lappen. Tien jaar later had hij een
schoonmaakbedrijf met honderd man en hij vond er niets aan, omdat hij weinig had
met cijfers en slechtnieuwsgesprekken. 'Ik heb mezelf een baas gegeven en dat
was het beste idee ooit.' Het bedrijf groeide naar 1.500 personeelsleden en
Vonhof kreeg tijd voor wat anders. Zoals dit: sinds 1 september is hij
voorzitter van MKB-Nederland, belangenorganisatie voor midden- en kleinbedrijf.


Na Prinsjesdag was iedereen blij: koopkracht stijgt, ambtenarenlonen gaan
omhoog, multinationals worden in de watten gelegd. Iedereen, behalve het mkb. De
btw op eerste levensbehoeften ging omhoog, er zijn nog andere
belastingmaatregelen die het leven voor de kleine zelfstandige niet lichter
maken.

Reden genoeg om Vonhof op te zoeken op zijn nieuwe werkplek: de Malietoren, die
MKB deelt met VNO-NCW. Energieke man in zwart overhemd, bij wie de teksten
soepel uit de mond rollen. Zoals: hij is niet naar Den Haag gekomen om te
snappen hoe het hier werkt, maar omgekeerd: Den Haag moet de rest van Nederland
snappen.

Wat ze in Den Haag dan niet snappen, wil ik weten. Vonhof komt met een lang
verhaal, waarvan de kern is: in Den Haag draaien ze aan knoppen om een ideaal
koopkrachtplaatje te krijgen. Wat ze vergeten: die knoppen werken voor een
ondernemer in Noordwijk anders dan voor iemand in de grensstreek. 'De
collectieve lastendruk stijgt, alleen wat minder hard.' Bovendien: 'De overheid
moet uitblinken in betrouwbaarheid en niet werkende weg de regels veranderen,
want dan weet een ondernemer niet waar hij aan toe is en wordt er niet
geïnvesteerd.'

Je hebt gesprekken waarvan je tevreden terugkomt, maar later blijkt er niet al
te veel memorabels in je schrijfblok te staan. Het omgekeerde gebeurt ook: dat
de oogst rijker is dan tijdens het interview leek. De ontmoeting met Vonhof is
er een uit de eerste categorie. Aanstekelijke prater, maar met teksten die al
strak gepolijst zijn.

Het waarom blijkt een paar dagen later, als duizend mkb'ers bijeenkomen voor hun
congres. Vonhof had me als oefenpubliek gebruikt. Veel van wat hij op het
congres zegt, komt me bekend voor. Over de eerbiedigende werking die moet
uitgaan van wetten en regels. Over het mkb dat kleur op de wangen moet krijgen.
Alleen dat André Hazes een van de beste denkers van Nederland zou zijn, is
nieuwe informatie.

Er is ook een actueel gegeven: de dividendbelasting die waarschijnlijk gewoon
gehandhaafd blijft. Vonhof weet wat ze hier van hem verwachten: 'Wordt die 1,9
miljard niet daaraan besteed, dan is-ie voor ons.' Applaus!

Opvallend, de ondernemers die ik op het congres spreek zijn daar helemaal niet
zo van overtuigd. 'Veel ondernemers gaat het gewoon goed', zegt Ronald de Snoo,
eigenaar van Agency No9, firma in digitale marketing. 'Dan ben je niet zo met
die dividendbelasting bezig.'

Een makelaar vertelt dat de slechte jaren achter hem liggen en de 1,9 miljard
hem een zorg zal zijn. 'De arbeidsongeschiktheidsverzekering is een zwakke
schakel. Verder is het hosanna.' 'Je wilt gewoon lekker ondernemen, zonder te
veel last van regels', vindt Sayna de Voogd (30), die twee jaar geleden
marketingbureau Gouden Ananas begon. 'Over die 1,9 miljard durf ik niets te
zeggen. Een echte ondernemer komt er toch wel, al is het soms tobben.'

We horen Máxima heel deskundige dingen zeggen over klanten die moeten worden
betrokken bij het productdesign. We zien staatssecretaris Keijzer, die toch nog
twee Volendamse ondernemers - wooncentrum Veerman en slager Runderkamp - in haar
toespraak weet te fietsen.

En dan is daar eindelijk Rutte, opgehouden door het afscheid van Alexander
Pechtold. Vonhof gaat met hem in gesprek en krijgt een vrije kans: wat mis je in
het overheidsbeleid, is de vraag. De nieuwe voorzitter aarzelt: 'Dan moet ik wat
gaan bedenken.'

Op het hoofd van Rutte verschijnt een grijns van oor tot oor. Unilever mag hem
dan laten zitten, het midden- en kleinbedrijf staat weer pal achter hem. Toch
mooi een paar miljoen 'waanzinnig hardwerkende Nederlanders'. Of zoals ze hier
zeggen: de motor van de economie.

Ondernemers zitten helemaal niet te wachten op die 1,9 miljard euro




Bekijk de oorspronkelijke pagina:

LOAD-DATE: 10 October 2018

LANGUAGE: DUTCH; NEDERLANDS

GRAPHIC: Raymond de Snoo: 'Veel ondernemers gaat het gewoon goed.'
Sayna de Voogd: 'Een echte ondernemer komt er toch wel.'
Jacco Vonhof: 'Die 1,9 miljard, die is voor ons.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              19 of 170 DOCUMENTS



                                 de Volkskrant

                           11 oktober 2018 donderdag

'Glück' kan Frans nu wel gebruiken

BYLINE: OLAF TEMPELMAN

SECTION: Ten Eerste; Blz. 3

LENGTH: 1042 woorden



HIGHLIGHT: In zijn stamkroeg in zijn thuisstad Heerlen lanceerde Frans
Timmermans woensdag zijn campagne. De PvdA'er wil voorzitter worden van de
Europese Commissie, voor een Europa 'waar iedereen in Heerlen beter van wordt'.


Reportage Aftrap Europese campagne Frans Timmermans

'Glück auf!', riepen mijnwerkers uit Heerlen en omstreken elkaar vroeger toe
voor ze de schacht indaalden. Een paar jaar terug leende Frans Timmermans die
uitroep als titel voor zijn voorlopige autobiografie met de sprekende ondertitel
'het relaas van een bronsgroene Europeaan'.

Op een zonovergoten woensdagnamiddag in Heerlen wordt Timmermans zélf 'glück
auf!' toegewenst. Immers: 'glück' zal deze Europees commissaris de komende tijd
nodig hebben, als PvdA'er die voorzitter van de Europese Commissie wil worden in
een tijd waarin de populariteit van Europa's sociaal-democratische partijen zich
op een historisch dieptepunt bevindt.

De bronsgroene Europeaan met grote ambities maakt zijn opwachting in Heerlen in
spijkerbroek en blauw overhemd. Hij koos zijn stamkroeg Café Pelt aan het
Pancratiusplein uit voor de officiële bekendmaking dat hij de lijst van de PvdA
voor de Europese verkiezingen zal aanvoeren, en daarna graag commissievoorzitter
wil worden. Het is zulk mooi weer dat hij de aankondiging kan doen op een kleine
verhoging op het terras van Pelt, met achter hem een tiental jongeren in rode
PvdA-shirts en voor hem bodyguards en een legertje fotografen.

Knuffel


De huidige delegatieleider van de PvdA in het Europees Parlement, Paul Tang, is
er ook, en krijgt op het podium van Timmermans een knuffel. Vorige maand
verklaarde Tang nog niet van plan te zijn terug te treden ten faveure van
Timmermans, maar woensdag kwam hij daarvan terug.

Uit de speakers in klinkt Bruce Springsteens My hometown. Timmermans is een
fervent Springsteen-fan, Heerlen is zijn thuisstad. Het valt goed te betogen dat
deze stad een prima locatie is voor de lancering van een Europese campagne. Als
het rollende muntstuk van de geschiedenis net een andere kant op was gevallen,
waren we hier helemaal niet in Nederland geweest.

In zijn speech memoreert Timmermans een gedenkwaardige vraag van zijn jongste
dochter tijdens een fietstocht naar Aken: 'Papa, wat is een grens?' Haar vader
kan zich de tijd maar al te goed herinneren dat geen kind die vraag stelde omdat
je niet zomaar van Heerlen naar Aken fietste: daar zat een gréns tussen. 'Ik
geloof in Europa omdat ik weet in welke wereld mijn grootouders en ouders hebben
geleefd.'

'Mooi gezegd Frans', luidt het goedkeurende commentaar in de menigte. Ach, in en
rondom Café Pelt wordt volop van Timmermans gehouden: dit is de plaatsgenoot die
het Europese vuur brandende wist te houden in bange tijden, die zich succesvol
wist te profileren als tweede man van de Europese Commissie en die er niet voor
terugdeinsde stappen te ondernemen tegen de Poolse PiS-regering die de
rechtsstaat begon te ontmantelen. 'Kunnen we trots op zijn', zeggen ze als er
dienbladen met wijnglazen verschijnen.

Deze plaatsgenoot is niet overal in Heerlen geliefd. Heerlen is immers ook een
gemeente waar de PvdA nauwelijks nog electoraat over heeft, een gemeente met een
bovengemiddeld hoge werkloosheid, een bovengemiddeld groot drugsprobleem en een
bovengemiddeld aantal kiezers dat PVV stemt. Leg je oren bij zulke kiezers te
luister en je hoort dat ze Timmermans de verpersoonlijking vinden van de afstand
tussen Brussel en de gewone man, dat Timmermans 'net als de EU alsmaar uitdijt'
en dat de grenzen snel dicht moeten 'voor het nog erger wordt'.

Timmermans' kandidatuur voor het Commissievoorzitterschap lijkt zo bezien een
grote sprong in het diepe. Europa's sociaal-democratische partijen zullen in de
Europese verkiezingen in mei 2019 vrijwel zeker grote verliezen gaan incasseren.
Timmermans kan in 2019 voorzitter worden van de Europese Commissie, maar hij kan
óók eindigen als eennmansfractie van de PvdA in het Europees Parlement. Met de
vorige sociaal-democratische kandidaat voor het voorzitterschap, Martin Schulz,
is het niet goed afgelopen.

Kiezersbedrog

Timmermans weet dat het tij voor hem niet gunstig is en gaat daar in Heerlen op
het kleine podium op in, met een parafrase op een citaat van Thé Lau: 'Iedereen
is van Europa en Europa is van iedereen.' Deze PvdA-lijststrekker is, zegt hij,
'niet van het Europa van Brussel en Straatsburg' maar van Europa waar iedereen
in Heerlen beter van wordt. 'Je kunt mensen steeds banger maken en roepen: dan
gooi ik de grenzen dicht en komt het allemaal weer goed met ons.' Het is
kiezersbedrog: de tijd dat nationale overheden grote veranderingen konden
bewerkstelligen ligt achter ons.

Het toverwoord van populisten is soevereiniteit, máár, zegt Timmermans, 'een man
in de woestijn is óók soeverein en toch is die niet te benijden'. 'Wat heb je
aan nationale soevereiniteit als je die niet meer kunt gebruiken om de wereld in
een door jou gewenste richting te buigen?'

Dingen zullen op Europees niveau gebeuren, of ze zullen niet gebeuren, weet
Timmermans. In Glück Auf! gebruikt hij voor Europa de metafoor van een man die
bij een rivier zit die hij wil oversteken, helaas, hij is bang nat te worden of
te verdrinken. Die Europeaan 'denkt te weinig aan morgen en is te veel van
gisteren en eergisteren vergeten. Daarom zit hij gevangen in vandaag, in hier en
nu.' Zo'n bange Europeaan is deze bronsgroene lijsttrekker niet. In mei 2019
weten we hoe het met hem is afgelopen.

Waarom die term Spitzenkandidat?

De Europese verkiezingen naderen, dus valt weer veelvuldig het Duitse woord
Spitzenkandidat. Het wordt gebruikt om de topkandidaten, oftewel de
lijsttrekkers, van de deelnemende Europese partijformaties aan te duiden. Zo is
Timmermans de Spitzenkandidat van de sociaal-democraten. De naam staat sinds
2014 symbool voor wat het Europees Parlement ziet als een democratische
vernieuwing. Het Parlement dwong na de Europese verkiezingen van dat jaar af dat
de lijsttrekker van de winnende partij voorzitter van de Europese Commissie zou
worden. Tot dan toe waren het de leiders van de lidstaten die de voorzitter
kozen. Nu werden de kiezers leidend. Het idee kwam oorspronkelijk van de Duitse
christen-democraten. Vervolgens was het de Duitse sociaal-democraat Martin
Schulz die vier jaar geleden als Europees Parlementsvoorzitter de invoering
ervan forceerde. De vernieuwing kreeg zo als vanzelf een Duits etiket.

Timmermans weet dat het tij voor hem niet gunstig is




Bekijk de oorspronkelijke pagina:

LOAD-DATE: 10 October 2018

LANGUAGE: DUTCH; NEDERLANDS

GRAPHIC: Frans Timmermans maakt woensdag op het terras van zijn stamkroeg in
Heerlen zijn ambities officeel bekend.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              20 of 170 DOCUMENTS



                                 de Volkskrant

                             9 oktober 2018 dinsdag

Een stem die je snapt

BYLINE: MARGRIET OOSTVEEN

SECTION: Opinie en Debat; Blz. 21

LENGTH: 760 woorden



HIGHLIGHT: Nog even over Koos Alberts en de weerloze Nederlander


Column in Leusden


Ze had net een oom uit Curaçao op bezoek, zei Zulma Felicia uit Amersfoort, een
witte roos in haar hand. 'We hebben hem meteen de polonaise voorgedaan om te
laten zien hoe Nederlandse mensen dansen. Haha! Hahaha!'

Natascha van Varreveld uit Amersfoort, toevallig achter Zulma in de rij,
grinnikte. Vroeger was het leuker, zei Natascha. Zij 'groeide nog echt op' met
de Antilliaanse, de Turkse en de Marokkaanse mensen. 'Die kende je allemaal.
Maar tegenwoordig weet je niet meer wie je buren zijn'.



Zulma: 'Ja, dat is waar'.

Zulma werkt in de thuiszorg, Natascha maakt een ziekenhuis schoon. De avond voor
zijn uitvaart stonden ze bij het crematorium van Leusden klaar om met honderden
andere gewone mensen afscheid te nemen van geboren Jordanees Koos Krommenhoek,
groot geworden als Koos Alberts.

(Wie de woorden 'gewone mensen' opschrijft wordt door twitterende medemensen ook
wel uitgemaakt voor superieur, maar deze gewone mensen noemen zichzelf dus
gewoon 'gewone mensen'.)

Toen ik eens wilde schrijven over de begenadigde levensliedzanger Sidney
Bischoff uit Apeldoorn, oliebollenbakker voor de kost, kreeg ik in diens
goud-wit gedecoreerde woonwagen al snel een telefoon in mijn handen geduwd. Aan
de andere kant van de lijn: Koos Alberts. Zijn echtgenote Joke had Koos daarvoor
'even uit het schuurtje' gehaald. Een lief beeld, dat blijft. Wat Koos precies
in het schuurtje zat te doen werd trouwens niet duidelijk. Zingen misschien.

Twee momenten maakten die dag bij Sidney Bischoff indruk:

Hoe ontroerd zijn manager Bert Schenau vertelde over ontzettend veel krabbelende
Nederlandstalige artiesten die mochten rekenen op de persoonlijke steun van Koos
Alberts: allemaal konden ze zonder dat Koos daar dik over deed bij hem terecht
voor een opbeurend woord of nuchter advies.

En hoe Koos Alberts door die telefoon in één zin uitlegde wat er fundamenteel
veranderde aan Nederland: 'Toen ik vijfendertig jaar geleden begon met zingen
werd ik wel elf keer op een dag gedraaid bij de omroepen. En nu: niks! Er is
niks meer dat de cultuur van al deze mensen laat zien!'

Koos Alberts had gelijk. In Hilversum wordt niets meer aan het eenvoudige
levenslied gedaan. Terwijl het om een publiek van miljoenen Nederlanders gaat,
ik heb het eerder geschreven. Verbazingwekkend goedmoedig leggen deze
liefhebbers van vaak bescheiden afkomst zich neer bij de feiten: dat er geen
doorkomen meer aan is. Voor hun muziek, en vaak ook voor henzelf.

Dwepen met André Hazes werd onder bepaalde hoogopgeleiden dan weer op een wat
vermoeiende manier bon ton: niet hetzelfde. Aan weerloze Nederlanders hebben
weinig bekende artiesten zich zo met huid en haar gegeven als Koos Alberts.

Even verderop in de rij staan Jan de Bake en zijn zoon Tom uit Purmerend. Tom
bezocht anderhalf jaar geleden café Rooie Nelis in de 'totaal veryupte' Jordaan
toen Pierre van Dam, de neef van Koos Alberts, daar een nieuw nummer kwam
zingen. 'De politie kwam toen vragen of de muziek zachter kon, want de buren
hadden er last van. In de Jordaan!'

In de wereld van de goed geschoolden moet alles ingewikkelder en sneller. Zulma
mag 'geen- eens' de buitenramen meer lappen op haar werk. Natascha at vroeger
gezellig samen met patiënten haar boterham, tussen het schoonmaakwerk in het
ziekenhuis. 'En als de dokter langskwam was het 'Goedemorgen, hoe í­s het met
je?'. Nu kijken ze je niet meer aan.'

Miljoenen Nederlanders. Vroeger vonden ze elkaar via etherpiraten. Nadat die ook
verboden werden begonnen ze via internet hun eigen kanalen. 'Radio Continu'.
'Internetpiraten.com'. 'TV Oranje'.

Met dom nationalisme of alleen maar Hollands willen horen, zoals in weldenkende
kringen wel is geschamperd, heeft het niets te maken. Kent u Semino Rossi - nee
waarschijnlijk. Dat is een multiculturele schlagerzanger: Oostenrijks, van
Italiaans-Argentijnse afkomst, heeft trouwens net ook een cd in het Nederlands
gemaakt. Aardig gebaar van Semino voor de fans, zegt Jan te Bake, die hem volgt.
'Maar taal maakt mij niet uit, ons gaat het natuurlijk om zijn vre-se-lijk goede
stem.' Een stem die jouw leven nog snapt.

Geven we het laatste woord aan Shahin Akasi uit Amstelveen, alleen gekomen, met
een grote bos witte rozen in zijn handen: 'Ik ben opgegroeid met Koos Alberts',
zegt Shahin, een laatste eerbetoon was wel het minste. Shahin Akasi reist nu
stad en land af als dj op bruiloften en partijen: gewone mensen onder elkaar.

Aan weerloze Nederlanders hebben weinig bekende artiesten zich zo met huid en
haar gegeven als Koos Alberts




Bekijk de oorspronkelijke pagina:

LOAD-DATE: 8 October 2018

LANGUAGE: DUTCH; NEDERLANDS

GRAPHIC: Zulma Felicia
Natascha van Varreveld
Shahin Akasi

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              21 of 170 DOCUMENTS



                                 de Volkskrant

                             8 oktober 2018 maandag

Zorg in Afrika voor meer geld en minder baby's

BYLINE: THOMAS VON DER DUNK

SECTION: Opinie en Debat; Blz. 18

LENGTH: 721 woorden



HIGHLIGHT: OVERBEVOLKING


Nederland, zo had ik op deze plek reeds op 22 april in een ander verband
gesteld, is een overvol land. De vraag is of we het nog voller willen hebben.
Dat moet, dankzij een initiatief vanuit de Tweede Kamer, nu het thema gaan
worden van een officieel politiek debat. Drie factoren zijn in elk geval op het
gevoel van volheid van grote invloed: het aantal mensen, het ruimtebeslag per
doorsnee-inwoner, en de omvang van het deel van ons land dat de facto aan het
publieke gebruik onttrokken is.



Om met dat laatste te beginnen: dat is vrij aanzienlijk. Ook al is het
percentage van de beroepsbevolking dat in de landbouw werkzaam is inmiddels
minimaal, het landbouwareaal is nog steeds zeer omvangrijk.

Aangewezen op de smalle corridors tussen landerijen buiten dan wel
aaneengesloten huizenblokken binnen de stad, ervaart de gewone burger vanaf de
openbare weg zijn omgeving als zeer druk. Want ook binnen in die huizenblokken
is het door de gemiddelde woonbezetting steeds leger. Voor Nederland geldt zo
wat op een andere manier ook voor Zwitserland geldt: omdat het daar in de ene
helft, vanwege het onbewoonbare hooggebergte, zo leeg is, voelt het in de andere
helft zo vol.

Nu de derde factor: de omvang van de bevolking zelf. Die is, dat kan niet genoeg
benadrukt worden, in het verleden hoofdzakelijk zo sterk gegroeid door
procreatie, niet door immigratie. Die laatste is goed voor maar één miljoen van
de zeventien die Nederland vandaag de dag telt.

Behaalde resultaten in het verleden zeggen alleen uiteraard niets over de
toekomst, waar eventuele verdere groei juist wel vooral het gevolg zal zijn van
immigratie. Het geboortecijfer is de afgelopen decennia dusdanig gedaald dat dat
inmiddels niet meer tegen het sterftecijfer opweegt, wat in belangrijke mate ook
met de welvaartsstaat en de vrouwenemancipatie samenhangt.

Het merkwaardige is nu dat zowel het vooruitzicht van een mogelijke verdere
bevolkingsgroei - Nederland wordt overvol! - als dat van een mogelijke
bevolkingsdaling - Nederland loopt leeg! - voor onrust zorgt. Volgens sommige
voorspellingen dreigt zelfs een krimp met anderhalf miljoen. Wel, dan zijn we
terug op het niveau van het jaar 2000: dat lijkt mij geen reden tot paniek.
Volgens mij was Nederland toen best een gelukkig land.

Het punt is dat het daarbij voor velen niet zuiver om de omvang gaat, maar dat
ook de etnische samenstelling een rol speelt. Zonder immigratie houden we de
bevolking getalsmatig niet op peil, tenzij men er in slaagt om de autochtone
geboortecijfers weer op te krikken.

Veel Nederlanders die bevolkingsgroei vrezen, vrezen niet zozeer een toename van
het aantal inwoners als zodanig, maar van het aantal 'foute'. Daardoor lopen in
de discussie over bevolkingspolitiek al snel steeds twee zaken door elkaar: de
totale omvang van de bevolking en de samenstelling ervan.

De belangrijkste argumenten die vóór en tegen bevolkingsgroei, en dus vóór en
tegen immigratie, gegeven zullen worden, laten zich nu al uittekenen. Zeker
zolang de pensioenleeftijd niet dermate fors omhooggaat dat bij de sterke
vergrijzing het percentage werkenden gelijk blijft.

Zulke immigratie is positief voor de economie en de houdbaarheid van de
welvaartsstaat: de zorg zal anders onbetaalbaar worden. Zij is echter negatief,
waar het de woningmarkt en de leefbaarheid in zijn algemeenheid betreft, mede
omdat de meeste migranten uit een heel andere cultuur zullen komen, met alle
aanpassingsproblemen van dien. Ook kunnen we het vergrijzingsprobleem niet op
deze manier blijven oplossen: dat is uitstel van executie.

Dat wil niet zeggen dat het tegenhouden van ongewenste migratie uit bijvoorbeeld
Afrika zo makkelijk zal zijn. Er zullen daartoe twee zaken grondig moeten
veranderen. Het ene punt zal door 'links' worden omarmd, het andere door
'rechts', maar ze sluiten elkaar geenszins uit. Het welvaartsverschil tussen
Afrika en Europa - een belangrijke push factor - zal omlaag moeten, en hetzelfde
geldt - een belangrijke pull factor - voor het geboortecijfer in Afrika. Tussen
beide bestaat zelfs een verband.

Zonder immigratie blijft de bevolking niet op peil, tenzij we de autochtone
geboortecijfers opkrikken.

Zowel mogelijke bevolkingsgroei - Nederland wordt overvol! - als
bevolkingsdaling - Nederland loopt leeg! - zorgt voor onrust




Bekijk de oorspronkelijke pagina:

LOAD-DATE: 7 October 2018

LANGUAGE: DUTCH; NEDERLANDS

GRAPHIC: THOMAS VON DER DUNK is cultuurhistoricus.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              22 of 170 DOCUMENTS



                                 de Volkskrant

                            6 oktober 2018 zaterdag

De tropische Trump

BYLINE: DOOR MARJOLEIN VAN DE WATER

SECTION: Zaterdag; Blz. 14, 15

LENGTH: 1804 woorden



HIGHLIGHT: Als de peilingen gelijk krijgen, wint Jair Bolsonaro zondag de eerste
ronde van de Braziliaanse presidents-verkiezingen. Het feit dat hij werd
neerge-stoken, heeft zijn status van rechtse messias alleen maar versterkt.


Presidentsverkiezingen in Brazilië


In het Brazilië van Jair Messias Bolsonaro wordt de traditionele familie
bedreigd door agressieve feministen. Het is een land waarin criminelen worden
gepamperd door mensenrechtenorganisaties, terwijl weerloze burgers met bruut
geweld worden beroofd. Waar zwarte armoedzaaiers uitkeringen ontvangen, terwijl
de belastingbetaler zich kapot werkt. Een land waar onschuldige kinderen op
school worden opgevoed tot homoseksuelen en transgenders.



Dat alles is de schuld van 'de communisten', zoals de presidentskandidaat de
sociaal-democratische Arbeiderspartij PT noemt. De corrupte communisten hebben
de staatskas leeggeroofd en Brazilië in een morele en economische afgrond
gestort. Als er nu niet snel iets gebeurt, zal het land afglijden naar een
crisis van Venezolaanse afmetingen. Brazilië moet lessen trekken uit de
militaire dictatuur. Toen was er tenminste orde en discipline, en werden
linksdenkenden effectief uit de weg geruimd.

Bolsonaro is de Braziliaanse variant van alt-right, een 'tropische Trump', een
conservatief die van kwetsen en provoceren zijn handelsmerk heeft gemaakt. De
62-jarige legerkapitein belooft misdaad en zedeloosheid te bestrijden met
keiharde repressie en een kerkelijke moraal. Tijdens de campagne werd hij
neergestoken en dat heeft zijn status als messias verder versterkt. Zondag wint
Bolsonaro volgens de peilingen met gemak de eerste ronde van de verkiezingen. De
tweede, beslissende ronde is op 28 oktober.

'Ik wil weer trots kunnen zijn op Brazilië.' De ogen van Carmen Perreira
schieten vol als ze vertelt waarom ze op Bolsonaro stemt. 'Ons land is gekaapt
door criminelen en klaplopers', aldus de 62-jarige arts. 'Het is tijd dat de
hardwerkende burgers het land weer in handen krijgen.' Naast haar staat Edson
Castilho (45) instemmend te knikken. 'Bolsonaro is er voor de patriotten', zegt
de ict'er. 'Voor Brazilianen die het land vooruit willen helpen.'

Het is zondag, een week voor de verkiezingen. Op Avenida Paulista, de
hoofdstraat van miljoenenstad São Paulo, hebben zich tienduizenden
Bolsonaro-fans verzameld. Ze zwaaien met Braziliaanse vlaggen en zingen uit
volle borst het volkslied. 'Brazilië boven alles', roept Eduardo Bolsonaro, zoon
van de presidentskandidaat, vanaf de geluidswagen. 'God boven iedereen!'

De aanwezigen beklagen zich over de criminaliteit. Dagelijks zien ze op het
nieuws beelden van bloedige roofovervallen en van piepjonge criminelen die wegen
blokkeren en met automatische geweren automobilisten beroven. Vorig jaar is een
recordaantal van 64 duizend moorden gepleegd. Veel Brazilianen voelen zich bang
en machteloos, ze verlangen naar een uitweg uit de chaos.

Bolsonaro surft behendig op die emoties. Hij belooft dat 'deugdzame burgers'
straks bewapend over straat kunnen om zich te beschermen tegen overvallers. Ook
de politie moet ongestraft kunnen schieten om te doden. De ideeën vallen in
goede aarde. 'Nu hebben alleen criminelen wapens', aldus Perreira, die meermaals
is beroofd. 'Als wij ook wapens mogen dragen, denken ze wel twee keer na. Het
werkt preventief.'

Spannend

Een beetje drama is de Brazilianen niet vreemd, maar deze presidentsstrijd is
spannender dan de soapseries waaraan ze zo verknocht zijn. Bolsonaro concurreert
met de door hem intens gehate Inácio Lula da Silva om de hoofdrol. De linkse
Lula was van 2003 tot 2010 president van Brazilië en is nog altijd de
populairste politicus van het land. Bijna 40 procent van de Brazilianen wilde op
hem stemmen, maar Lula zit in de gevangenis wegens corruptie. Het electoraal hof
verbood zijn deelname.

Op 11 september schoof de Arbeiderspartij Fernando Haddad als vervanger naar
voren. De oud-burgemeester van São Paulo doet zich voor als politieke
reïncarnatie van Lula en belooft in nauwe samenspraak met de gevangene te zullen
regeren. Om zijn woorden kracht bij te zetten, draagt hij shirtjes met Lula's
afbeelding erop. De tactiek werpt vruchten af. In nog geen vier weken tijd steeg
Haddad van 4 naar 23 procent en is hij nu nummer twee in de peilingen.

Ook het succes van Bolsonaro verplettert alle wetmatigheden. Normaal gesproken
maken alleen kandidaten van grote partijen of sterke coalities kans op een
plaats in de tweede ronde. Bolsonaro is kandidaat voor de Sociaal Liberale
Partij (PSL), die geen enkele zetel heeft in het Congres. Hij heeft geen
goedgevulde partijkas of geoliede campagnemachine en werkt zonder
marketingstrateeg. Hij doet alles zelf, met hulp van zijn zoons en echtgenote.

Maar de verrassendste plotwending kwam op 6 september. Tijdens een
campagnebijeenkomst liet Bolsonaro zich op de schouders van fans door de straten
dragen. Plotseling drong er een man naar voren en plantte een mes in de buik van
de politicus. Bolsonaro schreeuwde van pijn, zakte achterover en werd
zwaargewond naar het ziekenhuis gebracht. De oud-militair voert sindsdien alleen
nog op sociale media campagne.

Racistische uitspraken

Bolsonaro studeert op zijn 22ste af aan de militaire academie en gaat aan het
werk als parachutist. In 1988 zegt hij het leger vaarwel en wordt
gemeenteraadslid van Rio de Janeiro. Twee jaar later betreedt hij het parlement,
waar hij geregeld de publiciteit zoekt met racistische, homofobe en
vrouwonvriendelijke uitspraken en met odes aan de militaire dictatuur en haar
beulen. Afgezien daarvan is hij een onbeduidende figurant in het Congres, in 28
jaar tijd krijgt hij slechts één wet goedgekeurd.

In 2014 komt een immens corruptieschandaal aan het licht. Politici van vrijwel
alle gevestigde partijen blijken samen met staatsbedrijven en de private sector
miljarden uit de staatskas te hebben geroofd. Ook de PT zit diep in het
schandaal. Aangezien de partij een groot deel van deze eeuw aan de knoppen heeft
gezeten, beschouwen veel Brazilianen Lula en de PT als bron van alle kwaad.

In 2015, na de herverkiezing van Dilma Rousseff, groeien de anti-PT sentimenten
tot grote hoogtes. Er komen massademonstraties, Bolsonaro, niet betrokken bij
het schandaal, leidt de roep om militaire interventie en zijn populariteit
groeit snel. Hij presenteert zich als outsider, als een man die niets te maken
heeft met de gecorrumpeerde politieke klasse. Hij zet de wijdverspreide PT-haat
om in stemmen.

Bolsonaro voelt voor zijn kiezers als een mogelijkheid af te rekenen met het
establishment. Hij wordt vaak in één adem genoemd met Donald Trump in de
Verenigde Staten en de opkomst van extreem-rechtse politici in Europa. Ook hun
succes heeft te maken met een afkeer van de gevestigde politiek en het verlangen
naar een sterke figuur die 'gewoon zegt waar het op staat'.

In Europa en de VS vindt rechts-populisme vooral weerklank bij het armere deel
van de bevolking. Mensen die geen voordeel hebben van de globalisering en hun
toch al uitgeklede sociale zekerheden verder in gevaar zien komen door de komst
van migranten. Mensen die het gevoel hebben dat ze geen plaats hebben in een
samenleving die wordt gedomineerd door 'wereldburgers'.

Bolsonaro doet het juist goed onder rijkere en hoger opgeleide Brazilianen, maar
er liggen wel soortgelijke sentimenten aan ten grondslag. 'Brazilië is onder de
PT veranderd in een land waar rijken en hogere middenklassers zich niet meer
thuis voelen', verklaart socioloog Esther Solano, die onderzoek deed naar de
kiezers van Bolsonaro. 'Ze voelen zich in de steek gelaten. Maar ze zijn ook
boos omdat ze een deel van hun privileges zijn verloren.'

In de veertien jaar dat de PT aan de macht was, is de extreme ongelijkheid die
Brazilië kenmerkt iets afgenomen. De rijken bleven rijk, maar de armen kregen
het beter door uitkeringen, hogere minimumlonen en verbeterde arbeidsrechten.
Door een quotabeleid werd het voor jongeren uit sloppenwijken makkelijker om
toegang te krijgen tot universiteiten.

Dat doet de klassenmaatschappij op haar grondvesten schudden. Veel Brazilianen
hebben een fulltime huishoudelijke hulp, ineens werden ze verplicht haar een
contract te geven. 'Die huishoudster heeft nu ook een zoon op de universiteit',
aldus Solano. 'Ze reist zelfs met het vliegtuig. Dat botst met de oude
wereldorde.' Tegelijkertijd is er een progressievere wind gaan waaien, met meer
ruimte voor feministen en lhbt'ers. 'Bolsonaro-stemmers ervaren dat als
bedreigend', aldus Solano. 'Ze vrezen dat het traditionele gezin raakt
ondergesneeuwd.'

Brazilië is een conservatief land, een aanzienlijk deel van de bevolking vindt
het verwerpelijk als mannen hand in hand over straat lopen. Dat bleek ook in
2011 toen Fernando Haddad als minister van Onderwijs een campagne begon tegen
homofobie op middelbare scholen. 'Ze proberen homoseksualiteit te promoten', zei
Bolsonaro. 'Zo worden onze kinderen makkelijke prooien voor pedofielen.' Het
leverde hem veel applaus op, de campagne werd gestaakt.

Oerconservatieve Pinkstergemeentes zijn al jaren aan een opmars bezig in
Brazilië en vergroten in hetzelfde tempo hun politieke invloed. Bolsonaro,
eigenlijk katholiek, begrijpt het potentieel en bekeerde zich twee jaar geleden
tot het protestantisme. Om zijn besluit kracht bij te zetten liet hij zich dopen
in de Jordaan in Israël. Hij heeft nu de steun van de machtige en steenrijke
leiders van de evangelische kerken, voorgangners roepen in hun preken op om
Bolsonaro te stemmen.

Ook het bedrijfsleven heeft zich achter Bolsonaro geschaard. De extreem-rechtse
politicus heeft Paulo Guedes naar voren geschoven als toekomstig minister van
Financiën. Guedes is een neoliberaal die belooft alles te privatiseren en
arbeidsrechten grondig wil herzien. Hij zal onder meer ruim baan geven aan de
'ontwikkeling' van de Amazone, investeerders wachten likkebaardend af.

Bolsonaro kan bovendien rekenen op een trouw leger van aanhangers die vrijwillig
campagne voor hem voeren. 'Rust maar uit kapitein', aldus hun massale
steunbetuiging nadat Bolsonaro was neergestoken. 'Wij zetten je campagne wel
voort.' Fanatiek verspreiden ze nepnieuws op sociale media en in WhatsApp-
groepen. Over Haddad die alle kerken zou gaan dwingen homo's te trouwen, of van
plan zou zijn kinderporno te legaliseren.

Bolsonaro staat op 32 procent in de peilingen, hij neemt het in de tweede ronde
waarschijnlijk op tegen Haddad. De afloop is nog volledig ongewis. De grote
vraag is niet alleen of Bolsonaro wint, maar ook hoe hij zal reageren bij
verlies. De legertop steunt de oud-kapitein, evenals 90 procent van de militaire
politieagenten. Bolsonaro benoemde een oud-generaal tot zijn
vicepresidentskandidaat en de mannen flirten openlijk met de mogelijkheid van
een staatsgreep.

Zijn kiezers juichen die optie toe. 'Als Haddad de verkiezingen wint, moet het
leger ingrijpen', zegt Perreira, de arts op de pro-Bolsonaro demonstratie in São
Paulo. 'We kunnen niet toestaan dat de communisten ons land verder in de
vernieling helpen.'




Bekijk de oorspronkelijke pagina: , ,

LOAD-DATE: 5 October 2018

LANGUAGE: DUTCH; NEDERLANDS

GRAPHIC: Presidentskandidaat Jair Bolsonaro, een rechts-populist die van kwetsen
en provoceren zijn handelsmerk heeft gemaakt. De kiezers zien in hem een
mogelijkhheid om af te rekenen met het Brazilaanse establishment

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              23 of 170 DOCUMENTS



                                 de Volkskrant

                             5 oktober 2018 vrijdag

Beleidskader

BYLINE: TOINE HEIJMANS

SECTION: Opinie en Debat; Blz. 21

LENGTH: 790 woorden



HIGHLIGHT: De reizigers hebben er genoeg van


Column IN Mill


Een caravan is een kampeerwagen en een kampeerwagenbewoner is een reiziger, en
reizigers zijn een ras. Het is me binnen drie minuten uitgelegd zodra ik de
barricade neem naar het kamp en een wereld binnenloop die meestal is afgesloten.


Bijna al mijn pogingen een woonwagenkamp te betreden liepen in het verleden op
niets uit. Reizigers zoeken een vrij leven maar zetten er ook een muur omheen,
dat maakt het ingewikkeld.



Maar nu is het anders. Dit kamp is gekraakt, en iedereen wil me vertellen
waarom. De reizigers zijn het zat. Ze kraken het ene kamp na het andere, bijna
opgelucht. Riccardo: 'Ik word een leven lang al gediscrimineerd. Maar wij zijn
óók mensen. Die behoefte hebben aan een huisje met een dakje.'

Een plek op een woonwagenkamp heet een vak. En hier kraken ze de vakken die
verdwenen door het 'uitsterfbeleid' - een rare term, alsof het over konikpaarden
gaat. Vakken die vrij komen mogen niet meer worden gevuld. Vaak komen er
betonblokken op, een brute methode. Met dit veld heeft de gemeente
nieuwbouwplannen, het is een mooie plek in het bos. 'Vroeger moesten we aan de
rand van de samenleving staan', zegt Jan, de vader van Willem, Piet en Hein.
'Maar dat zijn nu de duurste plekjes geworden.'

De reizigers hebben gelijk: de overheid, in casu minister Ollongren, gunt ze
eindelijk hun ruimte. Dat schrijft ze in een 'beleidskader' - het vage zusje van
een wet. De minister is daartoe gedwongen, want rechter na rechter veroordeelde
het uitsterfbeleid, en uiteindelijk bepaalde het College voor de Rechten van de
Mens dat Nederland de mensenrechten schendt. Iets wat de meerderheid der
Nederlanders meestal niet gelooft.

Nu is het aan de gemeenten. 'Of het uitsterfbeleid niet alleen wordt geschrapt
op papier, maar ook in de praktijk, dat valt nog te bezien', schreef Nationale
ombudsman Reinier van Zutphen, die weet hoe het werkt. Ollongren is een handige
minister, die graag schone handen houdt. De gemeente Mill dreigde in elk geval
eerst met ontruiming en nu met een rechtszaak tegen de krakers. Willem zegt:
'Wij gaan niet weg!'

Willem Soering komt uit Purmerend. Of uit Landgraaf, Texel, Zeeland - 'daar gáát
het juist om', zegt hij, 'dat we réí­zen. Hij woonde ook wel in een 'huis', een
woord dat hier met afschuw valt (nog erger: 'burgerhuis'), maar voelt zich een
'ouderwetse reiziger' met een 'extreem kampgevoel'.

En hij is pas 25. Het uitsterfbeleid heeft de nieuwe generatie alleen maar
dichter bij hun cultuur gebracht.

Een uur later ken ik opa Hein ook, Raedon en Desi, Riccardo, Catharina en haar
zoon Christian van zeven, die later 'gewoon een mooie witte wagen' wil, plus
Mariska en moeder Mieneke en zoontje Riley, die bij elkaar wonen in Mienekes
krappe wagen in Nijmegen, ook al is ernaast een plek vrij. Met een gemeentelijk
betonblok erop. Die gaan dan ook maar kraken: Mariska is dertig en wacht al
twaalf jaar op een eigen vak. 'Er is nog zóveel haat', zegt ze, 'terwijl we
eigenlijk gewone Nederlanders zijn.'

Midden op het veld staat motorclub Untouchables zwijgend voor zich uit te kijken
in hun colors, armen over elkaar. Een paar dagen later kraken ze vakken in
Spijkenisse - op Facebook is te zien hoe de general in zijn leren hesje keurig
de gemeente belt met het verzoek om een afspraak met de burgemeester, en keurig
blijft als hij wordt afgepoeierd.

Mensen zijn bang voor jullie, zeg ik. 'Niemand hoeft bang voor ons te zijn.' Om
kampbewoners, zeg ik, hangt een sfeer van criminaliteit. 'U bent zelf een
burgerman. Daar is ook criminaliteit.'

Begint Willem uit zichzelf over Vinkenslag. Dat is het massale kamp in Limburg,
nest van intimidatie, wietteelt en belastingfraude, dat in 2003 en 2004 met
machtsvertoon werd binnengevallen. Het kreeg een nieuwe naam, maar iedereen kent
de Vinkenslag nog, als toonbeeld van het kampleven.

'Dat was toen', zucht Willem. 'Maar ik betaal gewoon belasting hoor.' Hij is
meubelstoffeerder en dakdekker - klassiek. En ja: soms gaat hij langs de deuren.
Opa Hein reist twaalf maanden per jaar, 'ik ben een man en jij bent een man',
zegt hij, 'alleen jij bent een ander soort man'.

Raedon is een burgermeisje, maar wel een die met haar ouders op een camping
woonde en daar Piet leerde kennen. 'Ik ben op en top burger', zegt ze. Toch wil
ze in een wagen wonen.

Leg dat maar eens langs een beleidskader.

Het enige voordeel van deze situatie is, denk ik, dat reizigers nu onbeschroomd
praten met burgers zoals ik, en andersom.

'Wij zijn geen boemensen', zegt Riccardo, die op de kermis een kop-van-jut
uitbaat. 'Ik hoop dat u dit meeneemt in uw artikel.'

'Ik word al een leven lang gediscrimineerd. Maar wij zijn óók mensen. Die
behoefte hebben aan een huisje met een dakje'




Bekijk de oorspronkelijke pagina: , ,

LOAD-DATE: 4 October 2018

LANGUAGE: DUTCH; NEDERLANDS

GRAPHIC: Reizigers kraken vakken.
Riley, Mariska en Mieneke.
Untouchables.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              24 of 170 DOCUMENTS



                                 de Volkskrant

                            4 oktober 2018 donderdag

Komst Unilever naar Nederland wankelt

BYLINE: WILCO DEKKER

SECTION: Ten Eerste; Blz. 5

LENGTH: 726 woorden



HIGHLIGHT: De verhuizing van het hoofdkantoor van Unilever naar Nederland
wankelt. Boze Britse aandeelhouders dreigen het plan van de Brits-Nederlandse
multinational eind deze maand weg te stemmen. Dat melden bronnen rond de
multinational.


Britse aandeelhouders woedend

Als de komst van Unilever naar Nederland inderdaad wordt weggestemd, zijn de
gevolgen verstrekkend. Niet alleen voor de Unilever-top, maar ook voor premier
Mark Rutte, die zijn omstreden plan om de dividendbelasting af te schaffen
vooral heeft bedacht met deze verhuizing in het achterhoofd. Het einde van de
verhuisplannen betekent naar verwachting ook het vroegtijdige einde van topman
Paul Polman en president-commissaris Marijn Dekkers. Zij kunnen niet zomaar op
hun post blijven als hun blauwdruk voor de komende vijftig jaar is weggestemd.

Unilever is van oudsher (1930) een Brits-Nederlands bedrijf met twee aandelen en
twee hoofdkantoren, in Londen en Rotterdam. Om 'slagvaardiger te kunnen
opereren' besloot Unilever onder leiding van Paul Polman begin maart een puur
Nederlands bedrijf te worden, met het hoofdkantoor in Rotterdam.

Dat besluit leidde aanvankelijk tot weinig beroering in het Verenigd Koninkrijk,
maar nu uur U nadert, dreigt alsnog een revolte. Diverse grote Britse beleggers
van Unilever hebben de laatste weken gemeld tegen de verhuizing naar Rotterdam
te gaan stemmen, of dreigen dat te gaan doen. Dat is van belang, want zowel de
Nederlandse als Britse beleggers moeten de omvorming van Unilever tot Nederlands
bedrijf nog goedkeuren.

Wantrouwen


Aan de Nederlandse kant is dat naar verwachting geen probleem. Op de
aandeelhoudersvergadering op 25 oktober in Rotterdam volstaat een gewone
meerderheid van de stemmen. Een dag later in Londen ligt dat heel anders. Daar
moet op 26 oktober minimaal 75 procent van de Britse aandeelhouders de
voorgenomen verhuizing steunen. Voor Unilever wordt het een steeds bangere vraag
of dat wel gaat lukken.

Als Unilever officieel een Nederlands bedrijf wordt, wordt het uit de
FTSE-100-index gezet, zeg maar de Londense AEX. Dat betekent dat een deel van de
Britse aandeelhouders (die in die index belegt) hun aandelen Unilever gedwongen
moet verkopen. Los van dat praktische bezwaar zijn de Britten toch al
wantrouwend over de motieven van Unilever. Ze vermoeden dat de multinational
naar Nederland wil, omdat het zich hier beter kan beschermen tegen onder meer
ongewenste overnames. Angelsaksische aandeelhouders moeten niets hebben van
zulke regels.

Unilever probeert het snel oplopende ongenoegen te keren met een haastig ogende
pr-campagne. President-commissaris Marijn Dekkers heeft in Britse media gemeld
dat het vooral een papieren operatie is. De belangrijkste divisie blijft gewoon
in Londen en Britse banen kost het ook niet. Volgens Dekkers is de steun onder
aandeelhouders 'enorm'. Maar inmiddels heeft al bijna 10 procent van de Britse
aandeelhouders openlijk laten weten tegen te zullen stemmen. Of dat oploopt tot
boven de voor Unilever fatale grens van 25 procent, hangt vooral af van het
stemadvies dat twee grote adviesbureaus voor beleggers gaan geven. Die adviezen
worden eind deze week of begin volgende week verwacht.

Derde ronde

Mocht Unilever erin slagen het verzet onder de 25 procent te houden, dan is het
er nog niet. Ook jan met de pet met een paar Unilever-aandelen moet de
verhuizing van de tweede multinational van het land naar Nederland goedkeuren.
Als in de eerste stemming 75 procent of meer van alle aandeelhouders heeft voor
gestemd, volgt een tweede ronde. Daarin moet minimaal 50 procent van alle
aandeelbezitters nog groen licht geven. De stem van een particuliere belegger
met tien aandelen Unilever telt even zwaar als die van een pensioenfonds met
tien miljoen aandelen - one man, one vote.

Marmite

Bij grote professionele beleggers kan de Unilever-top nog een beroep doen op hun
redelijkheid, maar de bijna 40 duizend Britse particuliere beleggers overtuigen,
is een ander verhaal. Die zien te midden van de oplopende Brexit-retoriek dat
'hun' Magnum, Dove en - vooral - Marmite ook nog eens naar het Europese
vasteland gaan. Alleen op papier, maar het is de vraag of 'kleine' beleggers dat
onderscheid weten te maken.

Elke stemming moet gehaald worden, anders is de verhuizing van Unilever van de
baan.

Mocht in Londen de eerste hobbel van 75 procent genomen worden, dan zullen de
zenuwen van de Unilever-top - en niet alleen van hen - in die tweede
stemprocedure dus hoog oplopen.

van de Britse aandeelhouders heeft al laten weten tegen de verhuizing naar
Rotterdam te stemmen.

10




Bekijk de oorspronkelijke pagina:

LOAD-DATE: 3 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              25 of 170 DOCUMENTS



                                 de Volkskrant

                             2 oktober 2018 dinsdag

Confrontatie Italië en EU dreigt

BYLINE: MARC PEEPERKORN

SECTION: Ten Eerste; Blz. 7

LENGTH: 347 woorden



HIGHLIGHT: Italië moet zijn begrotingshuiswerk overdoen en de overheidsuitgaven
substantieel verlagen. Die indringende boodschap gaven de Europese ministers van
Financiën maandag aan hun Italiaanse collega Tria mee. Als Italië niet binnen
twee weken met andere begrotingsplannen komt, is een harde confrontatie met
Brussel en de rest van de eurozone onvermijdelijk.


Minister Hoekstra zei na afloop van het overleg met zijn EU-collega's in
Luxemburg 'minder optimistisch' te zijn over een goede afloop. Voorzitter
Juncker van de Europese Commissie waarschuwde tijdens een speech in Duitsland
dat Italië niet hoeft te rekenen op clementie. 'Een speciale behandeling van
Italië zou het einde van de euro inluiden. We moeten dus erg strikt zijn', aldus
Juncker.



Italië stuurt aan op een begrotingstekort van 2,4 procent in 2019, 2020 en 2021.
Dat is veel meer dan de 1,6 procent waarop het zich in Brussel heeft vastgelegd.
Moscovici sprak over een 'zeer, zeer grote afwijking' van de afspraken. Volgens
Commissaris Dombrovskis (euro) overtreedt Italië de Europese begrotingsregels.

Hoewel de Italiaanse budgetplannen voor 2019 niet op de agenda stonden, wensten
de euroministers die toch (ongebruikelijk) te bespreken. Hoekstra en de Franse
minister Le Maire namen het voortouw bij de discussie. Tria probeerde zijn
collega's gerust te stellen dat het begrotingsoverleg in Rome nog niet is
afgerond. Hij slaagde daar allerminst in, geen enkele minister kon begrip
opbrengen voor de Italiaanse tekortdoelen.

Alle ministers benadrukten dat de Europese begrotingsregels voor iedereen
gelden. Le Maire hield Tria voor dat Frankrijk zwaar heeft bezuinigd en hervormd
om zijn begroting op orde te krijgen. 'Als we een nieuwe crisis willen
voorkomen, moeten alle landen hun huiswerk doen. Anders krijgen we straks
opnieuw de rekening gepresenteerd', zei Le Maire, verwijzend naar de diepe
crisis rond Griekenland. 'Laat Italië niet die weg opgaan. Eén Griekse crisis
was genoeg', stelde Juncker.

Volgens Moscovici moet de Italiaanse regering haar burgers eerlijk vertellen wat
de gevolgen zijn van een ontsporende begroting. 'Want de gewone burger draait
daar voor op.'

De ministers beseffen dat Tria geen sterke positie heeft in Rome: het zijn de
twee vicepremiers Salvini (Lega) en Di Maio (Vijfsterren) van de
coalitiepartijen die hem de extra uitgaven voor een basisinkomen en een lagere
pensioenleeftijd opleggen.




Bekijk de oorspronkelijke pagina:

LOAD-DATE: 1 October 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              26 of 170 DOCUMENTS



                                 de Volkskrant

                           29 september 2018 zaterdag

'Zelfspot is verschrikkelijk'

BYLINE: EVA HOEKE

SECTION: Magazine Interview; Blz. 12, 13, 14, 15, 16, 17, 18, 19

LENGTH: 3739 woorden



HIGHLIGHT: Ze moest weg bij SBS omdat ze niet meer 'fris en fruitig' was. Nu
maakt Patty Brard (63) een serie voor de publieke omroep over obesitas en haar
maagverkleining. 'Uitgemaakt worden voor zeekoe, dat komt áán hoor.'

Eind vorig jaar woog u bijna 100 kilo...

'Ga je nou u tegen me zeggen?'

Goed: vorig jaar woog je bijna 100 kilo...

'97,9 kilo.'

Hoeveel weeg je nu?

'69,5 kilo.'

Volgens je echtgenoot, architect Antoine van de Vijver, ging je op 't laatst
'hijgend en puffend naar de gate' op Schiphol. Was dat de druppel?


'Nou, één van de vele. Moet je luisteren, álles wordt moeilijk als je dik bent:
je hebt constant het zuur, je hebt last van je knieën, van je gewrichten, als je
telefoon nog boven aan de oplader ligt, denk je al van ooooh, want dan moet je
die trap weer op en af. En ontkennen hè, voor jezelf. Op een gegeven moment had
ik cup dubbel D, toen heb ik ze werkelijk in een cup C gedúwd. Want cup dubbel
D, dat klinkt meteen zo erg, dan ben je nog net geen Stormy Daniels. Dan merk je
dat woorden ertoe doen, hè? Morbide obesitas, nog zo'n leuke. Toen ik hoorde dat
ik daar tegenaan zat, voelde het alsof ik met één been in het graf stond. Maar
de druppel was vorig jaar met Oud en Nieuw, toen we een diner gaven in ons huis
op Ibiza en ik er twee uur over deed om me aan te kleden. Twéé uur. Als je dik
bent, doe je namelijk niet meer aan wat je aan wí­l, maar wat je aan kán. Bij
mij waren dat alleen nog maar tunieken. Sta je daar, hartje winter, in zo'n
roze-oranje zomerding. Ik zag mezelf voor die spiegel staan en dacht: en nou ga
je het helemaal anders doen, Pat.'

Dus op 1 januari ging het roer om.

'Nee, want toen hadden we eerst nog een receptie en een feestje en een borrel,
je kent het. Pas op 4 januari was ik er écht helemaal klaar mee. Toen ben ik ook
meteen gestopt met drinken en naar Marbella gevlogen om te kijken of ik een
maagballon kon krijgen.'

Kon je niet eerst gewoon op dieet gaan?

'Wat denk jij dat ik al die tijd gedaan heb? Met Kerst en Oud en Nieuw misschien
even niet, maar voor de rest deed ik alles: drie keer per week sporten, geen
suikers, geen E-nummers, geen transvetten, geen lightproducten, geen
melkproducten, het was gewoon absurd - en nóg ging het er niet af! Sterker, er
kwam steeds wat bij. Sowieso elk jaar een kilo, en dat begint vanaf je 40ste.
Eerst denk je, ach, dat kilootje, maar ineens ben je 63 en ben je obees. Ja-haa,
zo gaat het hoor! Het is om voor je het weet. Door die serie weet ik nu dat er
wel veertig oorzaken van overgewicht zijn, maar dat wist ik toen nog niet. Kijk,
uiteindelijk gaat alles door je mond, dat weet ik ook wel. Maar er kunnen
fysieke dingen mis zijn, je stresslevel kan te hoog zijn... Ik heb die test
gedaan, nou man: ik zat helemaal dáár.' (Wijst omhoog.) 'Terwijl ik helemaal
niet dácht dat ik stress had. Dat is verneukeratief, hoor. Een mevrouw van het
Erasmus zei het briljant, die zei: 'Als je hier binnenkomt met een willekeurige
ziekte ga je door de hele medische molen, tot je oorlel word je bekeken, maar
als je overgewicht hebt, word je op een dieet gezet en moet je meer bewegen.
Klaar.'

Nou ja, het is ook niet dodelijk, overgewicht.

'Há-llo! Há-llo! Als ik zo was doorgegaan, had ik makkelijk aan de
bijverschijnselen van overgewicht kunnen overlijden, want ik hád al diabetes,
daaraan is mijn broertje ook overleden. Als je dan bedenkt dat 50 procent van de
mensen overgewicht heeft en 10 procent daarvan morbide obesitas... Maar goed, om
het verhaal af te maken: die maagballon ging niet door, want ik had een
maaghernia en dan is de opening tussen je slokdarm en je maag te groot, dan kan
zo'n ballon omhoog schieten. 'Nou', zegt die arts. 'Dan moet je maar een gastric
bypass doen.' Dus ik zeg: 'Mag ik misschien eerst even googlen?' Ik had geen
idee wat het was.'

Wat is een gastric bypass?

'In het kort: dan maken ze je maag kleiner en ze leiden een stuk van je darm om.
Door een stuk van je darm weg te halen, mis je het deel dat hongerprikkels naar
je hersenen stuurt. En uit het voedsel dát je eet, kunnen veel minder
voedingstoffen gehaald worden, dus je moet erg oppassen dat je wel de juiste
dingen eet. Je mag ook niet eten en drinken tegelijk, want dan heeft je lichaam
niet de tijd om er iets mee te doen. Je kan er ook te veel van afvallen, omdat
het je gewoon niet meer interesseert. Antoine moet echt tegen mij zeggen: eet
wat. Ik vergeet ook steeds aan gasten te vragen of zij misschien wat willen.
Terwijl eten altijd mijn leven was: hoe meer, hoe beter, ik vrat nog net het
bord niet op. Ik koppelde het ook altijd aan gezelligheid. En aan beloning: hard
gewerkt? Mooi, vanavond lekker naar Loetje. Ga maar na, na een dag hard werken
zeg je nooit: lekker, vanavond naar de sportschool. Dat is ook waarom 50 procent
van de mensen te dik is: we lijden veelal aan hetzelfde belonings-mechanisme.'

Wat was jouw lekkerste beloning?

'Daar kunnen we kort over zijn: alles.'

Plus drank en drugs.

'Nou nee, die jaren lagen al wel achter me, hoor. Ik had nog weleens één enkele
uitschieter, maar die kater was het me niet meer waard. Moet je luisteren, ik
heb geleefd voor tien, beetje zielig als je op je 63ste dan nóg in de lampen
hangt.'

Is het leven nog wel leuk nu die beloning is weggevallen?

'Dat is best even zoeken geweest, inderdaad. Ik mag alles, maar van alles maar
één achtste. Da's niet veel, hoor. Ik eet tegenwoordig uit een soepkom. Als we
uit eten gaan, vraag ik een doggybag en heb ik voor drie dagen kliekjes. En na
elf uur ben ik het zat, want dan zit er bij iedereen een fles wijn in en de
gesprékken die je dan hoort... De hele riedel begint gewoon weer van voren af
aan! Vroeger deed ik daar keihard aan mee, maar nu heb ik drie muntthee op en
wil ik mijn pyjama aan. Nou, verder mag je niet praten en eten tegelijk, vetten
en suikers moet je vermijden, want anders krijg je dumpings...'

Wat zijn dumpings?

'Dat wil je niet meemaken, dan lig je bibberend op de bank. En vol is vol, dat
is ook een regel. Dat klinkt simpel, maar hoe vaak zit je niet vol en denk je:
nog één hapje? Ja-haa. En ik heb ook jaren gedacht dat Antoine en ik dezelfde
porties mochten eten omdat we net zo hard werkten.'

Dat doe ik ook.

'Dat is dus onzin: een vrouw heeft de helft nodig van een man. Luister nou maar
naar me, want over twintig jaar zit jij er ook zo bij. Het is zó om, hoor. Kook
jij thuis? Bij mij was de lol daar ook vanaf, want tijdens het koken proef je
drie keer en dat is dan eigenlijk alweer mijn avondmaaltijd. Maar toen heb ik
mezelf een schop onder de kont gegeven, want ik wil wel gewoon een leuk mens
blijven en een leuke vrouw voor Antoine. Het is écht zoeken naar een nieuwe
balans in een nieuwe persoonlijkheid. Maar het moest, het was dit of de dood. Of
in ieder geval een stuk korter leven. En dan is dit leven misschien een stukje
saaier, ik voel me wel tien keer beter. Alsof ik weer 40 ben. Soms denk ik: als
ik dit toch tien jaar eerder had gedaan. Tja, spijt is wat de koe schijt. Maar
ik kan het iedereen aanraden op tijd op je gewicht te gaan letten.'

Petula Louise Brard wordt op 25 maart 1955 geboren op Sorong, Nieuw-Guinea als
dochter van een Indisch-Nederlands echtpaar. Wanneer ze 11 jaar is, verhuist het
gezin naar Rijswijk. Patty wordt directiesecretaresse bij de publieke omroep,
maar wordt al snel ontdekt als zangeres en televisiepersoonlijkheid. Ze maakt
furore bij meidengroep Luv, is kortstondig getrouwd met Ron Brandsteder en
presenteert samen met Ralph Inbar het programma Bananasplit. In haar tweede
huwelijk, met miljonair Carlo Nasi, krijgt ze dochter Priscilla en leeft ze een
jetsetleven in Los Angeles. Nadat ze een blad én een relatie is begonnen met
zakenman Eric Peute gaat ze failliet, nadat hij al zijn ondernemingen op haar
naam heeft laten zetten. Patty maakt ondertussen programma's als Patty's Posse,
Absolutely Patty en Diva's Draaien Door, samen met Patricia Paay en Tatjana
ŠimiÄ++. Een groot gedeelte van het geld dat ze in die jaren verdient, gaat
direct naar haar schuldeisers. Weer echt populair wordt ze door haar bijdragen
aan het BNN-programma Vier handen op één buik, waarin ze alleenstaande
tienermoeders op kordate wijze bijstaat. In het komende programma Vet Gelukkig?!
onderzoekt ze met wetenschapsjournalist Diederik Jekel (34) in vier afleveringen
hoe het is om dik te zijn in een wereld waarin dun het ideaal is. Hoe komt het
dat we massaal dikker worden? En waarom hebben we een negatief oordeel over
dikke mensen?

Waarom hebben we inderdaad zo'n negatief oordeel over dikke mensen?

'Ik kan het je nog schandaliger vertellen: in de serie heb ik een test gedaan
waarbij onbewuste voordelen worden gemeten over dikke mensen, en ik scoorde zelf
ook heel hoog. Daar schrok ik wel van. Aan de andere kant: als je eerlijk bent,
kijk je toch naar hoe mensen eruit zien. Daar kan je een hele grote smoes omheen
hangen, omdat het prettiger klinkt en het is ook geen véroordelen, maar je ziet
het gewoon. Het is een feitelijke registratie.'

Nou nee, niet dus: uit die test komt naar voren dat je wel degelijk een
waardeoordeel aan die registratie hangt.

'Jaaa, ná die registratie komt de associatie, en dat is er altijd een van lui,
dom, ongedisciplineerd. Ik heb gesprekken gevoerd met vrouwen met obesitas en
dan weet je niet wat je hoort: de één was in de steek gelaten door haar partner,
de ander durfde niet te solliciteren, de hele dag door werden ze gefatshamed.
Dat is érg, hoor.'

In de serie zegt gedragswetenschapper Loek Hermans van de Radboud Universiteit
dat fatshaming de enige vorm van discriminatie is die nog is gelegitimeerd. Bij
huidskleur en geaardheid wordt dat niet meer geaccepteerd.

'Heftig, hè?'

Met één verschil: aan je huidskleur en geaardheid kun je niets doen.

'Nou, dat zeg je nu wel zo makkelijk, maar je moet er anders naar kijken:
overgewicht is een verwaarloosde ziekte. En ja, daar kun je wat aan doen, maar
dat moet je dan wel mooi in je eentje doen, je kunt bijna nergens naartoe voor
hulp. Ik zal je wat vertellen: er is een vrouw in Nederland die een kliniek
heeft voor mensen met overgewicht, daar zit tout bekend Nederland. Die vrouw
komt er bijna niet meer uit, zo veel werk heeft ze, maar niemand wil toegeven
bij haar te zitten, niemand. Dat zegt dus alles over hoe érg fatshamen is. Ik
snap het wel, ik heb ook jarenlang ontkend dat het vervelend was als mijn
telefoon nog boven lag. Ik gaf de trap de schuld, dat-ie hoog was.'

En niemand die je tot de orde riep?

'De enige die dat deed, was die mevrouw van SBS. Die zei tegen mij, toen mijn
contract ten einde liep: 'Je bent niet fris & fruitig meer.' Wat ze eigenlijk
zei: 'Je bent te dik.''

Wat is haar positie bij SBS?

'Weet ik veel, maakt me ook niet uit.'

Dat maakt wel uit. Als een of andere oelewapper op straat zoiets zegt, is dat
tot daar aan toe, maar deze vrouw gaat over je broodwinning. En dan gaat het
ineens over machtsverhoudingen.

'Het is bijna een #MeToo'tje, ja. Want het is een hele grote mevrouw, die
dichtbij John de Mol werkt. Karin de Groot, heet ze. Ja, zet dat er maar in ook.
Want wat ben je zúúr als je zo tegen een vrouw praat. Vrouwen horen het voor
elkaar op te nemen, zeker in dit vak, waarin het voor mannen geen ene moer
uitmaakt of ze dikker worden of niet. Weet je dat ik haar nog steeds hoor, als
ik weer in de sportschool sta? En zo heeft ieder dik mens zijn eigen Karin de
Groot.'

De helft van alle volwassenen heeft overgewicht, 100 duizend mensen zijn zelfs
mordibe obees, het hoogste aantal ooit. In de serie zeg je: 'En ondertussen moet
je op sociale media slank & sexy zijn. Ík ben uiteindelijk gezwicht.' Voelt dat
zo?

'Als je weet waarvoor ik allemaal word uitgemaakt... En het gaat altijd over
gewicht. Bij Diederik ook, en omdat hij ook nog eens een hoge stem heeft, wordt
hij uitgemaakt voor jankende transgender. Ik voor zeekoe. Dat komt áán, hoor.'

Je zou hopen dat je je daar niet meer zo veel van aantrekt, op je 63ste.

'Als dingen maar vaak genoeg tegen je worden gezegd, ga je tóch twijfelen.'

Zelfs de onverschrokken, onaantastbare Patty Brard.

'Kan je nagaan als je ní­et Patty Brard bent.'

Het omgekeerde is ook waar: het beeld van wat mooi of cool is, is dankzij
sociale media juist gedemocratiseerd: je hoeft niet meer te wachten op wat de
modebladen je voorschotelen, je kunt je eigen beeld creëren. Je zou zelfs kunnen
stellen dat je sinds Kim Kardashian en Beyoncé eerder een probleem hebt als je
géén curves hebt.

'Ja, wacht effe: zolang je curves niet op je buik zitten, ja. Het is gewoon het
Jessica Rabbit-verhaal, hoor. Als je curves zijn afgezakt zoals bij mij, heb je
een probleem, haha. Maar het is zo dat er dankzij sociale media meer ruimte is
voor diversiteit, dat klopt. Nu alleen die diversiteit nog leren waarderen.'

Is het ook een kwestie van een machtsverschuiving? Je hebt jarenlang
geprofiteerd van de voordelen van schoonheid en nu je daar minder aanspraak op
kunt doen, vind je dat het systeem op de schop moet.

'Dat is waar. Wijsheid komt met de jaren. Aan de andere kant hou je het in mijn
vak nooit lang vol als het alleen maar is gebaseerd op schoonheid.'

In de serie verzucht je: de mensen zijn zo onáárdig. Maar zelf kun je er ook wat
van, de lijst met brouilles is schier oneindig.

'Dat is het dubbele eraan. Met zo'n serie ga je wel erg nadenken over wat je
zelf allemaal zegt. Luister: de spot drijven mét, daar hóú ik van. Maar...'

Het is een fine line.

'Het is écht een fine line.'

Bij programma's als Ranking The Stars maak je voort-durend grappen over dik
zijn. Vergoeilijk je daar fatshaming niet mee?

'Die grappen gaan over mezelf.'

Maar dat bedoel ik: waarom zou je jezelf naar beneden halen? Dat is dan toch ook
fatshaming, maar dan van je eigen lijf?

'Dat is waar. Let maar eens op hoe vaak dikkerds binnenkomen met de grap:
'Joe-hoeoeoe, nu ik binnen ben, is de kamer lekker vol!' Iedere dikkerd maakt er
een show van. Om maar te voorkomen dat de ánder er misschien een show van
maakt.'

In de Netflix stand-upcomedyshow Nanette zegt de Australische, lesbische
comédienne Hannah Gadsby dat zelfspot helemaal niet leuk is, omdat je die
grappen alleen maar maakt om het ongemak van de ander te verlichten.

'Zelfspot is ver-schrí­k-ke-lijk! Want wat je eigenlijk doet, is steeds dát
zeggen waarvan je denkt dat die ander het anders zal zeggen. Of op zijn minst
denken. Zelfspot is een verdediging nog vóór je aangevallen wordt. Misschien is
dat de grootste winst van dit hele avontuur, dat ik dat nu besef. Dikke mensen
torsen niet alleen dat lichaam mee, maar ook de vernederingen van een ander én
van jezelf. Ongelooflijk, vind ik het.'

De publieke omroep heeft jou in de arm genomen omdat je in de haarvaten van de
gewone mensen zit. Voelt dat als erkenning?

'Ja, toch wel. Ik ben dól op de gewone man, ik ben dól op huishoudbeurzen, ik
ben dol op Holland, daarom kan ik ook zo goed met al die tienermoeders, ik
spreek hun taal. Maar ik spreek ook nog zes andere talen, snap je? Ik spreek
Nederlands, Italiaans, Duits, Engels, Frans en Spaans. En een beetje Bahasa
natuurlijk. Tolol!, roepen mijn Indische vrienden en ik de hele tijd, en: 'Wat
ben jij rákus'. Dat laatste betekent gulzig, dus dat roep ik nu niet meer, haha.
Maar wat ik bedoel: het is ook weleens leuk om een documentaire te mogen maken
in plaats van Shownieuws. Ik deed laatst een pilot met een gezin waarvan de
dochter zichzelf kraste. Nou, dat hele verhaal kwam eruit, in één keer. Later
kreeg ik een groot compliment van een van de hoge piefen van dat project. Die
zei: 'Jezus, wat deed jij dát goed.' En dat klopt, ik ben op mijn plek onder
mensen.'

Tegelijkertijd klinkt er ook kritiek: de halve publieke omroep wordt
wegbezuinigd, Andere Tijden moet wijken, de ene na de andere
onderszoeksjournalist wordt ontslagen en Patty Brard wordt binnengehaald.

'Maar het is toch niet zo dat ik een of ander megacontract heb binnen gesleept?
Doe effe rustig allemaal. Luister, ik breng ook iets mee wat ze op eigen kracht
niet kunnen bereiken. Met programma's als Bonje met de buren ben ik in situaties
geweest, daar hebben de meesten geen idéé van. Vijf van de tien mensen in zulke
buurten hebben geen gordijnen maar vuilniszakken voor de ramen. En dat zijn
normale mensen, hè? Echt niet alleen de onderkant van de samenleving. Die ken ik
namelijk ook, dat ze twee daklozen in appartementen boven elkaar hebben gezet.
Dat je denkt: hoe krijgen ze het voor elkaar, dat is toch de goden verzoeken.
Mij maakt het niet uit, ik ga er gewoon op af. Steek mij maar neer, hoor. Gaat
toch niet gebeuren. Want wat je vervolgens ziet, is totale opluchting bij die
mensen dat ze eindelijk een keer gehoord worden. Dat is óók wat waard.'

Stel, je krijgt hierna nog een serie. Waar zou die over moeten gaan?

'O, ik heb wel duizend ideeën. Waarom al die jonge meisjes aan de botox gaan
bijvoorbeeld, zonder dat ze enig benul hebben van de gevolgen. Met Brard gaat
extreem ben ik weleens naar een asielzoekerscentrum geweest, ook interessant.
Dat wil je toch godverdomme ook allemaal niet meemaken wat daar gebeurt? Daar
worden óórlogen uitgevochten. En vind je het gek, met z'n allen op een kluitje,
en elke dag dat zwaard van Damocles in je nek. Een serie over uitgeprocedeerde
asielkinderen zou ik ook wel willen maken. Ik zal je vertellen: als die Armeense
Lily en Howick geen onderdak hadden gevonden, hadden ze zó hier in mogen
trekken. Kom maar lekker bij tante Pat. Dat gelul. Ik bedoel: zet die moeder
eruit, na een jaar, als het moet. Maar stel dat proces niet eindeloos uit, in
gódsnaam. En geef al die kinderen die er nu nog zijn allemaal een pardon, in één
keer. Het zijn er 400. 400! Hee, waar hebben we het dan over? Echt hoor, klaar
d'r mee.'

Je hoort bij de 'gewone man', maar je gedraagt je als een liberaal. Waar sta je,
politiek gezien?

'Als ik zo'n test doe, kom ik altijd op D66 uit. Maar dat vind ik zo'n laffe
keus, die hangen altijd tussen alles in. In feite ben ik natuurlijk een VVD'er,
met mijn huis op Ibiza en mijn autootje voor de deur, maar in mijn hart ben ik
dat niet. Maar om nou te zeggen dat ik GroenLinks ben... Ik weet niet of jij
hier zonnepanelen ziet, maar ikke niet.'

Wat staat er eigenlijk voor tatoeage op je rechterpols?

'Dat is de naam Aisha, in het Arabisch. Tijdens een reis door Marokko sliepen we
een nacht bij Berbers. Er waren een paar vrouwen die ik hielp met koken, handen-
en voetenwerk natuurlijk, maar de grootste pret. Er kwam een fles wijn op tafel
en binnen de kortste keren waren die mensen allemaal láddertoetelorie. Ze bleven
maar roepen, 'o Aisha, o Aisha.' Bleek de vrouw van de profeet Mohammed zo te
heten, 'zij die alles uit het leven haalt', want zo zat die vrouw kennelijk in
elkaar.'

Toen dacht jij: ik ook.

'Dat dacht ik.'

Je bent 63. Ben je nooit eens moe van dat volle leven?

'Vorig jaar, na dat gesprek met Karin de Groot, dacht ik: en nu stop ik ermee.
Ik hou de eer aan mezelf, we verkopen de boel en gaan lekker naar Ibiza om daar
de rest van ons leven op die berg te wonen. Gewoon, in stilte, blote voeten, met
alleen de hondjes en het ruisen van de wind om me heen. In wezen ben en blijf ik
natuurlijk een eilandmeisje, op Sorong liep ik er precies zo bij. Maar ik zat er
nog geen twee weken of Chantal (Janzen, red.) belde alweer, of ze mocht komen
slapen.'

Antoine zei: 'Zij kan wel zonder belangstelling, maar de belangstelling kan niet
zonder háár.' Dat is mooi gezegd, maar het werkt natuurlijk twee kanten op. Je
kan ook nee zeggen.

'Het vak is verslavend, dat wil ik heus wel toegeven. Maar er zijn ook zat
dingen waar ik nee tegen zeg, hoor. Zo ga ik bijvoorbeeld nooit meer bij Pauw
zitten. Ik bedoel, hoezo moet jij een foto van mij en mijn dochter laten zien en
dan vragen: wie is dat? Je wéét hoe het zit, heb je nou geen ene empathie in je
donder? Meteen daarna vroeg-ie: Hoelang heb je die al niet gezien? Alsof ik bij
de inquisitie zat. Ik nog netjes antwoorden: acht jaar. Waarop hij zegt: 'Dan
heb je zeker niet zo'n haast om het goed te maken.' Flikker anders effe lekker
op! Hij was natuurlijk uit op het conflict. Dat is ook weer zoiets: í­k heb de
naam rellerig te zijn, maar hij zit bij de publieke omroep en ondertussen is hij
zelf net zo erg. En dan achteraf zeggen: 'Sorry Pat, ik moest die vraag
stellen.' Jááá hoor. Bénédicte Ficq zat er ook en daar ben ik achteraf dikke mik
mee geworden, want hij kreeg mij natuurlijk niet gek. 'Heel goed', zei ze
steeds. 'Heel goed gedaan.''

Voel je je ook weleens oud? Volgens Antoine erger je je aan jonge collega's.

'Ik kan slecht tegen draaiboeken die niet kloppen of mensen die gewoon maar wat
roepen. En daar zijn er héél veel van. Ze doen liever hun haar dan hun huiswerk.
En dat taalgebruik... Ik ben echt geen kandidaat voor De Slimste Mens, maar ik
wil niet 'groter als', ik wil niet 'net zo dik dan'. Het is nonchalant, het is
zelfgenoegzaam, het is denken dat je er al bent. Dan ben ik maar een oude Bets,
maar ik hecht daaraan. Gelukkig is er ook behoefte aan, als ik de telefoontjes
mag geloven. Moet jij niet wat drinken, trouwens?'

Even later: 'Ik heb de ervaring van een 63-jarige in een lichaam dat ik jonger
heb getoverd. En die berg op Ibiza gaat echt niet levenslang in de wacht. Maar
dit is niet het moment om te stoppen. Ik heb zin om iets uit te dragen waar
mensen iets aan hebben, te beginnen bij Vet Gelukkig?! Het gaat nu niet meer om
Patty die van de duikplank springt of in een spagaat op het ijs zit. Het gaat nu
om teruggeven.'

Grijnst: 'It's payback time.'

CV

pattY

Brard

1955: geboren op Sorong, Nieuw-Guinea

1967: havo, Lodewijk Makeblijde College Rijswijk

1973: opleiding directiesecreta-resse Schoevers

1977: wordt ontdekt en start in meidengroep Luv

1980: presenteert Bananasplit

1989: presenteert Gaan met die Banaan

1990: begint het blad Brard!

1993: gaat failliet

1996: maakt programma's als Absolutely Patty en Brard gaat Extreem

2006: maakt een realitysoap rond de reunie van Luv in Back in Luv

2013: begint bij Shownieuws als deskundige, en stopt daar in 2017

2018: maakt samen met wetenschapper Diederik Jekel het NTR-programma Vet
Gelukkig?!

De NTR serie Vet Gelukkig?! begint op dinsdag 23 oktober op NPO 3.

Patty Brard is getrouwd met architect Antoine van de Vijver en woont in
Amstelveen.

'Ik ga nooit meer bij Pauw zitten'

'Ik hoor het nóg. Zo heeft ieder dik mens zijn eigen Karin de Groot '

'Het gaat nu niet meer om Patty die van een duik-plank springt'

'Voor mannen maakt het geen ene moer uit of ze dikker worden'

'De druppel was dat ik een diner gaf en er twee uur over deed om me aan te
kleden. Twéé uur'

'Eten was mijn leven. Hoe meer, hoe beter, ik vrat nog net het bord niet op'




Bekijk de oorspronkelijke pagina: , , , , , , , , , , , , , , ,

LOAD-DATE: 28 September 2018

LANGUAGE: DUTCH; NEDERLANDS

GRAPHIC: T-shirt: Yeez Louise via OU Boutique / Broek: North via OU Boutique /
Schoenen: Toral
styling : Kelly Huijsman Styling / visagie: Conny van der Kroon / blouse: arket

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              27 of 170 DOCUMENTS



                                 de Volkskrant

                           28 september 2018 vrijdag

Het Land Dat Niet Genoemd Mag Worden...

BYLINE: JARL VAN DER PLOEG

SECTION: Ten Eerste; Blz. 10, 11

LENGTH: 1879 woorden



HIGHLIGHT: Het is moeilijk navigeren op de Snelweg van de Vriendschap, van
Thessaloní­ki naar Skopje. Op alle Griekse borden is het woord Macedonië
doorgekrast. Want Macedonië is Grieks. In Macedonië spuwen ze gal, toch stemmen
ze zondag over een nieuwe naam. Door Jarl van der PloegFoto's Nicola Zolin


'Hoe kom ik in Macedonië?' De Griekse benzinepomphouder wijst naar het zuiden.
'Weet u het zeker? Daar kom ik net vandaan. Ik bedoel Macedonië.'

'Ja, ja, dat is die kant op.'

'Dus als ik die kant op rijd, kom ik in Skopje?'

'Skopje? Nee, nee. Skopje is de andere kant op.' Ditmaal floept zijn wijsvinger
naar het noorden. 'Anders nog iets?'

Afslag 1 Thessaloní­ki


Wie een autoreis maakt van Thessaloní­ki naar Skopje - twee steden die beweren
de enige echte hoofdstad van Macedonië te zijn - waant zich in een
spiegelpaleis. Zowel aan het begin van de rit als aan het eind staan twee
enorme, vrijwel identieke standbeelden van Alexander de Grote te paard.

'De Macedonische naamkwestie is een van de langstlopende ruzies van Europa',
vertelt een filmpje in het Museum voor de Macedonische Strijd in Thessaloní­ki.
Dat museum staat ook in Skopje en heeft net als deze Griekse variant het doel
uit te leggen dat dit het échte Macedonië is.

'Ons buurland gebruikt de naam Macedonië om te doen alsof ze Griekse wortels
hebben', klinkt in het filmpje, dat vooral aan basisschoolleerlingen wordt
getoond. 'Ze doen dat zodat ze tegen de andere Slavische volkeren kunnen zeggen
dat ze anders zijn, en dus recht hebben op een eigen land.'

In het zuiden van het uiteenvallende Joegoslavië ontstond in 1991 een land dat
koos voor de naam Macedonië. Het grondgebied van de nieuwe republiek kwam immers
voor een groot deel overeen met het Macedonische Rijk van Alexander de Grote.

De keuze wekte de toorn van Griekenland. Macedonië is immers de naam van de
Griekse provincie waar Alexander de Grote is geboren en van waaruit hij zijn
wereldrijk stichtte. Het land dat zich nu Macedonië noemt, werd in antieke
tijden slechts veroverd door de echte Macedoniërs, afkomstig uit Griekenland.

Geboren was een burenruzie die ieder jaar erger werd. Als EU- en Navo-lid
blokkeerde Griekenland iedere poging van Macedonië om lid te worden van beide
internationale allianties. Macedonië liet op zijn beurt schoolboeken drukken
waaruit bleek dat Noord-Griekenland eigenlijk bij Macedonië hoort. Griekenland
eiste dat Macedonië zijn vlag veranderde en zichzelf voortaan Fyrom noemde in de
Verenigde Naties, een acroniem voor 'Former Yugoslav Republic of Macedonia'.
Macedonië plaatste daarna het stadscentrum van Skopje vol met pseudo-antieke
standbeelden van Griekse volkshelden.

Pas toen Zoran Zaev in 2017 als premier van het Macedonische Macedonië aantrad,
bewogen de buren voorzichtig naar elkaar toe. Beide landen hebben voor het eerst
regeringen zonder nationalistische obsessie. Alexis Tsipras werd de eerste
Griekse premier die het noordelijke buurland bezocht, er volgden toespraken over
vijanden die vrienden werden en de snelweg tussen Skopje en Thessaloní­ki werd
als symbool van goede wil omgedoopt van Alexander de Grote-snelweg tot de
Snelweg van de Vriendschap.

Afgelopen zomer is er zelfs een nieuwe naam bedacht, Noord-Macedonië, waarmee
een oplossing van het 27 jaar oude dispuut opeens binnen handbereik ligt. Alleen
het Griekse parlement moet nog goedkeuring geven, net als het Macedonische volk
via een referendum, dat zondag wordt gehouden.

Museumgids Eva schudt in Thessaloní­ki haar hoofd. 'En hoe moeten wij ons dan
noemen? Het Museum van de Zuid-Macedonische Strijd? Laat mij niet lachen, er is
maar één Macedonië. Ze hebben daar in het noorden een compleet andere
geschiedenis en een volledig andere etnische achtergrond, en toch willen ze onze
naam. Het is pure diefstal.'

'Eva, Eva', onderbreekt museumdirecteur Fani Tsatsaia haar gids. Tsatsaia's
voorganger moest recentelijk het veld ruimen, waarschijnlijk vanwege zijn
uitlatingen over de naamkwestie - de zaak ligt politiek extreem gevoelig in
Griekenland. 'Hier kunt u het officiële museumstandpunt lezen', overhandigt ze
een met zorg geformuleerde tekst.

'Maar we komen helemaal uit Nederland om met u te praten.'

'Dat is vervelend, maar ik heb liever dat jullie weggaan.' Tsatsaia opent de
deur van haar museum. 'Sorry, we zijn uitgepraat. Dag.'

Afslag 2 evzonoi

De laatste Griekse afrit op de Snelweg van de Vriendschap is Evzonoi, een dorpje
dat in 2016 wereldnieuws was omdat er maandelijks tot wel 60 duizend migranten
de grens overstaken op weg naar Noord-Europa.

'Ja, dat weet ik nog wel, maar eerlijk gezegd hadden we het daar niet vaak
over', zegt de 18-jarige Anna. 'We hebben het nooit over politiek samen.' Ze
knikt naar haar beste vriendin Eleni. 'Zelfs niet over de economische crisis.'

'Nee', zegt Eleni. 'Maar met die naam is het anders. Dat is echt belangrijk. We
zijn twee weken geleden zelfs gaan protesteren. Voor de eerste keer in ons
leven.'

Anti-Macedonische protesten vinden de laatste maanden in vrijwel iedere stad in
Noord-Griekenland plaats. Ze variëren van een paar honderd mannen en vrouwen op
een dorpsplein tot massaprotesten van wel tienduizenden betogers sterk.

'70 procent van de Grieken is tegen een naam met ook maar enige verwijzing naar
Macedonië', verklaart Benjamin Karakostanoglou, hoogleraar internationaal recht
en voormalig burgemeester van Thessaloní­ki, de protesten. 'Als het
Noord-Macedonië wordt, weet je nu al dat ze zichzelf gewoon Macedoniërs zullen
blijven noemen. En met hen de rest van de wereld. Dat 'noord' is binnen mum van
tijd verdwenen.

'Het grootste probleem van Fyrom is hun verlangen naar een moederland', zegt
Karakostanoglou die, net als vrijwel iedere Griek, weigert het woord Macedonië
uit te spreken als hij refereert aan het Land Dat Niet Genoemd Mag Worden.
Liever gebruikt hij 'buurland', 'Fyrom' of 'de kwestie-Skopje'.

'Ze hebben daar een denkbeeldig land verzonnen, zogenaamd gebaseerd op
historische feiten. Zodra de rest van de wereld dat waanidee bevestigt door hun
naam te aanvaarden, creëer je een voedingsbodem voor toekomstige
grensconflicten. Noord-Macedonië impliceert namelijk dat er ook een
Zuid-Macedonië bestaat en dat die twee delen bij elkaar horen. Vroeg of laat
staan daar groeperingen op die hun land willen verenigen met dit deel van
Griekenland.'

'Straks krijgen we hier oorlog, ja', knikt de 18-jarige Anna. 'Door dit 27 jaar
te laten dooretteren, zijn onze leeftijdsgenoten daar opgegroeid met het idee
dat er überhaupt een discussie bestaat over de naam Macedonië. En daar krijgen
wij straks last van.'

'Het is zelfs nog erger', zegt Eleni. 'Als dit doorgaat, komen straks ook de
Albanezen stukken land halen. En daarna de Turken. Heel de wereld weet straks:
die Grieken hebben geen ruggegraat, dus daar is iets te halen.'

Afslag 3 Stobi

Ongeveer halverwege de Snelweg van de Vriendschap werkt de 22-jarige student
geschiedenis Olle. Ze helpt bij de opgravingen in Stobi, een antieke stad waar
staatsarcheologen amechtig opzoek zijn naar rechtvaardiging van de landsnaam.

'Dit is Macedonië, omdat dit altijd al Macedonië was', zegt Olle. Hoe kan het
anders dat zij op deze plek, gelegen in het huidige Macedonië, dagelijks met
haar vingers tussen resten van een stad graaft, aantoonbaar gesticht door de
nazaten van Alexander de Grote?

'En toch worden wij zondag gedwongen voor een andere naam te kiezen. Ik vraag
jou: waarom? Ik leef al mijn hele leven in Macedonië. Waarom moet dat opeens
veranderen? En waarom moeten wij Noord-Macedonië heten als zij geen
Zuid-Macedonië heten, maar Griekenland? Zij hebben toch al een naam?'

Bovendien zijn het de Macedoniërs die alle concessies doen, vindt Olle. Ze
hebben de Zon van Vergina al van hun vlag gehaald omdat de Grieken dat een
exclusief Grieks symbool vonden. Ze noemen zichzelf Fyrom in de Verenigde
Naties. Ze hebben hun grondwet gewijzigd zodat zwart op wit staat dat ze geen
delen van Griekenland willen inlijven.

Een groot deel van de Macedonische bevolking is daarom mordicus tegen iedere
vorm van compromis - Macedonië heet Macedonië, punt uit.

Toch laten de laatste peilingen een lichte meerderheid zien voor een ja-stem
aanstaande zondag. De jeugdwerkloosheid is bijna 50 procent en het gemiddelde
salaris zo'n 350 euro. De afgelopen tien jaar zijn er rond de 150 duizend
jongeren met een universitaire graad geëmigreerd uit Macedonië, wat veel is in
een land met minder dan 2 miljoen inwoners.

'Niemand die ik ken, wil in Noord-Macedonië wonen', zegt Olle, 'maar velen van
ons zijn te moe om nog langer tegen te zijn. We willen graag bij de Navo en de
EU horen zodat de werkloosheid daalt en de salarissen stijgen. Zodat we
eindelijk vooruit kunnen. Wij worden zondag gedwongen een keuze te maken tussen
onze geschiedenis en onze toekomst. Diep in mijn hart ben ik tegen, maar ik zal
toch voor een nieuwe naam stemmen.'

Afslag 4 Skopje

Gids Philip van het Museum van de Macedonische Strijd in Skopje geeft per dag
ongeveer drie Engelse rondleidingen van 90 minuten. Omdat hij tijdens die
rondleidingen de naam van zijn land gemiddeld om de twintig seconde laat vallen,
spreekt hij het woord Macedonië ongeveer 810 keer per dag uit.

Het museum in Skopje lijkt erg op de Griekse evenknie in Thessaloní­ki. De naam
is hetzelfde, net als de grote hoeveelheid lummelende suppoosten in staatsdienst
die ervan overtuigd zijn dat hun versie van de geschiedenis de enige juiste is,
terwijl die in het noorden dan wel zuiden pure propaganda is.

Maar er zijn ook veel verschillen. De belangrijkste jaartallen in de
Macedonische geschiedenis bijvoorbeeld, de historische helden, de belangrijke
veldslagen, de grenzen op de landkaarten. Wie de twee Musea van de Macedonische
Strijd in Skopje en Thessaloní­ki bezoekt, ziet hoe kwetsbaar en tegelijkertijd
machtig de geschiedenis is zodra politici ermee aan de haal gaan.

'Wij gaan uit van onze eigen feiten', zegt museumdirecteur Branislav
Svetozarevikj in Skopje. 'Na de onafhankelijkheid van Joegoslavië was het nodig
om te laten zien waar ons land vandaan komt. Zowel voor naties die erover
twijfelden ons te erkennen, als voor ons eigen volk. Dit museum laat zien dat
het land Macedonië geen toeval is.'

Dat Svetozarevikj een groot tegenstander is van een nieuwe naam, heeft mogelijk
te maken met een van de belangrijkste financiers van zijn museum: Rusland.
Rusland is een uitgesproken tegenstander van de nieuwe landsnaam. Niet zozeer
vanwege de naam zelf, maar vanwege de gevolgen ervan. Lossen Griekenland en
Macedonië hun burenruzie op, dan staat niets het Balkanland meer in de weg tot
de EU en de Navo toe te treden, wat desastreus zou zijn voor de Russische
invloed op de regio.

Svetozarevikj pakt een imponerende stapel papier. 'Dit', zegt hij al bladerend,
'dit zijn documenten uit het Vaticaan waarin al ver voor 1991 wordt gesproken
over het land Macedonië, zie je? En hier, kijk, hier, uit uw eigen land', wijst
de directeur naar het Nederlandse tijdschrift Onze Aarde uit 1934 waarin
journalist G. Smits een artikel schrijft over een 'Macedonisch land,
Macedonische Steden, Macedonische Menschen'.

'Je ziet het met je eigen ogen: dit is bewijs.'

'Macedonië is Macedonië', zegt ook gids Philip. 'Zo heten we nu, zo heetten we
vroeger en zo zulen we blijven heten. Misschien is dat wel de enige overeenkomst
tussen mij en die Grieken: niemand is tevreden met Noord-Macedonië.'

De kwestie-Macedonië

Benjamin Karakostanoglou hoogleraar en oud-burgemeester van Thessaloní­ki

Als het Noord-Macedonië wordt, weet je dat ze zichzelf gewoon Macedoniërs
blijven noemen




Bekijk de oorspronkelijke pagina: ,

LOAD-DATE: 27 September 2018

LANGUAGE: DUTCH; NEDERLANDS

GRAPHIC: Thessaloní­ki Het standbeeld van Alexander de Grote aan Griekse kant.
Gids Eva van het Museum van de Macedonische Strijd in Thessaloní­ki.
Gids Philip van het Museum van de Macedonische Strijd in Skopje.
Macedoniërs in Stobi. Zoran (op de voorgrond) vindt de naam Noord-Macedonië
lachwekkend.
Een bord van de Snelweg van de Vriendschap roept aan Macedonische kant duidelijk
aversie op.
Skopje Het standbeeld van Alexander de Grote aan Macedonische kant. Het bronzen
beeld is dertien meter hoog.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              28 of 170 DOCUMENTS



                                 de Volkskrant

                           25 september 2018 dinsdag

Politiek kan helemaal niet zonder emoties

BYLINE: RENÉ GABRIELS, SJAAK KOENIS EN TSJALLING SWIERSTRA

SECTION: Opinie en Debat; Blz. 24

LENGTH: 785 woorden



HIGHLIGHT: politiek debat


Volgens sommigen is met de Algemene Politieke Beschouwingen van afgelopen
woensdag een nieuw dieptepunt bereikt. Terwijl dit jaarlijkse beleidsdebat
bedoeld is voor een confrontatie van beleidsvisies, waarbij de betere ideeën
boven komen drijven, maakten met name Wilders (PVV) en Kuzu (Denk) het erg bont
met hun emotionele jij-bakken over oprotten.



Deze klacht is echter niet nieuw. Al vanaf Plato proberen velen om emotionele
oprispingen zoveel mogelijk buiten de politiek te houden om zo de zegenrijke
werking van de rede (die alleen bij de politieke elite te vinden zou zijn) vrij
baan te geven.

Toch is het te simpel om te stellen dat het in het parlement alleen mag gaan om
de strijd om het betere idee. Emoties spelen een wezenlijke rol in de politiek.
Politici weten dat hun redelijke ideeën niet overkomen zonder het mobiliseren
van emoties. Precies daarom zijn de toespraken van Ghandi en Martin Luther King
zo invloedrijk geweest.

Interessanter is het de vraag te stellen hoe het zit met de verhouding tussen
emotie en rede. Tijdens de APB waren zowel echte als gestileerde emoties te
zien. Wilders en Kuzu zetten emoties vooral op een gestileerde manier in. Hun
scheldpartij was gepland met het oog op de media-aandacht die er inderdaad kwam.
Het berekenende gebruik van boosheid en walging is kenmerkend voor het huidige
populistische tijdsgewricht.

Voor de bühne namen collega-parlementariërs afstand van dit parlementonwaardige
gedrag, maar dat betekende niet dat zij zelf geen emoties toonden. Zij werden
vooral boos omdat Wilders in een aanval op Pechtold (D66) de parlementaire code
doorbrak dat je het in het parlement niet over het privéleven van je collega's
hebt. Politici mogen wel huilen tegenwoordig, maar van hun privéleven blijf je
af.

Wilders' vileine verwijzing naar de relationele perikelen van Pechtold leverde
een indrukwekkend moment in het debat op waarbij Pechtold zo boos was dat hij
aanvankelijk bijna niets kon zeggen.

Een ander moment waarop echte emotie boven kwam drijven, was toen het plannetje
van Dijkhoff (VVD) om straffen wijkafhankelijk te maken door zijn
coalitiepartners werd afgefakkeld. Onmiddellijk klonk het verwijt dat Dijkhoff
hiermee tegen Wilders aan wilde schuren. Toen bleek dat ook zijn coalitiegenoten
niets in de plannen zagen en ze als een goedkoop opzetje afdeden, toonde
Dijkhoff echte en geen gespeelde emotie.

Maar doorgaans hielden de politici hun eigen emoties onder controle. Wel
verwezen zij veelvuldig naar de emoties van hun achterban: Krol (50-Plus) naar
die van de ouderen, Marijnissen (SP) naar die van de werkers in de publieke
sector, Kuzu naar die van de allochtonen, enzovoort. Deze emoties koppelden ze
vervolgens aan ideeën en politieke voorstellen.

Ook Wilders doet meer dan emoties ventileren. Hij verbindt de boosheid van Henk
en Ingrid aan ideeën over een insulair Nederland dat de boze buitenwereld en met
name moslims buiten de deur kan houden. Andere politici verbinden andere emoties
aan andere ideeën. Zo koppelt Dijkhoff de boosheid van slachtoffers van
criminaliteit aan het idee van wijkafhankelijk straffen.

Het verschil tussen populisten en niet-populisten zit elders. Populisten menen
dat er maar één vertaling bestaat van deze emoties: Nederlanders zijn boos, dus
moet de grens dicht. Niet-populisten daarentegen weten dat tussen de expressie
van emoties en de oplossing van de daarmee aangekaarte problemen gevestigde
regelingen, instituties en de regels van de rechtsstaat staan die emoties dempen
en âˆ' als het goed gaat âˆ' afbuigen naar meer of minder redelijke oplossingen.


De verhuftering in de nationale vergaderzaal was niet fraai, maar dat is geen
reden om te dromen van een politiek debat waaruit de emoties worden geweerd.
Alle politici mobiliseren emoties, allemaal komen ze met ideeën, allemaal
vertegenwoordigen zij een bepaald belang. Maar als het vertegenwoordigen van een
belang op zichzelf een reden wordt om politici te diskwalificeren, dan heeft het
ook geen zin meer om te discussiëren over ideeën en idealen en de vertaling
daarvan in beleidsvoorstellen.

Dus niet de verhuftering is het grootste probleem in ons parlement, maar het
toenemende gebrek aan bereidwilligheid om achter de emoties en belangen die
collegapolitici representeren, überhaupt ideeën en idealen te zien, hoezeer men
de redelijkheid daarvan ook kan betwisten.

Politici moeten achter de emoties en belangen van hun collega's de ideeën en
idealen blijven zien.

De auteurs zijn redacteur van het boek Het hart op de tong; emoties in de
politiek (Amsterdam University Press).

Politici weten dat hun ideeën niet overkomen zonder emoties

Wilders en Kuzu zetten emoties gestileerd in




Bekijk de oorspronkelijke pagina:

LOAD-DATE: 24 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              29 of 170 DOCUMENTS



                                 de Volkskrant

                           24 september 2018 maandag

Niemand rouwt bij laatste tijdrit voor merkenteams

BYLINE: IWAN TOL

SECTION: Sport; Blz. 8

LENGTH: 516 woorden


WK wielrennen


Ze hadden maar wat graag hun titel geprolongeerd, de renners en rensters van
Sunweb. Maar zondag bij de WK tijdrijden voor merkenteams ging de overwinning
naar Quick Step (mannen) en Canyon (vrouwen). Kans op eerherstel is verkeken:
het onderdeel verdwijnt van de WK-kalender.



Jammer? 'Ik vind van wel', zegt Tom Dumoulin na afloop van de tijdrit, waarin de
mannen van Sunweb als tweede eindigden. De vrouwen werden derde. 'Het is het
enige onderdeel in het wielrennen waarin je je als ploeg kunt onderscheiden. Wat
het voor ons de laatste jaren extra leuk maakte, was dat we konden meestrijden
om de ereplaatsen. Maar ik snap ook de argumenten van de tegenstanders.'

De WK tijdrijden voor merkenteams werd in 2012 op de WK in Valkenburg
(her)ingevoerd, maar kwam nooit echt van de grond. Slechts een paar teams, zoals
Sunweb, BMC en Quick Step, maakten er serieus werk van. Voor het gros van de
ploegen was het vooral een dure aangelegenheid. Helemaal toen de WK twee jaar op
rij in verre oorden als Richmond (Amerika) en Doha (Qatar) werden georganiseerd.


Teammanager Erwin Janssen van de vrouwenploeg Boels-Dolmans rekent voor: 'We
maken nu zo'n 20.000 euro aan reis- en verblijfkosten. De vergoeding van de UCI
bedraagt slechts 1.500 euro. Tel uit je winst. Als je wint, zoals wij twee jaar
terug, kun je nog zeggen: je krijgt er goeie pr voor terug. Maar voor een ploeg
die voor de twaalfde plek rijdt, wegen de kosten niet meer op tegen de baten.'

Een tastbare prijs levert een wereldtitel ook al niet op. De winnende formatie
krijgt slechts een medaille, de titel mag slechts bescheiden worden vermeld op
het shirt. Jos van Emden (Lotto-Jumbo), schamperend: 'Misschien dat je nog een
sticker op de ploegleiderswagen mag plakken.'

Maar belangrijker dan de kostenkwestie of het gebrek aan status is dat de
ploegentijdrit nooit is omarmd door het publiek, betoogt Dumoulin: 'Op de een of
andere manier kan jan met de pet dit onderdeel slecht plaatsen. Mensen zitten er
niet op te wachten. Dan kun je maar één ding concluderen: het moet anders.'

De UCI, onder aanvoering van de nieuwe voorzitter David Lappartient, overweegt
volgend jaar op de WK een estafettetijdrit te organiseren voor gemixte
landenteams. In praktijk zal het erop neerkomen dat teams uit drie mannen en
drie vrouwen bestaan. Ze rijden afzonderlijk, maar hun tijden worden bij elkaar
opgeteld.

'Ik ben niet tegen verandering, maar ik weet niet of dit nu de oplossing is',
zegt Dumoulin. 'Ik snap best dat het past in de tijdgeest om mannen en vrouwen
meer gelijkheid te geven, maar je gaat dan twee prestaties bij elkaar optellen
die helemaal los staan van elkaar.'

Dumoulin is niet de enige met bedenkingen. 'Ik vind het een circusact', stelt
teammanager Janssen van Boels-Dolmans. 'Misschien kunnen ze er ook nog een
45-plusser aan toevoegen, dan kan ik ook meedoen.'

Eén voordeel zou een introductie van een gemixte ploegentijdrit in elk geval wel
hebben, lacht Dumoulin: 'Met name door de vrouwen hebben we dan een heel sterke
ploeg. Nederland is direct de topfavoriet.'




Bekijk de oorspronkelijke pagina:

LOAD-DATE: 23 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              30 of 170 DOCUMENTS



                                 de Volkskrant

                           22 september 2018 zaterdag

Een Archie Bunker in het Witte Huis

BYLINE: BERT LANTING

SECTION: Sir Edmund; Blz. 24, 25

LENGTH: 1016 woorden



HIGHLIGHT: Bob Woodward schetst een levendig beeld van de felle discussies in
het Witte Huis. Trumps medewerkers hebben er hun handen vol aan de president te
behoeden voor stommiteiten.


NON-FICTIE



Bob Woodward: Fear - Trump in the White House

****
Simon & Schuster; 448 pagina's; € 21,99.

Angst - Trump in het Witte Huis

Prometheus; € 19,99.


'Van welk land?', vroeg Steve Bannon neerbuigend, toen zijn rechtse kompaan
David Bossie hem in 2010 vertelde dat Donald Trump overwoog aan de
presidentsverkiezingen mee te doen. 'Donald Trump gaat nooit aan de verkiezingen
meedoen. Tegen Obama? Vergeet het maar. Ik heb geen tijd voor fucking nonsense.'



Toch laat hij zich overhalen door Bossie en zoeken ze de miljardair op in zijn
Trump Tower. De bijeenkomst heeft een hoog slapstickgehalte. Trump is
enthousiast als Bannon het over het populisme heeft: opkomen voor de gewone man
die zich genaaid voelt door het systeem. 'Dat is wat ik ben, een popularist',
zegt Trump. 'Nee, het is populist', verbetert Bannon hem. 'Ja, ja, een
popularist', houdt Trump vol.

Trump blijkt totaal geen kaas te hebben gegeten van politiek en liegt er vrolijk
op los, maar toch is Bannon onder de indruk. Trump is een Archie Bunker, de
bekrompen, recht-voor-zijn raap pratende mopperaar uit de tv-serie, maar dan een
'heel gedreven Archie Bunker'. Zes jaar later, in augustus 2016, blaast Bannon
Trumps kwakkelende verkiezingscampagne nieuw leven in en nu zit Archie Bunker in
het Witte Huis.

Bannon is een van de voornaamste bronnen die Bob Woodward, de journalist die
ooit samen met Carl Bernstein president Nixon ten val bracht, heeft gebruikt
voor zijn boek Fear - Trump in the White House. De titel 'Angst' verwijst naar
de raad die Trump een vriend die van seksueel wangedrag werd beschuldigd ooit
gaf: 'Echte macht is angst. Het gaat allemaal over kracht. Laat nooit zwakte
zien!' Dus: terugvechten en nooit toegeven!

Als Trump onder vuur ligt van alle kanten wegens de 'grab them by the
pussy'-tape, gaat de vroegere burgemeester van New York, Rudy Giuliani, als
enige de nieuwsshows langs om hem te verdedigen. Het bevalt Trump maar niks. Op
een vergadering met zijn team vernedert hij hem. 'Ik heb nog nooit iemand mij zo
slecht zien verdedigen. Je lijkt een baby die verschoond moet worden. Wanneer
word je eens een man?'

Ontkennen, terugslaan, je macht laten zien, het zijn de basisprincipes van
Trumps aanpak. Als er kritiek is op de uitdagende tweets waarmee hij de
Noord-Koreaanse leider Kim Jong-un bestookt ('mijn nucleaire knop is veel groter
en veel krachtiger en werkt bovendien!') legt hij uit: 'Hij is een bullebak. De
enige manier om met die lui om te gaan is keihard te zijn. Ik ga hem
intimideren.' Het is een krachtmeting die hij heel persoonlijk opvat: 'Dit is
puur Leider tegen Leider. Man tegen Man. Ik tegen Kim'.

Maar 'Angst' verwijst ook naar de voortdurende vrees van Trumps medewerkers dat
de president in een van zijn impulsieve buien iets stoms zal doen. Ze hebben er
de handen vol aan. Opgehitst door Fox News, Bannon en Peter Navarro, een
uitgesproken havik op het gebied van handel, wil Trump het ene na het andere
handelsverdrag opblazen en Amerika's 'oneerlijke' handelspartners met
importtarieven straffen. 'Ik wil iets ondertekenen', roept hij van tijd tot tijd
ongeduldig. 'Breng me de tarieven!'

Met allerlei bureaucratische vertragingstactieken weten stafchef John Kelly,
zijn rechterhand Rob Porter (vertrokken wegens het mishandelen van zijn vrouw)
en economisch adviseur Gary Cohn (ook weg) Trumps impulsen ietwat te beteugelen.
'Het is niet wat wij voor het land hebben gedaan. Het is wat hij dankzij ons
niet heeft gedaan', zegt Cohn, die op een gegeven moment zelfs stiekem een
document van Trumps tafel steelt voordat de president het kan tekenen.

Aan de hand van honderden gesprekken met figuren uit Trumps omgeving geeft
Woodward een levendig beeld van de felle discussies in het Witte Huis. Waar het
ook over gaat, een constante is dat Trump het gevoel heeft dat de hele wereld
bezig is de Verenigde Staten te flessen. De Navo-partners betalen niet genoeg,
maar uiteindelijk laat hij zich door minister van Defensie James Mattis
overhalen: 'Oké, jij krijgt je Navo, maar dan moet je wel de huur innen!'
Afghanistan, hetzelfde liedje: 'Wat doen we daar? Ze bestelen ons! Waarom
profiteren wij niet van hun minerale rijkdommen? Jullie zitten maar op je gat!'


Een gezellige boel is het niet. Reince Priebus, Trumps eerste stafchef,
beschrijft het Witte Huis als een dierentuin vol 'roofdieren', maar zonder
muren. Trump vernedert zijn medewerkers aan de lopende band. 'Jij weer? Je was
net toch ook hier?', snauwt hij tegen nationale veiligheidsadviseur McMaster
(inmiddels ontslagen), als die voor een vergadering komt. Andersom noemen Trumps
medewerkers hem achter zijn rug een 'idioot' (Kelly), 'een debiel' (minister van
Buitenlandse Zaken Tillerson, ook weg) en een 'halve gare' (Cohn).

Woodward laat de scènes voor zichzelf spreken, maar doordat hij zwaar leunt op
bronnen als Cohn, Porter en Bannon komen zij er soms wel erg gunstig af. Een
enkele keer laat Woodward zijn mening wel duidelijk blijken. Hij vindt het
onbegrijpelijk dat voormalig FBI-chef Comey Trump naast alle serieuze bewijzen
voor de Russische inmenging het dubieuze 'plasseks-rapport' van de Britse
ex-spion Steele heeft voorgelegd. Een 'flut-rapport', vindt hij.

In een van de laatste scènes beschrijft Woodward hoe Trump totaal verstrikt
raakt in allerlei leugens en tegenstrijdigheden, als zijn (inmiddels vertrokken)
advocaat John Dowd hem demonstreert hoe gevaarlijk het voor hem is om zich door
speciaal aanklager Mueller te laten verhoren. 'Dat hele gedoe is een verdomd
verzinsel!', ontploft Trump wanneer hij zichzelf heeft klem gepraat. Voor Dowd
is het duidelijk. 'Niet getuigen of anders wordt het een oranje
gevangenisoverall', zegt hij tegen Trump. 'U bent daar niet erg goed in.'

Eigenlijk had Dowd willen zeggen: u bent een fucking leugenaar, concludeert
Woodward. Maar ook al is hij daarvan overtuigd, toch wekt Woodward de indruk dat
hij betwijfelt of er werkelijk sprake was van samenwerking met de Russen. Geen
tweede Watergate?

Dit is puur Leider tegen Leider. Man tegen Man. Ik tegen Kim




Bekijk de oorspronkelijke pagina: , , ,

LOAD-DATE: 21 September 2018

LANGUAGE: DUTCH; NEDERLANDS

GRAPHIC: Bob Woodward: Fear - Trump in the White House

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              31 of 170 DOCUMENTS



                                 de Volkskrant

                           22 september 2018 zaterdag

Stijgers & dalers

BYLINE: JET STEINZ

SECTION: Sir Edmund; Blz. 6

LENGTH: 412 woorden



HIGHLIGHT: Jet Steinz bekijkt wekelijks de CPNB Bestseller 60 en vindt daar iets
van. Vandaag: de bestsellerlijst als vragenlijst.


Kent u CU2 nog? Het eerste-generatie-sociale-medium met als belangrijkste
feature de vragenlijst, die door massa's tieners in de eerste helft van de jaren
nul werd ingevuld. Dat ging best wel diep, hoor. Wat staat er op je mousepad?,
werd er bijvoorbeeld gevraagd, en ook: wat vind je het mooist aan jezelf? Of:
als je 'God' een vraag mocht stellen, welke zou dat dan zijn?



Vragen die zo in de Proust Questionnaire van Bert Bukman en Henk Steenhuis
zouden passen, de HP/De Tijd-journalisten die jarenlang bekende Nederlanders
interviewden aan de hand van deze naar Marcel Proust genoemde vragenlijst (niet
omdat de Franse schrijver hem bedacht had, maar omdat zijn antwoorden beroemd
werden), en nu ook het gewone volk de kans bieden inzicht te krijgen in
zichzelf.

En omdat mensen nu eenmaal niets liever doen dan persoonlijkheidstesten
invullen, kwisjes maken die antwoord geven op vragen als 'welke Spice Girl ben
jij?' en online analyseren wat hun favoriete pizza zegt over wie zij zijn, is
het niet verwonderlijk dat Volgens Proust - Leer jezelf kennen in 61 vragen op
44 staat in de CPNB Bestseller 60.

Een lijst die op haar beurt óók weer onderworpen kan worden aan de
Questionnaire. Wat is je motto?, vragen we dus aan Murat Isik, en hij antwoordt:
Wees onzichtbaar (op 7 in de Bestsellerlijst). Dat van Hendrik Groen is: Leven
en laten leven (op 21). Lois P. Frankel: Nice Girls Don't Get the Corner Office
(37). Wat Paolo Cognetti ziet als hij in de spiegel kijkt? Een buitenjongen
(49). En waar hij zich ooit thuis voelde: in De acht bergen natuurlijk (9).
Welke eigenschap zit je in de weg? Die vraag mag de hypersensitieve en altijd
overprikkelde Liesbeth Kamerling beantwoorden (56). En hoe is ongeluk te
vermijden? Of dat überhaupt kan, onderzoekt Arnon Grunberg in Goede mannen (11).


CPNB BESTSELLER 60

1. Yotam Ottolenghi: Simpel; Fontainei (2)

2. Lucinda Riley: De zeven zussen; Xander (17)

3. Tommie Niessen: Tommie in de zorg; Ambo Anthos (1)

4. Annegreet van Bergen: Het goede leven; Atlas Contact (3)

5. Yuval Noah Harari: 21 lessen voor de 21ste eeuw; Thomas Rap (4)

6. Yuval Noah Harari: Sapiens; Thomas Rap (81)

7. Murat Isik: Wees onzichtbaar; Ambo Anthos (21)

8. Mark Manson: De edele kunst van not giving a fuck; Bruna (63)

9. Paolo Cognetti: De acht bergen; De Bezige Bij (54)

10. Haemin Sunim: Dingen die je alleen ziet als je er de tijd voor neemt;
Meulenhoff (65)

Tussen () het aantal weken in de top-60




Bekijk de oorspronkelijke pagina:

LOAD-DATE: 21 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              32 of 170 DOCUMENTS



                                 de Volkskrant

                           22 september 2018 zaterdag

Het kapitalisme is een slecht getemd paard

BYLINE: PETER GIESEN

SECTION: Opinie zaterdag; Blz. 6, 7, 8

LENGTH: 2109 woorden



HIGHLIGHT: Lovend is de Britse historicus Adam Tooze over de wijze waarop de
Amerikanen de financiële crisis hebben aangepakt. Ze hebben niet alleen in eigen
land maar ook in Europa een catastrofe weten te voorkomen.


Crisisbestrijding

Adam Tooze is een kosmopoliet met links-liberale sympathieën, Brit met Duitse
wortels, pro-Europese inwoner van Manhattan, even neergestreken in een hotel in
de chique wijk Bloomsbury in Londen. Sinds 2008 is de wereld een beetje minder
vriendelijk geworden voor mensen als Adam Tooze. Hij schreef er een dik,
ambitieus boek over, Crashed - How a Decade of Financial Crises Changed the
World.

Na de val van Lehman Brothers voorspelden sommigen een comeback van links, maar
het waren vooral de populistische nationalisten die van de crisis profiteerden.
De Amerikanen kozen voor Trump, de Britten stemden voor de Brexit. In Polen,
Hongarije en Italië kwamen nationalisten aan de macht.

Door de crisis vielen bankiers van hun voetstuk, verloor het neoliberalisme zijn
glans en kwam een einde aan de periode van 'gelukkige globalisering' na de val
van de Muur.

Een ander verhaal begon te domineren, over banken die gered werden en gewone
burgers die de rekening betaalden. Het vertrouwen in de politieke en zakelijke
elite werd ondermijnd door een onvoorziene crash die de wereld aan de rand van
de financiële afgrond bracht. Toen alle topeconomen waarschuwden voor de
rampzalige gevolgen van een Brexit, werden ze niet meer geloofd door een
meerderheid van de Britten. De mensen hebben genoeg van experts, zoals
Brexit-voorvechter Michael Gove zei.

Obama heeft Wall Street gered om Main Street te sparen. Als de banken in 2008
waren ingestort, zou de gewone burger er nog veel slechter aan toe zijn geweest,
zeiden politici destijds. Was het redden van de banken een goede zaak?


'Goed is een beetje sterk uitgedrukt. Het was iets slechts dat moest gebeuren.
De regering van Obama heeft wel fouten gemaakt. Ze had Wall Street duidelijker
moeten straffen. Nu werden er vooral boetes uitgedeeld. Dat leverde geen enkel
politiek voordeel op. De Bank of America heeft meer boetes betaald dan welk
bedrijf ook in de geschiedenis, maar niemand weet dat. De aandeelhouders
betaalden en de topmanagers, die de rotzooi hebben veroorzaakt, gingen niet naar
de gevangenis. Als dat wel was gebeurd, hadden veel mensen zich beter gevoeld.'

Waarom heeft de regering-Obama dat niet gedaan?

'Ze waren heel bang voor een nieuwe Lehman Brothers. Lehman moest gestraft
worden en dat had tot de crisis geleid. Ze waren bang het prille herstel van de
economie te verstoren.

'De regering-Obama is er ook niet in geslaagd noodhulp te bieden aan de
miljoenen mensen die hun huis zijn kwijtgeraakt. Dat veroorzaakte veel armoede
en ellende, vooral onder Afrikaans-Amerikanen en Latino's.'

Dat waren niet de mensen die in 2016 op Trump stemden.

'Nee, maar veel kiezers van Trump waren ook heel kwetsbaar.'

Obama was zich daarvan bewust. Als jonge senator sprak hij al over 'de
verrotting van de Amerikaanse droom'. Toch heeft hij te weinig gedaan tegen de
toename van de maatschappelijke ongelijkheid in de VS.

'Dat is de beschuldiging. Ik vind haar oneerlijk, omdat Obama dacht dat de
gezondheidszorg zijn grote doorbraak was. Voor Europeanen is dat moeilijk op
waarde te schatten. Zij beschouwen een universele ziektekostenverzekering als
iets vanzelfsprekends. Voor Obama was het zijn grootste prioriteit. Het systeem
dat hij creëerde werkte niet goed, maar dat kwam doordat hij rekening moest
houden met allerlei belangengroepen om het erdoor te krijgen. Toch was het heel
progressief. De armste Amerikanen profiteerden er het meest van.'

Hoe past immigratie in uw verhaal? Misschien was Trump ook wel gekozen zonder
financiële crisis.

'Mijn boek volgt één lijn, de financiële. Natuurlijk spelen ook andere factoren
mee, zoals immigratie. In sommige landen komen de financiële en de
immigratiecrisis bij elkaar. Mede door de slechte aanpak van de eurocrisis
bevindt Italië zich in een slechte positie om massamigratie op te vangen. Hoe
kun je verwachten dat een samenleving met 40 procent jeugdwerkloosheid migranten
hartelijk verwelkomt?'

Er was ook een populistische reactie in landen met een lage werkloosheid, zoals
de Verenigde Staten, Groot-Brittannië en Duitsland.

'Ja, dat klopt. De financiële crisis kan nooit het hele verhaal vertellen.
Duitsland viel van een slecht beheerste eurocrisis in een migratiecrisis. Voor
de Duitse middenpartijen is controle cruciaal. Duitsland kan best een miljoen
migranten opvangen, het is een heel rijk land. Turkije ving er drie miljoen op.
Maar het zag eruit alsof Merkel de controle over immigratie was kwijtgeraakt.
Kontrollverlust, zeiden rechtse critici. Het was chaos.'

Steve Bannon, het brein achter de verkiezingscampagne van Trump, beschouwt 2008
als een kantelmoment. Toen werd de basis gelegd voor de volkswoede die Trump in
2016 naar de overwinning voerde. Dat Trump destijds de redding van de banken had
toegejuicht deed er niet toe. Trump was de outsider, Hillary Clinton het symbool
van het establishment en een verworden wereldkapitalisme zonder oog voor de
gewone Amerikaan, niet in de laatste plaats omdat zij 600 duizend dollar had
verdiend met een lezing voor Goldman Sachs.

Ironisch genoeg profiteerden de Republikeinen uiteindelijk van de crisis,
terwijl de Democraten onder Obama een formidabele prestatie leverden, aldus
Tooze. De wereld stond voor een economische afgrond die dieper was dan de
depressie van de jaren dertig. De catastrofe werd voorkomen door de daadkracht
en het improvisatievermogen van de regering-Obama en de Fed, het Amerikaanse
stelsel van centrale banken. De Fed pompte enorme bedragen in de economie en
Obama liet het begrotingstekort oplopen om de gevolgen van de crisis te
verzachten.

'Het was close, het was de Cubaanse rakettencrisis, maar dan op economisch
gebied', zegt Tooze.

Zo lovend als hij over Amerika is, zo hard oordeelt hij over Europa. Vanuit
Europa werd de val van Lehman Brothers en de Amerikaanse hypotheekcrisis met
leedvermaak gadeslagen. Daar zag je het weer, het verschil tussen het
Amerikaanse 'roofdierkapitalisme' en de Europese 'sociale markteconomie'.

In werkelijkheid zaten Europese banken diep in de Amerikaanse hypotheekmarkt.
'In een stad als Cleveland, Ohio, was de meerderheid van de hypotheken verleend
door Deutsche Bank', zegt Tooze. 'Europa voelde zich verheven boven de VS, maar
heeft de crisis mede veroorzaakt. En toen het mis ging, waren de Europeanen niet
in staat zichzelf te helpen. De Fed heeft triljoenen dollars uitgegeven om
hypotheekverstrekkers overeind te houden. Ik heb gekeken naar welke banken dat
geld ging. Meer dan de helft is naar Europese banken gegaan. Dat vind ik de
belangrijkste ontdekking van mijn boek. Terwijl de Fed al dat geld in Europese
banken pompte, praatten politici over die beastly Americans.'

Terwijl de Amerikanen hun crisis voortvarend aanpakten, ruzieden de Europeanen
over de juiste aanpak van de eurocrisis. Duitsland hamerde, gesteund door
Nederland, op begrotingsdiscipline, met rampzalige gevolgen voor Zuid-Europa,
zegt Tooze. De Europese economie trok pas aan toen de Europese Centrale Bank
massaal schuldpapier begon op te kopen en president Mario Draghi zei dat hij
whatever it takes zou doen om de euro te redden.

De crisis heeft het denken over markt en staat veranderd, aldus Tooze. In 2007
zei Alan Greenspan, de voormalige president van de Fed, nog: 'Gelukkig zijn
dankzij de globalisering Amerikaanse politieke beslissingen grotendeels
vervangen door mondiale marktkrachten.'

Tooze: 'Zulke mensen beschouwden het kapitalisme als een robuust en voorspelbaar
systeem. Als je de regels van het spel maar volgde, zou je er goed uitspringen.
Maar het kapitalisme is eerder een slecht getemd paard. Hoe goed je ook kunt
rijden, af en toe schopt het paard je eraf. En in 2008 gaf het een enorme
schop.'

Toen was er een sterke staat nodig om het kapitalisme te redden.

'Die was er ook.'

In de Verenigde Staten wel, maar in Europa?

'Dat is de vraag. In Europa ontstaat een sterke staat langzaam, stap voor stap.
Daartoe moet het economisch bestuur van de eurozone verbeterd worden. Nu is er
alleen de ECB. Er is een Europees investeringsfonds nodig, een Europees
industrieel en technologiebeleid.'

Dat betekent overdracht van nationale soevereiniteit aan Brussel en dat wordt
politiek steeds moeilijker.

'Ja, de eurocrisis volgde op het referendum van 2005, toen Frankrijk en
Nederland nee zeiden tegen de Europese Grondwet. We zitten in grote
moeilijkheden.'

Trump zegt nu dat hij voor economisch nationalisme kiest. Is dat een begaanbare
weg?

'In Amerika meer dan in andere landen. De VS hebben een beroepsbevolking van 170
miljoen, daarvan werken 4,1 miljoen mensen voor de export. Als Amerika al zijn
exportmarkten verliest, is dat een groot probleem, maar geen ramp. Heel anders
dan in een land als Nederland (waar een derde van de beroepsbevolking voor de
export werkt, red.)

'De Amerikaanse economie draait goed. Natuurlijk is dat niet alleen de
verdienste van Trump, maar er is een Trump bump. Veel Republikeinen zijn kleine
zakenlui die vertrouwen hebben en investeren. De groei wordt ook versneld door
zijn belastingverlaging, eind vorig jaar.'

Daardoor loopt het tekort op. Zal Amerika daarvoor uiteindelijk niet de prijs
betalen?

'Het zal meer rente moeten betalen. Maar wat traditionele conservatieven over
het hoofd zien: er is een vrijwel onbeperkte vraag naar Amerikaans schuldpapier,
omdat andere investeringen veel riskanter zijn. Wat is een veiliger investering
dan Amerikaanse staatsobligaties, voor een Nederlands of Duits pensioenfonds.
Natuurlijk zitten er risico's aan een groot begrotingstekort, maar de
apocalyptische taal waarmee in Europa vaak over schulden wordt gesproken, is
misleidend.'

Tien jaar na de crisis hebben de politieke flanken aan kracht gewonnen. Rechtse
volkspartijen, zoals de Britse Conservatieven of de Duitse CDU/CSU dreigen uit
elkaar te vallen door onenigheid over immigratie en Europa. Centrumlinks is er
nog veel slechter aan toe. De partijen van Tony Blair, Gerhard Schröder en Wim
Kok betalen de prijs voor het omhelzen van de globalisering. Wat in de jaren
negentig realisme leek, wordt nu beschouwd als naïviteit of zelfs verraad.

Inmiddels zijn talloze boeken, artikelen en columns geschreven over de vraag hoe
het midden kan terugkomen. Daarin keren steevast twee elementen terug: het
bestrijden van sociale ongelijkheid en het indammen van immigratie.

Tooze: 'Het is relatief gemakkelijk om de verdeling van inkomens gelijker te
maken. Daarvoor heb je belastingheffing. Globalisering perkt de macht van
natiestaten minder in dan mensen soms denken. Frankrijk heeft hogere belastingen
dan de VS, maar is niet minder geglobaliseerd. De ongelijkheid in vermogens kun
je bestrijden door de inflatie te laten oplopen. De onderste helft van de
bevolking heeft daar geen last van, want die heeft geen vermogen. De bovenste
helft levert langzaam in. Bovendien kun je de staatsschuld op die manier
gemakkelijker wegwerken.'

Kan het midden een compromis sluiten over immigratie?

'Immigratiebeleid is altijd een compromis!', zegt Tooze. Tot nu heeft hij op
rustige toon gesproken over rentevoet en begrotingstekort, maar nu begint hij
zich op te winden. 'Niemand pleit serieus voor open grenzen. Barack Obama voerde
een genadeloos beleid aan de Mexicaanse grens. Maar nu zijn er mensen die de
Heimat hebben ontdekt en beweren dat de grenzen altijd open stonden.'

Wat moeten we dan wel doen?

'Dan kom ik toch weer op dat punt van controle. Ik ben onder de indruk van
mensen als Ben Bernanke, de voormalige president van de Fed. Hij liet zien dat
de staat de grootste financiële markten ter wereld kan stabiliseren. Je hebt er
een episch bedrag aan geld voor nodig, maar het kan. Dat is controle.'

Europa zou mensen moeten onderscheppen voordat zij de Middellandse Zee
oversteken, zegt hij. Economische migranten waaraan geen behoefte bestaat kunnen
dan geweerd worden, terwijl erkende asielzoekers gewoon op het vliegtuig kunnen
stappen.

'Als we fatsoenlijke mensen willen zijn, kost dat geld. Het probleem van de
Europese grensbewakingsautoriteit Frontex is dat zij geen budget van 50 miljard
dollar heeft. We moeten inderdaad een compromis sluiten over immigratie, maar
daarbij moeten we ons verheffen, niet verlagen tot het praten over Heimat.

'Waarom zeggen we niet: dit is een noodgeval, we doen er alles aan om dit te
beheersen, net als de VS deden bij de financiële crisis? In plaats daarvan
bedenken we goedkope, kleine oplossingen die allemaal niet werken. We voeren een
Kleinkampf.'

'Europa voelde zich verheven boven de VS, maar heeft de crisis mede
veroorzaakt.'

Als Amerika al zijn exportmarkten verliest, is dat een groot probleem, maar geen
ramp. Heel anders dan in een land als Nederland




Bekijk de oorspronkelijke pagina: , ,

LOAD-DATE: 21 September 2018

LANGUAGE: DUTCH; NEDERLANDS

GRAPHIC: Adam Tooze

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              33 of 170 DOCUMENTS



                                 de Volkskrant

                          13 september 2018 donderdag

Poetin: Skripal-verdachten gewone burgers

BYLINE: BEN VAN RAAIJ

SECTION: Ten Eerste; Blz. 4

LENGTH: 152 woorden


Rusland

Rusland weet wie de twee mannen zijn die volgens Groot-Brittannië achter de
zenuwgasaanval in Zuid-Engeland op een voormalige Russische spion zitten.
Volgens president Vladimir Poetin zijn de twee opgespoord, gaat het om heel
gewone burgers, en is er 'niets crimineels' met hen aan de hand. Rusland
ontkende tot nu toe te weten wie de mannen waren die in februari in Salisbury
Sergej Skripal en zijn dochter Yulia met een zenuwgas probeerden te vermoorden.
Volgens Londen gaat het om Alexander Petrov en Ruslan Boshirov, agenten van de
Russische militaire inlichtingendienst GROe. Poetin zei woensdag tijdens een
persconferentie op een economisch forum in Vladivostok te hopen dat de twee snel
opening van zaken geven. Uren later meldde de Russische staatstelevisie dat een
van de twee, Petrov, had gezegd dat hij mogelijk komende week commentaar zal
geven op de zaak.




Bekijk de oorspronkelijke pagina:

LOAD-DATE: 12 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              34 of 170 DOCUMENTS



                                 de Volkskrant

                           12 september 2018 woensdag

Europa stevent af op tweestrijd

BYLINE: DERK JAN EPPINK

SECTION: Opinie en Debat; Blz. 26

LENGTH: 811 woorden


Column


Kiezers hebben na de immigratiegolf van 2015 Europa's politieke landschap
omgeploegd. Kloven in en tussen landen werden dieper. Dit weekeinde werd de
anti-immigratiepartij Zweden Democraten de derde stroming in het land waar
multiculturalisme staatsreligie is. Duitsland kampt met politieke instabiliteit
die het vroeger toeschreef aan Frankrijk. Hoe pakt deze trend uit bij Europese
verkiezingen? De EU koerst naar een tweestrijd: 'pro' versus 'anti'.



Zweden en Duitsland tonen dat cultuur veel minder 'multi' is dan
multiculturalisten denken. Zodra het 'politieke midden' de tolerantiegrens van
immigratie overschat, begint de electorale uittocht naar de flanken. In
Duitsland ziet bondskanselier Merkel hoe West en Oost uit elkaar drijven.
'Chemnitz' laat een mentale muur door Duitsland zien, ongeveer langs dezelfde
lijn waar vroeger de fysieke muur stond. Trefwoorden: 'Nazis' en 'Hetzjagd'.

Grote media, in handen van WestDuitse concerns, verwijten 'Ossies' dat er
neonazi's rondliepen tijdens demonstraties. Ze zouden een klopjacht op
immigranten hebben gehouden. Merkel verwijst naar videobeelden. Hans-Georg
Maassen, hoofd van de staatsveiligheid, noemt deze 'niet authentiek'. De Zweedse
en Duitse regering hebben negatieve gevolgen van overmatige immigratie te lang
verbloemd. Met als gevolg dat gewone burgers hun vertrouwen in democratische
instellingen verloren. Dat is de echte crisis.

De 'Ossies' voelen zich zelfs de deplorables van Duitsland, cultureel
gekleineerd. De rechts-radicale AfD dreigt de grootste partij in Oost-Duitsland
te worden. Tegelijk zit de Beierse CSU in de piepzak, met regionale verkiezingen
over een maand. Peilingen geven de CSU zo'n 36 procent, een diepterecord.
Instabiliteit is permanent. Een te machtig Duitsland maakt Europa ongemakkelijk.
Een dolend Duitsland ook. Of, zoals dichter Heinrich Heine in 1844 stelde: 'Denk
ich an Deutschland in der Nacht, dann bin ich um den Schlaf gebracht.'

Ook tussen landen knettert het. Matteo Salvini, de sterke man van Italië,
verkeert in een Trumpiaanse twitteroorlog met de Franse president Emmanuel
Macron. Salvini noemt Macron: 'un chiacchierone'. Vrij vertaald: kletsmajoor.
Macron antwoordt dat hij 'jamais' zal toegeven aan nationalisten zoals Salvini
en de Hongaarse president Viktor Orbán.

Intussen heeft Midden- en Oost-Europa een afwijzingsfront gevormd tegen het
EU-immigratiebeleid, dat populair is in 'Mitteleuropa' en politieke leiders
sterke machtsposities via de stembus bezorgt. Europees Commissaris Frans
Timmermans constateerde echter 'machtsmisbruik' en ondernam actie tegen Polen en
Hongarije. Het effect: het deplorabele Mitteleuropa solidariseert zich tegen de
EU, waarop de EU dreigt subsidies te korten. De enige die nog een brugfunctie
vervult, is de Oostenrijkse kanselier Sebastian Kurz (32). Hij voert een kordaat
migratiebeleid, onthoudt zich van Orbán-achtig taalgebruik en is in Duitsland
populairder dan Merkel. Als Europa ooit een nieuwe 'Metternich' zoekt, is Kurz
de kansrijke kandidaat.

De EU dobbert. Wat gebeurt er bij een Europese kiezersstorm, met het
Schumanplein in Brussel als epicentrum? Plak het huidige beeld op het Europees
Parlement: uitdunning van het midden dreigt. De socialistische familie zit in
vrije val; christendemocraten krijgen tegenwind. De christen-democratische
fractie is een soort katholieke kerk van de EU. Met 'slaan en zalven' kreeg
ieder zijn deel. Haar macht is tanende, omdat de partij van Merkel, het
feitelijk machtscentrum, afbrokkelt.

Aan de rechter- en uiterst linkerzijde vormt zich een mozaïek van EU-sceptische
partijen, in gradaties; van eurokritisch tot anti-EU. Zo zitten de Zweden
Democraten en de Christen- Unie in dezelfde conservatieve fractie. Alle
gradaties zijn niet in een enkele fractie te verenigen, maar ze hebben gemeen
dat ze zich verzetten tegen de EU zoals zij nu is en bepleiten meer macht terug
naar de lidstaten.

Aan de linkerzijde vormt de Fran-se president Macron een nieuwe fractie: 'meer
EU, liefst federaal'. Hij onderhandelt met Guy Verhofstadt, leider van de
Europese liberalen waartoe D66 en de VVD behoren. Bij twee haantjes de voorste
is het strijdpunt wie zich bij wie aansluit: Macron bij Verhofstadt, of
andersom? Die nieuwe fractie kan de hand reiken naar de groenen en restanten van
de socialistische familie. Onlangs werd ex-minister Jeroen Dijsselbloem (PvdA)
'Macronist'.

Overmatige immigratie heeft weggemoffelde cultuurverschillen in de EU op scherp
gezet. Wie denkt dat met het vertrek van de Britten het ergste cultuurverschil
verdwijnt, komt bedrogen uit. Het Europees continent zal er meer produceren dan
het Europees Parlement kan verwerken.

Derk Jan Eppink is senior fellow bij het London Policy Center in New York.

Overmatige immigratie heeft weg- gemoffelde cultuur- verschillen in de EU op
scherp gezet




Bekijk de oorspronkelijke pagina:

LOAD-DATE: 11 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              35 of 170 DOCUMENTS



                                 de Volkskrant

                           8 september 2018 zaterdag

Dalai lama zwakt eisen aan China af

BYLINE: MARIJE VLASKAMP

SECTION: Ten Eerste; Blz. 6, 7

LENGTH: 908 woorden



HIGHLIGHT: De dalai lama zou alleen naar China komen als hij Tibet in mocht.
Onbespreekbaar voor Beijing. Nu heeft de geestelijk leider zelf zijn mening
gewijzigd, vertelt hij de Volkskrant.


De dalai lama wil zo graag op bezoek naar een Chinees pelgrimsoord, dat hij zijn
eerdere voorwaarden voor een visite aan de Volksrepubliek China laat schieten.
Dat zegt hij in een gesprek met de Volkskrant aan de vooravond van zijn
driedaagse bezoek aan Nederland, dat vrijdag begint.



De 83-jarige geestelijk leider van het Tibetaans boeddhisme wilde voorheen
alleen naar China als hij toestemming kreeg om ook naar Tibetaanse gebieden te
reizen. Na zestig jaar in ballingschap zegt hij echter dat een pelgrimage naar
Wutaishan in de Chinese provincie Shanxi en een ontmoeting met wetenschappers
van topuniversiteiten in Beijing genoeg is. Hij is opmerkelijk positief over
China: 'Ik zie mildheid. En mogelijkheden. Ik heb mijn verzoek neergelegd bij
Chinese vrienden. We zullen zien.'

Het is de vraag hoe realistisch deze handreiking is, afkomstig van een man die
de Chinese staat als een gevaarlijke separatist beschouwt. De nieuwste ouverture
van de dalai lama wordt onder de loep genomen in Beijing.

Hoogleraar Wang Xiaobin, een gerenommeerde staatstibetoloog in de Chinese
hoofdstad, zegt dat China deze nieuwe ouverture op zijn politieke merites zal
beoordelen. Een van zijn academische specialisaties is de status van de dalai
lama na diens politieke pensionering in 2011. Hij droeg zijn wereldlijke
functies toen over aan de Tibetaanse regering in ballingschap. Wang: 'Dat was
slim: zijn politieke functie opgeven, terwijl hij nog steeds de doorslaggevende
politieke rol speelt, maar dan via zijn regering in ballingschap.'

Dat maakt het 'op zich redelijke' verlangen van de dalai lama naar een Chinese
bedevaart tot een zeer gecompliceerde zaak. In 1950 trok het Chinese leger Tibet
binnen en werd de dalai lama, toen een onervaren twintiger, voor de keuze
gesteld: opstappen of meedoen in het Chinese politieke systeem.

Als die samenwerking lukte, zou hij het gouverneurschap krijgen van de
Tibetaanse Autonome Regio, zoals Tibet onder Chinees bestuur zou gaan heten,
plus een erebaan op nationaal niveau als vicevoorzitter van de Chinese
volksvertegenwoordiging. 'Niet slecht, zeker omdat hij binnen de Tibetaanse
geestelijkheid en aristocratie niet bepaald rotsvast in het zadel zat', aldus
Wang.

De samenwerking mislukte. In 1959 brak in Tibet een anti-Chinese opstand uit en
de dalai lama vluchtte naar India. Daar mobiliseerde hij de wereldopinie voor
zijn onafhankelijkheidsideaal. Dat heeft Beijing hem tot de dag vandaag niet
vergeven, zeker niet omdat hij eenvijfde van de Chinese landmassa claimde, en
hulp accepteerde van de Amerikaanse inlichtingendienst, de CIA. In de Koude
Oorlog probeerden de Verenigde Staten overal in Azië wankelende communistische
dominostenen overeind te houden. Rood China was de vijand. De dalai lama koos de
vijand van Rood China. Daarmee was de eenvoudige weg terug naar China
afgesneden, zegt Wang.

Crisis

Op de ingewikkelde weg die overbleef, liet de dalai lama in de jaren tachtig en
negentig kansen liggen, door vast te houden aan voorwaarden die in Chinese ogen
allemaal verkapte vormen van de facto onafhankelijkheid zijn. Zeker tot midden
jaren negentig dacht de dalai lama - en velen in het Westen met hem - dat de
tijd in zijn voordeel zou werken. In het Oostblok vielen socialistische regimes
bij bosjes, de Sovjet-Unie raakte in ontbinding en zeker tegen de achtergrond
van China's ernstigste politieke crisis, de studentenopstand van 1989, leek de
dag dat hij zich in Lhasa kon vestigen nabij.

Drie decennia later zijn de rollen omgekeerd. In zijn levensavond zoekt de dalai
lama naar een opening richting China, en nu heeft Beijing de tijd.

Voor China's internationale imago lijkt het op het eerste gezicht voordelig hem
te ontvangen, maar voor Beijing is de binnenlandse impact veel belangrijker. En
dan vallen de voordelen weg tegen de nadelen.

'Als we een separatist verwelkomen, veroorzaakt dat in brede kringen
opschudding. Ambtenaren, politici en het gewone volk raken in verwarring: welk
signaal geven we hiermee af?', zegt Wang, die de beveiliging van de bejaarde
monnik een tweede hoofdpijndossier noemt.

China wijkt niet af van het uitgangspunt dat de zogenaamde Middenweg-benadering,
het geweldloze streven naar een autonome status, eerst van tafel moest. Dan is
hij meer dan welkom, zegt Wang. 'Mao Zedong zei al dat als de dalai lama oud
wordt en heimwee naar zijn geboortegrond krijgt, hij die kans moet krijgen.'
Maar tot de dalai lama publiekelijk uitspreekt dat Tibet onderdeel van de
Volksrepubliek China is, neemt Beijing geen enkel voorstel serieus. Dat hij zijn
kritiek op de mensenrechtensituatie en het Chinese Tibet-beleid nu inslikt is
zeker niet genoeg, zegt Wang.

Het halen van een wit voetje bij de internationale gemeenschap is voor China
tegenwoordig niet zo belangrijk meer. Wang: 'Wat we ook doen, internationaal is
China toch de kop van Jut. Vroeger namen we beslissingen met een half oog op de
internationale gemeenschap. Bijvoorbeeld: het Westen vindt dat partij en staat
gescheiden moeten zijn, dus probeerden we die indruk te wekken met ons politieke
systeem. Nu zijn we niet meer bang voor internationale kritiek. De
Communistische Partij heeft de absolute leiding over alles, van staatszaken tot
religie. Dat doen we dus openlijk en we zijn er glashelder over.'

Katern Zaterdag: in gesprek met de dalai lama.

Ik zie mildheid. En mogelijkheden. Mijn verzoek ligt bij Chinese vrienden. We
zullen zien




Bekijk de oorspronkelijke pagina: ,

LOAD-DATE: 7 September 2018

LANGUAGE: DUTCH; NEDERLANDS

GRAPHIC: DHARAMSALA De dalai lama spreekt volgelingen toe in het klooster waar
hij al zestig jaar woont.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              36 of 170 DOCUMENTS



                                 de Volkskrant

                            7 september 2018 vrijdag

'Ik maak deel uit van het verzet...'

BYLINE: BERT LANTING

SECTION: Ten Eerste; Blz. 4

LENGTH: 1481 woorden



HIGHLIGHT: Wat schrijft de hoge functionaris in de anonieme brief in The New
York Times? Een integrale vertaling, met onder aan de tekst kanttekeningen van
Bert Lanting.

DE ANONIEME BRIEF

President Trump wordt op de proef gesteld op een manier die geen enkele
Amerikaanse leider ooit heeft meegemaakt. Het is niet alleen de almaar groeiende
dreiging van de speciale aanklager. Of dat het land zo bitter verdeeld is over
Trumps leiderschap. Of zelfs dat zijn partij de meerderheid in het Huis van
Afgevaardigden straks misschien verliest aan een oppositie die erop gebrand is
hem ten val te brengen.



Het dilemma - dat hij niet helemaal lijkt te begrijpen - is dat veel hogere
beambten in zijn eigen regering van binnenuit erg hun best doen om een deel van
zijn plannen en slechtste ingevingen te dwarsbomen.

Ik kan het weten. Ik ben een van hen.

Voor de duidelijkheid: ons 'verzet' is niet dat van het linkse volksdeel. Wij
willen dat deze regering een succes wordt en zijn van mening dat veel van het
huidige beleid Amerika nu al veiliger en welvarender heeft gemaakt.

Wij vinden echter dat onze eerste plicht die aan ons land is, en de president
blijft zich gedragen op een manier die schadelijk is voor de gezondheid van onze
republiek.

Daarom hebben veel door Trump benoemde functionarissen gezworen om te doen wat
ze kunnen om onze democratische instellingen te behouden en de meer onbesuisde
impulsen van Trump in te dammen tot hij president af is.

De kern van het probleem is dat de president amoreel is. Iedereen die met hem
werkt, weet dat er geen kernwaarden lijken te zijn waardoor hij zich bij zijn
beslissingen laat leiden.

Hoewel hij als Republikeins kandidaat is gekozen, toont de president weinig
affiniteit met de idealen die van oudsher door de conservatieven worden beleden:
vrije gedachten, vrije markt en vrije mensen. In het beste geval bewijst hij
lippendienst aan deze idealen bij vooraf uitgeschreven gelegenheden. In het
slechtste geval valt hij ze rechtstreeks aan.

Niet alleen bestookt Trump de massa met zijn opvatting dat de pers 'de vijand
van het volk' is, maar hij vertoont in het algemeen antidemocratische en tegen
vrije handel gerichte neigingen.

Begrijp me niet verkeerd. Er zijn lichtpuntjes die door de welhaast
onophoudelijk negatieve berichtgeving over deze regering over het hoofd worden
gezien: effectieve deregulering, een historische belastinghervorming, een
steviger militair apparaat, en zo meer.

Maar die successen zijn behaald ondanks en niet dankzij de leiderschapsstijl van
de president: onbezonnen, vijandig, kinderachtig en ineffectief.

Van het Witte Huis tot ministeries en publieke instellingen geven hogere
beambten in privégesprekken toe hoe ze dagelijks versteld staan van de orders en
daden van de opperbevelhebber. De meesten proberen uit alle macht hun
werkzaamheden af te schermen van Trumps grillen.

In bijeenkomsten houdt hij zich niet aan het onderwerp en laat hij de discussie
ontsporen; hij vervalt in zich steeds herhalende tirades en zijn impulsiviteit
leidt tot halfbakken, slecht geïnformeerde en soms roekeloze besluiten die dan
later weer moeten worden rechtgezet.

'Je kunt gewoon totaal niet voorspellen of hij niet van het ene op het andere
moment van mening zal veranderen', klaagde een topbeambte onlangs tegen mij. Hij
was tot wanhoop gedreven tijdens een ontmoeting in het Oval Office waarin de
president een draai van 180 graden maakte over een belangrijk beleidsbesluit dat
hij amper een week eerder had genomen.

Dit onvoorspelbare bedrag zou nog verontrustender zijn als er in en rond het
Witte Huis niet een aantal onbezongen helden rondliepen. Enkele van zijn
assistenten zijn door de media weggezet als schurken. Maar achter de schermen
hebben zij zich grote moeite getroost om slechte besluiten niet verder te laten
komen dan de West Wing, ook al zijn zij daar duidelijk niet altijd in geslaagd.


Het is misschien een schrale troost in dit chaotische tijdsgewricht, maar
Amerikanen moeten niet vergeten dat er ook nog volwassenen in het spel zijn. Wij
zijn ons volledig bewust van wat er gaande is. En wij proberen het juiste te
doen, ook als Donald Trump dat niet doet.

Het gevolg is een tweesporen-presidentschap.

Neem het buitenlandbeleid: zowel in het openbaar als binnenskamers toont
president Trump een voorliefde voor autocratische leiders en dictators, zoals
president Vladimir Poetin van Rusland en de Noord-Koreaanse leider Kim Jung-un.
Daarbij maakt hij niet de indruk dat hij enige oprechte waardering heeft voor
onze banden met geallieerde, gelijkgestemde naties.

Wie goed kijkt, ziet echter dat de rest van de regering een heel ander spoor
volgt, waarbij een land als Rusland ter verantwoording wordt geroepen voor
ongewenste bemoeienis en daarvoor gestraft wordt, en waarbij bondgenoten over de
hele wereld als gelijken worden behandeld in plaats van te worden weggezet als
concurrenten.

Wat Rusland betreft, was de president bijvoorbeeld onwillig om zoveel van
Poetins spionnen uit te zetten als vergelding voor de vergiftiging van een
voormalige Russische spion in Engeland. Wekenlang klaagde hij dat hooggeplaatste
stafleden toestonden dat hij tot steeds verdere confrontatie met Rusland werd
gedwongen en uitte hij zijn frustratie over het feit dat de Verenigde Staten
doorgingen met sancties opleggen aan Rusland vanwege het kwaadaardige gedrag van
dat land. Maar het Nationaal Veiligheidsteam wist beter - die acties waren
noodzakelijk om Moskou ter verantwoording te roepen.

Dat is niet het werk van de zogenaamde 'diepe staat'. Dat is het werk van de
stabiele staat.

Vanwege deze door velen geconstateerde instabiliteit, werd er binnen het kabinet
al snel gefluisterd over het inzetten van het 25ste Amendement. Daarmee zou een
complex proces voor het afzetten van de president in werking worden gezet. Maar
niemand wilde het land in een constitutionele crisis storten. Daarom blijven we
doen wat we kunnen om de regering in de juiste richting te sturen totdat dit -
op welke manier dan ook - voorbij is.

Onze diepere zorg is niet wat Trump het presidentschap heeft aangedaan, maar
eerder wat wij als natie hem ons hebben laten aandoen. Wij zijn met hem diep
gezonken en hebben laten gebeuren dat het maatschappelijk debat van alle
beschaafdheid is ontdaan.

Senator John McCain heeft het nog het best gezegd in zijn afscheidsbrief. Alle
Amerikanen zouden zich zijn woorden moeten aantrekken en moeten breken met deze
valse stammenstrijd, met als hoger doel ons te verenigen in onze gedeelde
waarden en onze liefde voor dit geweldige land.

Senator McCain is ons dan ontvallen, maar zijn voorbeeld niet - een leidende
ster in het weer eerbaar maken van het openbare leven en onze nationale dialoog.
Trump is misschien bang voor zulke eerbare mannen, maar wij zouden ze op een
voetstuk moeten plaatsen.

Er is binnen de regering een stil verzet gaande van mensen die ervoor kiezen om
ons land op de eerste plaats te zetten. Het echte verschil moet echter worden
gemaakt door gewone burgers die verder kijken dan de politiek, de ander de hand
toesteken en besluiten alle etiketten af te schaffen tot we er nog maar één
hebben: Amerikanen. (Vertaling Leo Reijnen)


--------------------------

DE KANTTEKENINGEN VAN BERT LANTING

'Geen echte Republikein'

Hier klinkt duidelijk de frustratie door van de traditionele Republikeinen over
Trump, die als een soort koekoeksjong hun partij heeft overgenomen. Van de
vertrouwde Republikeinse waarden trekt hij zich niets aan.

'Diepe staat' of 'stabiele'?

Hier probeert de schrijver zich al bij voorbaat in te dekken tegen het verwijt
dat de 'gevestigde machten' Trump tegenwerken. Maar Trumps aanhangers zullen de
'stabiele staat' toch zien als de gehate 'diepe staat'.

praten over afzetten Trump

Als er inderdaad serieus is gepraat over het inzetten van het 25ste Amendement,
is dit het spectaculairste deel van het stuk. Met steun van de meerderheid van
het kabinet kan de vicepresident de president ongeschikt verklaren om zijn taken
uit te voeren. Maar het is riskant: tweederde van het Congres moet het
goedkeuren. Dat is heel onwaarschijnlijk.

McCain duikt weer op

Ook hier klinkt weer de heimwee naar de oude Republikeinse Partij door. Trumps
vijand McCain stond voor dialoog en verdraagzaamheid, terwijl de partij onder
Trump voor politieke confrontatie kiest.

Dwarsbomen van Trump

Dit is ook de strekking van het boek van Bob Woodward. Trumps medewerkers laten
zijn plannen soms letterlijk in de prullenmand verdwijnen. Voor Trump is het een
bewijs dat de 'diepe staat' hem dwarszit.

'Geen schurk, maar held'

Hier verraadt de anonieme schrijver zijn motief. Kennelijk gaat hij gebukt onder
de kritiek op Trumps medewerkers. In plaats van hoon verdienen zij lof voor hun
pogingen de president te beteugelen. IJdelheid, vinden critici.

Tweesporen presidenschap

Hier slaat hij de spijker op de kop. Inderdaad staat het feitelijke
Ruslandbeleid van de VS volkomen haaks op de bewondering die Trump aan de dag
legt voor Poetin en zijn wens om de betrekkingen te verbeteren.




Bekijk de oorspronkelijke pagina:

LOAD-DATE: 6 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              37 of 170 DOCUMENTS



                                 de Volkskrant

                            7 september 2018 vrijdag

'Ik maak deel uit van het verzet...'

BYLINE: BERT LANTING

SECTION: Ten Eerste; Blz. 5

LENGTH: 1481 woorden



HIGHLIGHT: Wat schrijft de hoge functionaris in de anonieme brief in The New
York Times? Een integrale vertaling, met kanttekeningen van Bert Lanting.

DE ANONIEME BRIEF

President Trump wordt op de proef gesteld op een manier die geen enkele
Amerikaanse leider ooit heeft meegemaakt. Het is niet alleen de almaar groeiende
dreiging van de speciale aanklager. Of dat het land zo bitter verdeeld is over
Trumps leiderschap. Of zelfs dat zijn partij de meerderheid in het Huis van
Afgevaardigden straks misschien verliest aan een oppositie die erop gebrand is
hem ten val te brengen.



Het dilemma - dat hij niet helemaal lijkt te begrijpen - is dat veel hogere
beambten in zijn eigen regering van binnenuit erg hun best doen om een deel van
zijn plannen en slechtste ingevingen te dwarsbomen.

Ik kan het weten. Ik ben een van hen.

Voor de duidelijkheid: ons 'verzet' is niet dat van het linkse volksdeel. Wij
willen dat deze regering een succes wordt en zijn van mening dat veel van het
huidige beleid Amerika nu al veiliger en welvarender heeft gemaakt.

Wij vinden echter dat onze eerste plicht die aan ons land is, en de president
blijft zich gedragen op een manier die schadelijk is voor de gezondheid van onze
republiek.

Daarom hebben veel door Trump benoemde functionarissen gezworen om te doen wat
ze kunnen om onze democratische instellingen te behouden en de meer onbesuisde
impulsen van Trump in te dammen tot hij president af is.

De kern van het probleem is dat de president amoreel is. Iedereen die met hem
werkt, weet dat er geen kernwaarden lijken te zijn waardoor hij zich bij zijn
beslissingen laat leiden.

Hoewel hij als Republikeins kandidaat is gekozen, toont de president weinig
affiniteit met de idealen die van oudsher door de conservatieven worden beleden:
vrije gedachten, vrije markt en vrije mensen. In het beste geval bewijst hij
lippendienst aan deze idealen bij vooraf uitgeschreven gelegenheden. In het
slechtste geval valt hij ze rechtstreeks aan.

Niet alleen bestookt Trump de massa met zijn opvatting dat de pers 'de vijand
van het volk' is, maar hij vertoont in het algemeen antidemocratische en tegen
vrije handel gerichte neigingen.

Begrijp me niet verkeerd. Er zijn lichtpuntjes die door de welhaast
onophoudelijk negatieve berichtgeving over deze regering over het hoofd worden
gezien: effectieve deregulering, een historische belastinghervorming, een
steviger militair apparaat, en zo meer.

Maar die successen zijn behaald ondanks en niet dankzij de leiderschapsstijl van
de president: onbezonnen, vijandig, kinderachtig en ineffectief.

Van het Witte Huis tot ministeries en publieke instellingen geven hogere
beambten in privégesprekken toe hoe ze dagelijks versteld staan van de orders en
daden van de opperbevelhebber. De meesten proberen uit alle macht hun
werkzaamheden af te schermen van Trumps grillen.

In bijeenkomsten houdt hij zich niet aan het onderwerp en laat hij de discussie
ontsporen; hij vervalt in zich steeds herhalende tirades en zijn impulsiviteit
leidt tot halfbakken, slecht geïnformeerde en soms roekeloze besluiten die dan
later weer moeten worden rechtgezet.

'Je kunt gewoon totaal niet voorspellen of hij niet van het ene op het andere
moment van mening zal veranderen', klaagde een topbeambte onlangs tegen mij. Hij
was tot wanhoop gedreven tijdens een ontmoeting in het Oval Office waarin de
president een draai van 180 graden maakte over een belangrijk beleidsbesluit dat
hij amper een week eerder had genomen.

Dit onvoorspelbare bedrag zou nog verontrustender zijn als er in en rond het
Witte Huis niet een aantal onbezongen helden rondliepen. Enkele van zijn
assistenten zijn door de media weggezet als schurken. Maar achter de schermen
hebben zij zich grote moeite getroost om slechte besluiten niet verder te laten
komen dan de West Wing, ook al zijn zij daar duidelijk niet altijd in geslaagd.


Het is misschien een schrale troost in dit chaotische tijdsgewricht, maar
Amerikanen moeten niet vergeten dat er ook nog volwassenen in het spel zijn. Wij
zijn ons volledig bewust van wat er gaande is. En wij proberen het juiste te
doen, ook als Donald Trump dat niet doet.

Het gevolg is een tweesporen-presidentschap.

Neem het buitenlandbeleid: zowel in het openbaar als binnenskamers toont
president Trump een voorliefde voor autocratische leiders en dictators, zoals
president Vladimir Poetin van Rusland en de Noord-Koreaanse leider Kim Jung-un.
Daarbij maakt hij niet de indruk dat hij enige oprechte waardering heeft voor
onze banden met geallieerde, gelijkgestemde naties.

Wie goed kijkt, ziet echter dat de rest van de regering een heel ander spoor
volgt, waarbij een land als Rusland ter verantwoording wordt geroepen voor
ongewenste bemoeienis en daarvoor gestraft wordt, en waarbij bondgenoten over de
hele wereld als gelijken worden behandeld in plaats van te worden weggezet als
concurrenten.

Wat Rusland betreft, was de president bijvoorbeeld onwillig om zoveel van
Poetins spionnen uit te zetten als vergelding voor de vergiftiging van een
voormalige Russische spion in Engeland. Wekenlang klaagde hij dat hooggeplaatste
stafleden toestonden dat hij tot steeds verdere confrontatie met Rusland werd
gedwongen en uitte hij zijn frustratie over het feit dat de Verenigde Staten
doorgingen met sancties opleggen aan Rusland vanwege het kwaadaardige gedrag van
dat land. Maar het Nationaal Veiligheidsteam wist beter - die acties waren
noodzakelijk om Moskou ter verantwoording te roepen.

Dat is niet het werk van de zogenaamde 'diepe staat'. Dat is het werk van de
stabiele staat.

Vanwege deze door velen geconstateerde instabiliteit, werd er binnen het kabinet
al snel gefluisterd over het inzetten van het 25ste Amendement. Daarmee zou een
complex proces voor het afzetten van de president in werking worden gezet. Maar
niemand wilde het land in een constitutionele crisis storten. Daarom blijven we
doen wat we kunnen om de regering in de juiste richting te sturen totdat dit -
op welke manier dan ook - voorbij is.

Onze diepere zorg is niet wat Trump het presidentschap heeft aangedaan, maar
eerder wat wij als natie hem ons hebben laten aandoen. Wij zijn met hem diep
gezonken en hebben laten gebeuren dat het maatschappelijk debat van alle
beschaafdheid is ontdaan.

Senator John McCain heeft het nog het best gezegd in zijn afscheidsbrief. Alle
Amerikanen zouden zich zijn woorden moeten aantrekken en moeten breken met deze
valse stammenstrijd, met als hoger doel ons te verenigen in onze gedeelde
waarden en onze liefde voor dit geweldige land.

Senator McCain is ons dan ontvallen, maar zijn voorbeeld niet - een leidende
ster in het weer eerbaar maken van het openbare leven en onze nationale dialoog.
Trump is misschien bang voor zulke eerbare mannen, maar wij zouden ze op een
voetstuk moeten plaatsen.

Er is binnen de regering een stil verzet gaande van mensen die ervoor kiezen om
ons land op de eerste plaats te zetten. Het echte verschil moet echter worden
gemaakt door gewone burgers die verder kijken dan de politiek, de ander de hand
toesteken en besluiten alle etiketten af te schaffen tot we er nog maar één
hebben: Amerikanen. (Vertaling Leo Reijnen)


--------------------------

DE KANTTEKENINGEN VAN BERT LANTING

'Geen echte Republikein'

Hier klinkt duidelijk de frustratie door van de traditionele Republikeinen over
Trump, die als een soort koekoeksjong hun partij heeft overgenomen. Van de
vertrouwde Republikeinse waarden trekt hij zich niets aan.

'Diepe staat' of 'stabiele'?

Hier probeert de schrijver zich al bij voorbaat in te dekken tegen het verwijt
dat de 'gevestigde machten' Trump tegenwerken. Maar Trumps aanhangers zullen de
'stabiele staat' toch zien als de gehate 'diepe staat'.

praten over afzetten Trump

Als er inderdaad serieus is gepraat over het inzetten van het 25ste Amendement,
is dit het spectaculairste deel van het stuk. Met steun van de meerderheid van
het kabinet kan de vicepresident de president ongeschikt verklaren om zijn taken
uit te voeren. Maar het is riskant: tweederde van het Congres moet het
goedkeuren. Dat is heel onwaarschijnlijk.

McCain duikt weer op

Ook hier klinkt weer de heimwee naar de oude Republikeinse Partij door. Trumps
vijand McCain stond voor dialoog en verdraagzaamheid, terwijl de partij onder
Trump voor politieke confrontatie kiest.

Dwarsbomen van Trump

Dit is ook de strekking van het boek van Bob Woodward. Trumps medewerkers laten
zijn plannen soms letterlijk in de prullenmand verdwijnen. Voor Trump is het een
bewijs dat de 'diepe staat' hem dwarszit.

'Geen schurk, maar held'

Hier verraadt de anonieme schrijver zijn motief. Kennelijk gaat hij gebukt onder
de kritiek op Trumps medewerkers. In plaats van hoon verdienen zij lof voor hun
pogingen de president te beteugelen. IJdelheid, vinden critici.

Tweesporen presidenschap

Hier slaat hij de spijker op de kop. Inderdaad staat het feitelijke
Ruslandbeleid van de VS volkomen haaks op de bewondering die Trump aan de dag
legt voor Poetin en zijn wens om de betrekkingen te verbeteren.




Bekijk de oorspronkelijke pagina:

LOAD-DATE: 6 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              38 of 170 DOCUMENTS



                                 de Volkskrant

                           6 september 2018 donderdag

De kleine man

BYLINE: BEREND JAN BOCKTING

SECTION: V Opening; Blz. 4, 5, 6

LENGTH: 1417 woorden



HIGHLIGHT: Regisseur Matteo Garrone ( 49 ) keerde voor zijn film Dogman terug
naar het door misdaad verscheurde Napels, waar hij eerder maffia-epos Gomorra
maakte. De hoofdrolspeler, Marcello Fonte, vond hij ter plekke. Een revelatie.


Interview | Matteo Garrone


'Een moderne versie van Buster Keaton.' Dat zag de vermaarde Italiaanse
filmmaker Matteo Garrone (Gomorra, 2008) toen hij tegen de ster van zijn nieuwe
film Dogman aanliep, Marcello Fonte. Fonte, toen 39, had tot dan toe slechts in
de marges van de filmwereld geopereerd als amateuracteur. Hij is een
karakteristieke verschijning - 1 meter 60 klein, ingevallen wangen, korte nek,
grote uitstekende oren, geprononceerd gebit en gezegend met een verfijnd
arsenaal aan gezichtsuitdrukkingen.



Garrone (49) had duidelijk voor ogen wat voor hoofdrolspeler hij wilde, vertelde
hij eerder dit jaar op het filmfestival van Cannes, een dag voor Fonte de prijs
voor beste acteur in ontvangst zou nemen. De hondenman moest een iele,
vriendelijke en bangige hondenverzorger zijn. Een man die zich tegen zijn zin
laat meeslepen door de brute overredingskracht van de Camorra, de Napolitaanse
maffia. Dogman is gebaseerd op een waargebeurd misdaadverhaal.

'Ik zocht een man die komisch én tragisch tegelijk kan spelen', zegt Garrone.
'Iemand met een veelzijdige en sprekende expressie; geestig in de scènes met de
honden, lief tijdens de momenten met zijn dochter, angstig tegenover de
maffialui.' Op zoek naar ongepolijst acteertalent bezocht Garrone in een
buurthuis audities voor een toneelstuk speciaal bedoeld voor voormalige
gevangenen. Op deze manier vond hij ook een deel van de cast voor zijn
anti-maffiafilm Gomorra, zijn geruchtmakende en ruige schets van het
uitzichtloze Napolitaanse beroepsmisdaadleven. Die film betekende tien jaar
geleden zijn doorbraak op het internationale filmpodium. Ditmaal viel Garrones
oog niet op een auditerende ex-crimineel, maar op de conciërge van het
buurthuis. 'Dat was Marcello. Hij woonde er zelfs en viel die middag toevallig
in voor een gevangene. Hij had alles wat ik zocht. Fysiek is hij perfect, maar
hij speelt juist subtiel, hij doet eigenlijk het meest met zijn ogen.'

Met Dogman keert Garrone - fors postuur, handen als kolenschoppen, converserend
in vertraagd Engels met zwaar Italiaans accent - na zijn reality-tv-satire
Reality (2012) en zijn wat malle sprookjesfilm Tale of Tales (2015) terug naar
het bikkelharde en aardse realisme van Gomorra en L'imbalsamatore (2002). Deze
films speelden zich net als Dogman af in de vervallen buitengebieden van Napels.


Hij werd ertoe gedwongen door de omstandigheden, dat wel. Garrone werkt al enige
tijd aan een live-action verfilming van Pinocchio en moest tien maanden
overbruggen tot een beoogde specialeffectsmaker beschikbaar was. De productie
van Dogman paste precies in het gat, verklaart hij. 'Ik was er ook wel aan toe:
Tale of Tales bezorgde me ook al zo veel technische problemen, er wordt gezegd
dat Pinocchio het einde van mijn carrière zal betekenen. Dogman steekt qua
productie veel minder ingewikkeld in elkaar. De filmlocatie was als een studio,
iedereen was relaxed.'

Ditmaal streek hij neer in het kustdorpje Villaggio Coppola, ten noorden van
Napels en berucht Camorra-bolwerk. Zonder ironie: 'Ik voel me hier thuis.' Dan:
'Het is een locatie als een modern westerndorpje, vol dreiging, waar iedereen
elkaar kent. De relatie tussen Marcello en de rest van de gemeenschap is
cruciaal voor het verhaalverloop: de film laat zien hoe een niet-gewelddadige
man door zijn omgeving toch tot geweld wordt gedwongen.'

Garrone zet de kleine Marcello tegenover de brute, in trainingspak gestoken
bullebak Simoncino (Edoardo Pesce) , een impulsief, gewelddadig en
coke-verslaafd lid van de lokale misdaadkliek. Gaandeweg ontvouwt zich een
David-tegen-Goliath-achtige strijd, waarbij de kleine man, aandoenlijk omringd
door een entourage van honden, steeds wanhoperige pogingen doet zijn waardigheid
te behouden. Maar noem Dogman geen wraakfilm, zegt Garrone. 'Marcello ondergaat
geen standaardtransformatie van brave burger naar slechterik. Dat zou te
zwart-wit zijn. Hij zoekt slechts naar eenvoudig, menselijk respect. Geweld
probeert hij tot het laatste moment te ontlopen. Daarin schuilt een grote
tragedie, die je op deze locatie overal ziet: hoe geweld langzaam de levens
binnendringt van mensen die zelf volledig vreedzaam leven.'

Garrone baseerde het verhaal van de hondenman op het boek Fattacci (1997) van
Vincenzo Cerami, met vier waargebeurde misdaadverhalen over 'de onzichtbare
draad die slachtoffers en beulen verbindt'. Over hoe slachtoffers soms daders
worden, bovendien. Hetzelfde boek stond aan de basis van L'imbalsamatore ('de
beste film die ik heb gemaakt'), waarin een lilliputter annex dierenopzetter in
een situatie als die van Marcello belandt.

Staat Marcello's strijd symbool voor die van de gewone man in Italië, een land
dat de afgelopen jaren politiek agressiever is geworden? Zoekt Garrone mogelijk
parallellen met ontluikend fascisme? 'Dit is in de eerste plaats een portret van
een man en dat portret kan best een metafoor zijn, maar mijn land is te complex,
het bestaat uit zo veel puzzelstukjes die elkaar onderling beïnvloeden, om
Marcello's leven hiermee te kunnen vergelijken. Persoonlijk herken ik vooral
Marcello's angst. Op een ander niveau dan het zijne, maar toch. Ik maak me
altijd zorgen dat ik op de een of andere manier vast kom te zitten in andermans
nachtmerrie. Iemand die een misdaad pleegt en mij erin meesleurt, zoiets. Het
kan altijd volledig misgaan in het leven, dat heeft de menselijke geschiedenis
afdoende bewezen.'

De titel van zijn film dan - knipoogt Garrone met Dogman naar Spider-Man en
Batman? Wil hij iets zeggen over de superheldenfilms van nu? De regisseur
grinnikt. 'Ik hou van superheldenfilms, als ze goed zijn gemaakt tenminste. In
dit geval heeft het hoofdpersonage een heel vriendelijke relatie met honden. Hij
slaapt en eet met honden, riskeert zijn leven voor ze, vandaar de titel. De
honden tonen Marcello's vriendelijke, zorgzame aard.'

Toch is de superheldenvergelijking niet zo vreemd. Dogman schetst een strijd
tussen twee mannen die lichamelijk elkaars tegenpolen zijn. Het is een film die
je eerst en vooral voelt, tot diep in je lijf. Wat inspireerde hem om zo'n
woeste, fysieke film te maken? Garrone veert op: 'Je vraagt naar de stijl van
mijn film? Ik krijg altijd vragen over wat er in de film gebeurt, over mijn
boodschap of de metaforen die ik al dan niet gebruik, maar we vergeten vaak te
praten over het belangrijkste: hóé je het verhaal vertelt. Als we het hebben
over de Zonnebloemen van Van Gogh gaat het ook over zijn schildertechniek, niet
over zijn keuze om zonnebloemen te schilderen.'

Hij vervolgt: 'Ik was ooit schilder. Mijn visuele benadering van een film -
welke kleuren wil ik benadrukken, hoe film ik de gezichten van mijn personages -
is voor mij het belangrijkste onderdeel van een film. Ik voel me nog steeds een
schilder, wat dat betreft.'

Tijdens het filmen ontdekte hij een gelijkenis tussen de eenzaamheid van zijn
hoofdpersonage en de wijze waarop Edward Hopper mensen schilderde, die in hun
eentje lijken te verdwalen in hun omgeving. 'Dat was vooraf niet eens de
bedoeling, maar het kwam er zo uit. Ik zocht wel naar een duidelijke retrostijl:
in de kleding, de belichting. De hele verschijning van Marcello is vrij retro.
Ook met het beeld laat ik zo zien hoe hij ermee worstelt om in de huidige wereld
te leven.'

BEVROREN HOND

De Palm Dog, de jaarlijkse Britse knipoogfilmprijs voor de best acterende hond
op het filmfestival van Cannes, ging dit jaar naar de chihuahua die tijdens een
inbraakscène in Dogman in een vriezer wordt gestopt, om op het nippertje te
worden gered door hoofdpersonage Marcello. Regisseur Matteo Garrone, met vette
grijns: 'Als dit het begin is van meer prijzen, dan kan ik me geen beter begin
wensen.' Een dag later werd zijn hoofdrolspeler Marcello Fonte op het festival
bekroond met de prijs voor beste acteur.

INFILTRANT WORDT FIGURANT

Dogman-hoofdrolspeler Marcello Fonte had vóór zijn ontdekking jarenlang
tevergeefs geprobeerd op te vallen in de filmwereld. Het sterkste verhaal over
die periode speelt zich af op de set van Gangs of New York (2002), Martin
Scorseses 19de-eeuwse bende-epos, dat deels in de Cinecittà filmstudios in Rome
werd opgenomen. Fonte nam de metro naar de set, wandelde naar de
kostuumafdeling, zei dat 'de regisseur' hem had gestuurd en werd pardoes
aangekleed voor een figurantenrol, terwijl Scorsese van niets wist. Na de
bekroning van zijn vertolking in Dogman dook een foto op van Fonte naast Gangs
of New York-hoofdrolspeler Leonardo DiCaprio.




Bekijk de oorspronkelijke pagina: , ,

LOAD-DATE: 5 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              39 of 170 DOCUMENTS



                                 de Volkskrant

                           5 september 2018 woensdag

Ode van Jesse Klaver lijkt verdacht veel op lofzang van Vincent Bijlo

BYLINE: DION MEBIUS

SECTION: Ten Eerste; Blz. 2

LENGTH: 462 woorden


De veelbesproken ode van Jesse Klaver, die de GroenLinks-politicus vorige week
bracht aan de gewone, hardwerkende Nederlander, vertoont opvallende
gelijkenissen met een eerdere lofzang van Vincent Bijlo. De cabaretier, die zijn
eigen ode wijdde aan Nederlandse verpleegkundigen, is door Klaver niet om
toestemming gevraagd voor gebruik. Zelf ontkent GroenLinks het idee te hebben
gekopieerd.



Een deel van zijn ode bracht Bijlo vorig jaar in een uitzending van RTL Late
Night. De volledige versie zette hij zelf online. In de video is te zien dat de
cabaretier zijn lofzang begint met precies dezelfde zinnen als Klaver vorige
week tijdens zijn optreden in Laat op één. 'Dit is een ode. Aan de handen die
helpen.'

Daar houdt de vergelijking niet op. Waar Bijlo spreekt over 'een ode aan oren
die luisteren', 'ogen die kijken', 'het hoofd dat altijd klaarstaat' en 'de
voeten die rennen, vliegen, draven, altijd moeten', heeft Klaver het over een
ode aan onder meer 'de ogen die opletten' en 'de harten die horen'. En net als
Bijlo in 2017 grijpt Klaver in het verloop van zijn speech meermaals terug op de
zinsnede 'dit is een ode'.

Klavers speech 'leunt heel zwaar' op de tekst van Bijlo, zegt de cabaretier
zelf. Mogelijk heeft de politicus niet om toestemming gevraagd omdat Bijlo
openlijk GroenLinks-lid is, speculeert hij. 'In dit geval vind ik het niet zo
erg, maar dat komt ook doordat hij van dezelfde politieke kleur is. Was het niet
Klaver maar Thierry Baudet die mijn tekst had gebruikt, dan had ik dat wel veel
minder gevonden.'

GroenLinks ontkent desgevraagd dat Klaver leentjebuur heeft gespeeld bij Bijlo.
'Ik heb het nagevraagd, maar niemand bij ons kende de ode van Vincent Bijlo',
aldus een woordvoerder van GroenLinks. 'Jammer eigenlijk, want het is een heel
mooie, poëtische tekst. Extreem toevallig dat de eerste zin hetzelfde is.'

In 2016 vroeg Zondag met Lubach al eens aandacht voor weinig originele teksten
van Klaver. Zinnen als 'we verkiezen hoop boven vrees' en 'mijn moeder was
twintig toen ze mij kreeg' kwamen bijna een op een overeen met die van Barack
Obama in diens campagne voor het Amerikaanse presidentschap.

De GroenLinks-leider reageerde gevat met een foto waarop hij naar Zondag met
Lubach keek, zoals Obama eerder naar The Daily Show, een verwijzing naar de
grote overeenkomsten tussen de twee tv-programma's.

Klavers ode kwam vorige week in het nieuws toen bleek dat KRO-NCRV, de omroep
achter Laat op één, GroenLinks had verzocht om de opnames ervan te verwijderen.
GroenLinks had de lofzang, die de afgelopen week uitgroeide tot mikpunt van spot
in de media, verspreid via de eigen kanalen. Volgens KRO-NCRV had de partij
vooraf om toestemming moeten vragen voor het gebruik van de beelden.




Bekijk de oorspronkelijke pagina:

LOAD-DATE: 4 September 2018

LANGUAGE: DUTCH; NEDERLANDS

GRAPHIC: Jesse Klaver

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              40 of 170 DOCUMENTS



                                 de Volkskrant

                            3 september 2018 maandag

Dividendbelasting

BYLINE: PETER GIESEN

SECTION: Opinie en Debat; Blz. 17

LENGTH: 393 woorden


commentaar


De afschaffing van de dividendbelasting ondermijnt het politieke midden en
versterkt het wantrouwen.

De halsstarrige weigering van premier Rutte om de afschaffing van de
dividendbelasting te herzien schaadt het aanzien van de politiek. Zij bevestigt
het beeld dat de gevestigde politieke partijen de belangen van het grote
bedrijfsleven zwaarder laten wegen dan die van gewone burgers.



De afschaffing van de dividendbelasting is meer dan een dure maatregel waarvan
vrijwel niemand het nut inziet. Sinds de kredietcrisis van 2008 is het
wantrouwen tegen de politieke en financiële elite sterk gegroeid. Niet alleen
immigratie, maar ook de onvrede over toenemende sociale ongelijkheid is een
oorzaak van de opmars van het populisme. Terwijl de fat cats in het
bedrijfsleven meer gingen verdienen, stagneerden de inkomens van de meeste
werknemers.

Men zou verwachten dat de VVD zich rekenschap zou geven van deze veranderde
stemming. Zij bedreigt immers de middenpartijen waartoe de liberalen ook
behoren. Daar blijkt echter niets van.

Sinds premier Rutte tijdens de formatie de afschaffing van de dividendbelasting
uit zijn hoge hoed toverde, heeft hij de slag om de publieke opinie verloren.
Zelfs het bedrijfsleven hecht weinig belang aan een plan dat slechts drie grote
bedrijven ten goede komt: Shell, Unilever en AkzoNobel. Alleen Unilever-topman
Paul Polman verdedigde de maatregel. Omdat hij zo alleen staat en direct
belanghebbende is, kreeg zijn optreden iets potsierlijks.

De coalitiepartners D66 en ChristenUnie verklaren openlijk tegen te zijn, maar
zij leggen zich neer bij de afschaffing ter wille van het coalitiebelang. Niet
ten onrechte noemde D66-coryfee Terlouw deze opstelling 'ondemocratisch'. Met
powerplay drukt de VVD een plan door dat niet in haar verkiezingsprogramma
stond, tegen de zin van een meerderheid van de Kamer.

Niettemin zet Rutte keihard door, zonder enig draagvlak. De houding van de VVD
versterkt het wantrouwen in de politiek. Zij wekt de verdenking dat premier
Rutte, zelf ex-werknemer van Unilever, te gemakkelijk luistert naar de lobby van
het grote bedrijfsleven. De afschaffing van de dividendbelasting ondermijnt
daarmee het politieke midden waaraan Nederland zijn stabiliteit en verstandige
compromiscultuur te danken heeft.

Met powerplay drukt de VVD een plan door




Bekijk de oorspronkelijke pagina:

LOAD-DATE: 2 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              41 of 170 DOCUMENTS



                                 de Volkskrant

                            3 september 2018 maandag

Kabinet Big Food

SECTION: Economie; Blz. 21

LENGTH: 555 woorden


Teun van de Keuken vraagt zich af


We worden geregeerd door een cynisch kabinet. Het handelt in het belang van de
multinationals, maar verkoopt zijn plannen alsof het de gewone burger dient. Nu
weer met het Nationaal Preventieakkoord.



Want let op: je kunt een plan hebben, een pakket aan maatregelen zelfs, maar als
je echt iets wilt bereiken dan pak je het groter aan. Dan sluit je een Nationaal
Preventieakkoord. Dat klinkt meteen lekker. Dat heeft Rutte III gedaan. Om
Nederland gezonder te maken heeft het ministerie van VWS met verschillende
partijen afspraken gemaakt om roken en alcoholgebruik terug te dringen en
overgewicht aan te pakken. Het valt nog te bezien hoe hard de maatregelen
afgedwongen kunnen worden. Het ministerie schrijft zelf dat 'alle betrokken
partijen elkaar kunnen aanspreken op deze afspraken.' Aanspreken! Nou, nou, poe,
poe.

Nu zijn de plannen voor de aanpak van overgewicht uitgelekt. Mocht u er veel van
hebben verwacht, dan moet ik u teleurstellen. Geen suikertaks (zelfs niet, zoals
in Engeland, op frisdrank), noch het terugdraaien van de zo schadelijke
btw-verhoging op groente en fruit. Nee, houd u vast: door een belastingmaatregel
wordt lightfrisdrank goedkoper. Dus: groente en fruit (gezond) worden duurder,
frisdrank met nepsuiker (niks gezonds aan) wordt een paar cent per liter
goedkoper en frisdrank met suiker (ongezond) houdt dezelfde prijs. Hoe moet dit
mensen nu stimuleren dikmaakdrankjes te laten staan? Wat ze er voorheen voor
betaalden, betalen ze nog steeds.

Dit plan is fantasieloos en totaal niet ambitieus. Geen enkel idee hoe mensen
gestimuleerd kunnen worden om in plaats van cola of andere zoete drankjes water
of thee te drinken, geen ambitie het leven van mensen drastisch ten goede te
veranderen, geen gedachten om de samenleving minder obesogeen (zoals
voedingshoogleraar Jaap Seidell dat noemt) te maken, zodat we niet op elke
straathoek worden blootgesteld aan de verlokkingen van ongezond rommelvoer. Het
enige wat het plan biedt: drink geen cola met suiker, maar cola met nepsuiker.
Als we maar cola blijven drinken, lijkt het devies. Te makkelijk en een beetje
dom. Onze hang naar zoetigheid, die duivelse verleider, zal er niet door
afnemen.

Waarom geen suikertaks die het voor klanten minder aantrekkelijk maakt om
frisdrank te kopen? Waarom een maatregel nemen die ons geld kost - het
afschaffen van een belasting op lightfrisdranken - in plaats van een
suikerbelasting die ons geld oplevert? Omdat Rutte III volkomen aan de leiband
van het bedrijfsleven loopt. De voedingsindustrie wil geen belasting op haar
suikerdrankjes en dus komt die er niet. Een symbolische maatregel waardoor
lightdrankjes goedkoper worden juicht Big Food alleen maar toe. Bij Coca-Cola
zullen ze de champagnekurken hebben laten knallen. Het kost ze geen cent en ze
zullen er geen liter minder frisdrank om verkopen.

Na het verhogen van de btw op groente en fruit en de peperdure verlaging van de
dividendbelasting blijkt andermaal dat dit kabinet maar één belang dient: dat
van de multinationals. Als die tevreden zijn, dan zal de volksgezondheid Mark
Rutte en trawanten een rotzorg zijn. We worden geregeerd door een coalitie van
Unilever en Coca-Cola.

Tips voor Teun? Stuur ze liefst met foto, naar t.vandekeuken@volkskrant.nl




Bekijk de oorspronkelijke pagina: ,

LOAD-DATE: 2 September 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              42 of 170 DOCUMENTS



                                 de Volkskrant

                           1 september 2018 zaterdag

Worstelen met Yanis in het oog van de storm

BYLINE: DOOR FRANK HENDRICKX EN YVONNE HOFS FOTO JIRI BULLER

SECTION: Zaterdag; Blz. 3

LENGTH: 2566 woorden



HIGHLIGHT: Hij was pas net minister van Financiën of Jeroen Dijsselbloem werd al
voorzitter van de Eurogroep. In zijn boek kijkt hij terug op de zware crisis die
hij met zijn Europese collega's het hoofd moest bieden.


Het gevecht om de eurozone


Jeroen Dijsselbloem is weer alleen. Geen voorlichter, geen chauffeur, geen
trouwe ambtenaren in zijn kielzog. De voormalige voorzitter van de Eurogroep
speurt zelf de gevels van de panden in Den Haag af op zoek naar de redactie van
de Volkskrant. Het overhemd en de stropdas heeft hij ingeruild voor een polo.



Bijna vijf jaar lang zat hij in het oog van een orkaan die de eurozone deed
kraken. Met één opmerking kon Dijsselbloem miljarden euro's op de beurzen laten
verdampen. Your minister is moving the markets, kregen zijn medewerkers eens te
horen. Hij clashte met de Griekse minister Yanis Varoufakis, laveerde langs de
Grexit-dreigementen van de Duitse minister Wolfgang Schäuble en keek verwonderd
toe hoe een deel van de VVD-fractie in opstand kwam tegen premier Rutte om te
voorkomen dat er nog één Nederlandse cent naar de Grieken zou gaan.

Het staat allemaal beschreven in Dijsselbloems boek over zijn jaren als
Eurogroepvoorzitter, De Eurocrisis - Het verhaal van binnenuit. Had hij met het
oog op de verkoopcijfers niet een wat sappiger titel kunnen bedenken? Zoals
'Lange nachten met Yanis'? 'Zeker. Maar een saaie titel past gewoon beter mijn
karakter', zegt hij niet zonder zelfspot, gezeten achter een bekertje
automatenkoffie.

In de beeldvorming is Dijsselbloem de tegenpool van Varoufakis, die eerder een
boek over de eurocrisis schreef. Ze belichamen de twee kampen in de strijd om de
ziel van de euro. Het ene kamp pleitte voor mededogen met de Grieken en
schuldverlichting, het andere hamerde erop dat Griekenland de afspraken in de
monetaire unie moest nakomen.

'Veel mensen denken dat mijn boek een reactie is op Varoufakis' boek', zegt
Dijsselbloem. 'Maar mijn boek beslaat een periode van tien jaar, terwijl hij in
2015 slechts vijf maanden minister van Financiën is geweest. Varoufakis is nooit
een hoofdrolspeler geweest, zelfs in die maanden niet.'

Het laatste noodhulpgeld voor Griekenland is onlangs overgemaakt, maar volgens
Varoufakis is Griekenland er nog net zo erbarmelijk aan toe als voor die hulp.

'De economie groeit weer en de werkloosheid is met 10 procentpunten gedaald,
maar die is nog steeds heel hoog. Dat Griekenland er nog steeds erbarmelijk aan
toe is, is waar. Dat komt door drie fouten. De grootste fout is vóór de crisis
gemaakt door de Grieken zelf. In de zes jaar voor de crisis schoot het
besteedbaar inkomen in Griekenland met 40 procent omhoog. Die welvaartsgroei was
gebaseerd op krediet, niet op echte economische ontwikkelingen. Als je een
economie zo opblaast met goedkope leningen, neem je enorme risico's.

'De tweede fout is gemaakt bij het eerste noodhulpprogramma, in 2010. Toen
hadden we de financiers die geld aan de Griekse banken en de Griekse overheid
hadden geleend, moeten dwingen hun verlies te nemen. Dat is niet gebeurd. In
plaats daarvan zijn die financiers - Europese banken en internationale beleggers
- gered op kosten van de Europese belastingbetaler. Vervolgens bleek het
begrotingstekort in Griekenland niet 12,7 maar 15,4 procent te zijn. De schok en
de boosheid in Europa daarover waren zo groot dat Athene de opdracht kreeg dat
begrotingsgat in drie jaar dichten. Ook dat heeft extra schade aangericht. Die
opgave was niet realistisch.'

Zijn we te hard geweest voor Griekenland?

'We hebben tientallen hervormingen tegelijk verwacht in een land waar de
overheid veel zwakker is dan in Nederland. Hoe moeilijk is het hier al niet om
een hervorming goed door te voeren, zonder dat de Rekenkamer drie jaar later
constateert dat het een rotzooi is geworden? Anderzijds: het ligt niet aan
andere landen dat het Griekse begrotingstekort 15 procent was, dat de
staatsschuld vóór de crisis al rond de 120 procent lag, dat er zoveel
vriendjespolitiek is in dat land, zoveel monopolies ...'

Zullen de Grieken niet in oude gewoonten vervallen nu ze uit het
schuldenprogramma zijn?

'Ze staan onder zware bewaking. Een deel van de schuldenkwijtschelding wordt
afhankelijk gemaakt van de vraag of ze hun zaakjes op orde brengen.'

Maar die kwijtschelding heeft deels al plaatsgevonden. U schrijft dat de Griekse
schuld aan andere eurolanden, circa 246 miljard euro, feitelijk al voor de helft
is afgeschreven doordat de Grieken die pas over tientallen jaren hoeven af te
lossen.

'Volgens het IMF is de schuldenlast desondanks nog steeds onhoudbaar. Daarmee
hebben we dus een drukmiddel. Onder druk van die schuldenlast is er al van alles
gebeurd in Griekenland: betere wetgeving, onafhankelijke instituten,
gedepolitiseerde banken. Mijn grootste zorg is het politieke systeem. Gelukkig
worden de oude partijen inmiddels geleid door een nieuwe generatie politici die
hervormingsgezind zijn en hopelijk verstandig beleid voeren. Daarnaast is het
vooral een kwestie van psychologie: is de motivatie van de Grieken sterk genoeg
om nooit meer afhankelijk te worden van een Europees programma? Ik heb me altijd
gerealiseerd hoe ingrijpend dat programma is geweest. In Griekenland is de
democratie op onderdelen feitelijk buiten werking gesteld. De Grieken kunnen
zelf het best zekerstellen dat ze nooit meer in die situatie komen.'

Het scheelde weinig of Griekenland was uit de euro gezet. De Duitse minister van
Financiën Schäuble stuurde meermaals op een Grexit aan. Denkt u dat hij dat
meende?

'Dat hebben we nooit expliciet besproken, maar Schäuble heeft wel vaak gezegd
dat hij en bondskanselier Merkel hier verschillend over dachten. Ik denk dat
hij, net als ik, wel wist dat Merkel een Grexit nooit zou laten gebeuren. Want
wie zou in dat geval de schuld krijgen van het uiteenvallen van Europa? Niet
Schäuble, maar Merkel. Voor haar wogen de gevolgen van een Grexit voor Europa op
de lange termijn zwaarder. Zij is een zeer voorzichtige politicus, die gelooft
in Europese samenwerking.'

Rutte ging in 2015 ook overstag en stemde in met een derde reddingspakket,
hoewel zijn eigen VVD-fractie daar mordicus tegen was.

'Ik weet niet wat er leefde in de boezem van de VVD, maar Rutte heeft mij nooit
gezegd: we zijn klaar met Griekenland, we gaan nu aansturen op de uitgang. Dan
was het kabinet waarschijnlijk gevallen, want de PvdA wilde dat niet.'

De VVD-fractie voelde zich verraden. De afspraak was: geen cent meer naar de
Grieken.

'Dat is de consequentie van een partijleider die ook premier is. Die gaat in een
internationale context dingen doen waar zijn fractie achteraf niet meer over kan
sputteren. Tenzij die fractie bereid is hem af te zetten en een nieuwe leider
aan te wijzen.'

De VVD ging achteraf wél sputteren. De Kamerfractie, inclusief fractievoorzitter
Halbe Zijlstra, schrijft u, keerde zich tegen de nieuwe noodhulp voor
Griekenland.

'Ja, dat verbaasde me. Als ze hadden doorgezet, was dat mogelijk het einde van
het premierschap van Rutte geweest. Uiteindelijk hebben ze hun keutel
ingetrokken.'

Het was niet de eerste keer dat de Griekenlandcrisis Rutte fataal dreigde te
worden. Tijdens zijn eerste kabinet weigerde gedoogpartner PVV de Europese
noodmaatregelen te steunen. Oppositiepartij PvdA moest de premier aan een
Kamermeerderheid helpen. Dijsselbloem schrijft dat in de PvdA-fractie is
overwogen het kabinet ten val te brengen: de sociaal-democraten zouden het
hulppakket voor Griekenland alleen steunen in ruil voor nieuwe verkiezingen.

Dijsselbloem: 'In Slowakije had de oppositie zo de regering ten val gebracht.
Rücksichtslos. Keihard. Dat leek aantrekkelijk. Toch hebben we er uiteindelijk
van afgezien. Het zou heel cynische politiek geweest zijn, onverantwoordelijk in
een crisis. Zeker is dat de kiezer ons niet beloond heeft voor onze
verantwoordelijke opstelling. Toen we later met de VVD gingen regeren en al die
hervormingen doorvoerden, kregen we ook de kritiek dat we te lief, te soft
waren.'

Waarom moesten we nou zo nodig banken redden met belastinggeld?

'Het faillissement van Lehman Brothers veroorzaakte in 2008 een schok op de
financiële markten. In Europa dacht iedereen daarna: geen grote banken meer
laten omvallen, want dan breekt er paniek uit. Dus namen overheden de schulden
over van beleggers. Die angst voor de reactie van de financiële markten duurde
lang voort. Nog in 2012 werden in elke discussie, of het nou ging over
Griekenland of over Cyprus, de markten erbij gehaald. 'Dat kunnen we niet doen,
want: de markten.' 'Nee, dat mogen we niet zeggen, want: de markten.'

'Voor een sociaal-democraat is het onverteerbaar dat internationale beleggers zo
lang zijn gered met publiek geld. Pas in 2013 zijn we ermee gestopt. Toen zeiden
we over de twee grootste banken van Cyprus: we gaan ze niet redden. De verliezen
hebben we toen voor het eerst heel expliciet teruggeduwd naar de beleggers. Een
bail-in. Dat veroorzaakte aanvankelijk ook een schok. Ik kreeg heel veel
kritiek, maar we hebben het principe 'de belastingbetaler betaalt altijd de
rekening' toen eindelijk doorbroken. Als minister van Financiën kreeg ik vaak de
vraag: 'Waaraan kunnen we eigenlijk zien dat jij een PvdA'er bent?'. Nou, dit
was een groot sociaal-democratisch thema. Ik vind het heel links om te zeggen:
we gaan geen Russische oligarchen uit de wind houden op kosten van gewone
Cypriotische spaarders.'

Was Cyprus echt een keerpunt? Bij de recente redding van een aantal Italiaanse
banken heeft maar een gedeeltelijke bail-in plaatsgevonden. U schrijft dat de
Europese Commissie daar de regels heeft opgerekt en bent daar kritisch over.

'Er zijn verschillende casussen geweest, ook in Spanje, waar wél een volledige
bail-in heeft plaatsgevonden. In Italië speelt het probleem dat veel
bankenobligaties in handen zijn van gewone Italianen, die zelf sparen voor hun
pensioen. Banken hebben tegen die mensen gezegd: weet je waar je in moet
beleggen? In onze bankobligaties. Zodra er een bail-in plaatsvindt, worden die
mensen allemaal geraakt.'

Dat was ook zo bij SNS Reaal. Bij die bankenredding werden ook gewone burgers
met achtergestelde bankleningen geraakt. Die mensen heeft u als minister wél
gebail-ind, terwijl Italië dat niet doet.

'De Italianen hebben mazen gezocht in het bouwwerk van de bankenunie. Die unie
ontwikkelt zich; we ontdekken nu allerlei sluiproutes en natuurlijk maken mensen
daar gebruik van. Als mensen, en zeker beleggers, de rekening bij de overheid
neer kunnen leggen, zullen ze dat altijd doen. Dus de bankenunie heeft nog
tekortkomingen, maar de eurozone is in alle opzichten versterkt. Er zijn
toezichthouders, instituties, noodfondsen die er in 2010 en 2012 nog niet
waren.'

Versterkt zo'n noodfonds niet juist de neiging om de teugels te laten vieren?
Als het echt fout gaat, betaalt Europa mee aan het redden van Italiaanse banken.


'Er zijn enorme drempels ingebouwd voordat je überhaupt naar dat fonds mag
kijken.'

Maar blijven die overeind als puntje bij paaltje komt? De Europese
begrotingsregels golden ook als onwrikbaar, totdat ze structureel genegeerd
werden.

'Voor alles geldt dat politici de regels maken. Politici kunnen die regels dus
ook weer aanpassen, maar op initiatief van Nederland is er een bepaling
opgenomen dat landen in zo'n geval zichzelf en hun middelen kunnen terugtrekken
uit dat fonds. Dat is het einde van de bankenunie. Ik denk niet dat het zover
zal komen, want dat is nogal een kanon dat je dan van stal haalt.'

U zegt dat Italië zelf de problemen moet oplossen, maar nu zit er in Rome weer
een regering die hervormen niet zo nodig vindt.

'Ook die regering zal ontdekken dat je rekening moet houden met de
werkelijkheid. Hoe sterk is onze economie? Wat komt er binnen aan
belastinginkomsten? Wat kunnen we nog bijbenen?'

De Grieken lieten de wal het schip keren en zetten de andere eurolanden daarmee
voor het blok.

'De situatie in Italië is echt anders. Hun financiering is stabieler, omdat een
groot deel van de Italiaanse staatsschuld binnenlands gefinancierd is. De
Italianen beseffen - en dat heeft een groot preventief effect - dat Europa
Italië niet kan redden, omdat de Italiaanse staatsschuld in absolute zin veel
hoger is dan die van Griekenland. Italië is too big to save. Italië moet de
komende jaren zo'n 250 miljard euro per jaar aan staatsschuld herfinancieren.
Stel: de nieuwe regering krijgt zijn zin, de Europese begrotingsregels worden
opgerekt en Italië mag meer geld uitgeven. In no time zullen de financiële
markten zeggen: 'Ja, sorry, maar we gaan dit gewoon niet meer financieren.' Dat
weten de Italianen. Ze hebben het al eens meegemaakt onder Berlusconi.'

U besteedt relatief weinig aandacht aan de rol van president Mario Draghi van de
Europese Centrale Bank, terwijl hij vaak als de echte redder van de euro wordt
gezien. Draghi heeft veel gemopperd over die besluiteloze politici, waardoor hij
met allerlei opkoopprogramma's de boel bij elkaar moest houden.

'Dat eenvoudige verhaal - de politici hebben niets gedaan en daardoor moesten
wij van de ECB wel actie ondernemen - is gewoon niet waar. Dat is een defensief
verhaal van de ECB om zich te verdedigen tegen de critici. Draghi verklaarde
zelf dat hij zijn beroemde uitspraak in 2012 ('The ECB is ready to do whatever
it takes to preserve the euro') alleen maar kon doen omdat de Europese
regeringsleiders een paar weken daarvoor eindelijk hadden besloten de bankenunie
op te richten. Draghi heeft steeds gezegd: we kunnen alleen optreden als de
politiek ook stappen zet. Anders gaat al het vuur naar ons toe.'

Wat vindt u van het ECB-beleid?

'Het was noodbeleid, maar we zaten ook in een noodsituatie. Hetzelfde beleid is
door alle westerse centrale banken gevoerd. Ik denk dat dit het economisch
herstel heeft geholpen, rust heeft gecreëerd en de kredietverlening op gang
heeft geholpen. Maar er kleven ook risico's aan en die zijn niet weg. We komen
nu in een fase waarin de ECB minder steun verleent. Dat lijkt mij erg nodig. Als
er nu een crisis uitbreekt, heeft de ECB heel weinig ruimte om nóg meer te
doen.'

Uit uw boek blijkt dat u genoot van uw positie in het oog van de Europese
orkaan. Is het zwarte gat nu niet des te groter?

'Een zwart gat heb ik nog niet ervaren. Ik zat toch relativerender in de
politiek dan mensen als Mark Rutte of Diederik Samsom. Ik kon gewoon naar huis
gaan, de telefoon in de hoek gooien en in de tuin gaan werken. Ik heb er altijd
afstand van kunnen nemen.'

U heeft gesolliciteerd naar het vicevoorzitterschap van de Raad van State. Wilde
u die baan echt of solliciteerde u alleen uit protest tegen de
achterkamertjesbenoeming van Thom de Graaf?

'Mijn sollicitatie was zeer serieus. In de eurocrisis heb ik geleerd hoe
belangrijk onafhankelijke, sterke instituties als de Raad van State zijn.
Politici die daar badinerend over doen, moeten nog eens goed nadenken over de
situatie in andere landen.'

Is het pijnlijk voor u dat de PvdA zo klein is geworden?

'Mijn moeilijkste beslissing was uit de politiek te gaan. Ik voelde me
medeverantwoordelijk voor die 9 Kamerzetels en vond dat ik plaats moest maken
voor een nieuwe generatie. Vroeger zei ik dat de kiezer altijd gelijk heeft,
maar de kiezer heeft niet altijd gelijk. De kiezer is wel altijd de baas.'

CV Jeroen Dijsselbloem

29 maart 1966 Geboren in Eindhoven

1991 Afgestudeerd als landbouweconoom, Universiteit Wageningen

1994-1996 PvdA-raadslid in Wageningen

1996-2000 Ambtenaar op het ministerie van Landbouw, Natuur en Visserij

2000-2012 Tweede Kamerlid voor de PvdA

2012-2017 Minister van Financiën

2013-2018 Voorzitter Eurogroep

Ook de Italiaanse regering zal ontdekken dat je rekening moet houden met de
werkelijkheid




Bekijk de oorspronkelijke pagina:

LOAD-DATE: 31 August 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              43 of 170 DOCUMENTS



                                 de Volkskrant

                           1 september 2018 zaterdag

Worstelen met Yanis in het oog van de storm

BYLINE: DOOR FRANK HENDRICKX EN YVONNE HOFS

SECTION: Zaterdag; Blz. 2, 5

LENGTH: 2568 woorden



HIGHLIGHT: Hij was pas net minister van Financiën of Jeroen Dijsselbloem werd al
voorzitter van de Eurogroep. In zijn boek kijkt hij terug op de zware crisis die
hij met zijn Europese collega's het hoofd moest bieden.


Het gevecht om de eurozone


Jeroen Dijsselbloem is weer alleen. Geen voorlichter, geen chauffeur, geen
trouwe ambtenaren in zijn kielzog. De voormalige voorzitter van de Eurogroep
speurt zelf de gevels van de panden in Den Haag af op zoek naar de redactie van
de Volkskrant. Het overhemd en de stropdas heeft hij ingeruild voor een polo.



Bijna vijf jaar lang zat hij in het oog van een orkaan die de eurozone deed
kraken. Met één opmerking kon Dijsselbloem miljarden euro's op de beurzen laten
verdampen. Your minister is moving the markets, kregen zijn medewerkers eens te
horen. Hij clashte met de Griekse minister Yanis Varoufakis, laveerde langs de
Grexit-dreigementen van de Duitse minister Wolfgang Schäuble en keek verwonderd
toe hoe een deel van de VVD-fractie in opstand kwam tegen premier Rutte om te
voorkomen dat er nog één Nederlandse cent naar de Grieken zou gaan.

Het staat allemaal beschreven in Dijsselbloems boek over zijn jaren als
Eurogroepvoorzitter, De Eurocrisis - Het verhaal van binnenuit. Had hij met het
oog op de verkoopcijfers niet een wat sappiger titel kunnen bedenken? Zoals
'Lange nachten met Yanis'? 'Zeker. Maar een saaie titel past gewoon beter mijn
karakter', zegt hij niet zonder zelfspot, gezeten achter een bekertje
automatenkoffie.

In de beeldvorming is Dijsselbloem de tegenpool van Varoufakis, die eerder een
boek over de eurocrisis schreef. Ze belichamen de twee kampen in de strijd om de
ziel van de euro. Het ene kamp pleitte voor mededogen met de Grieken en
schuldverlichting, het andere hamerde erop dat Griekenland de afspraken in de
monetaire unie moest nakomen.

'Veel mensen denken dat mijn boek een reactie is op Varoufakis' boek', zegt
Dijsselbloem. 'Maar mijn boek beslaat een periode van tien jaar, terwijl hij in
2015 slechts vijf maanden minister van Financiën is geweest. Varoufakis is nooit
een hoofdrolspeler geweest, zelfs in die maanden niet.'

Het laatste noodhulpgeld voor Griekenland is onlangs overgemaakt, maar volgens
Varoufakis is Griekenland er nog net zo erbarmelijk aan toe als voor die hulp.

'De economie groeit weer en de werkloosheid is met 10 procentpunten gedaald,
maar die is nog steeds heel hoog. Dat Griekenland er nog steeds erbarmelijk aan
toe is, is waar. Dat komt door drie fouten. De grootste fout is vóór de crisis
gemaakt door de Grieken zelf. In de zes jaar voor de crisis schoot het
besteedbaar inkomen in Griekenland met 40 procent omhoog. Die welvaartsgroei was
gebaseerd op krediet, niet op echte economische ontwikkelingen. Als je een
economie zo opblaast met goedkope leningen, neem je enorme risico's.

'De tweede fout is gemaakt bij het eerste noodhulpprogramma, in 2010. Toen
hadden we de financiers die geld aan de Griekse banken en de Griekse overheid
hadden geleend, moeten dwingen hun verlies te nemen. Dat is niet gebeurd. In
plaats daarvan zijn die financiers - Europese banken en internationale beleggers
- gered op kosten van de Europese belastingbetaler. Vervolgens bleek het
begrotingstekort in Griekenland niet 12,7 maar 15,4 procent te zijn. De schok en
de boosheid in Europa daarover waren zo groot dat Athene de opdracht kreeg dat
begrotingsgat in drie jaar dichten. Ook dat heeft extra schade aangericht. Die
opgave was niet realistisch.'

Zijn we te hard geweest voor Griekenland?

'We hebben tientallen hervormingen tegelijk verwacht in een land waar de
overheid veel zwakker is dan in Nederland. Hoe moeilijk is het hier al niet om
een hervorming goed door te voeren, zonder dat de Rekenkamer drie jaar later
constateert dat het een rotzooi is geworden? Anderzijds: het ligt niet aan
andere landen dat het Griekse begrotingstekort 15 procent was, dat de
staatsschuld vóór de crisis al rond de 120 procent lag, dat er zoveel
vriendjespolitiek is in dat land, zoveel monopolies ...'

Zullen de Grieken niet in oude gewoonten vervallen nu ze uit het
schuldenprogramma zijn?

'Ze staan onder zware bewaking. Een deel van de schuldenkwijtschelding wordt
afhankelijk gemaakt van de vraag of ze hun zaakjes op orde brengen.'

Maar die kwijtschelding heeft deels al plaatsgevonden. U schrijft dat de Griekse
schuld aan andere eurolanden, circa 246 miljard euro, feitelijk al voor de helft
is afgeschreven doordat de Grieken die pas over tientallen jaren hoeven af te
lossen.

'Volgens het IMF is de schuldenlast desondanks nog steeds onhoudbaar. Daarmee
hebben we dus een drukmiddel. Onder druk van die schuldenlast is er al van alles
gebeurd in Griekenland: betere wetgeving, onafhankelijke instituten,
gedepolitiseerde banken. Mijn grootste zorg is het politieke systeem. Gelukkig
worden de oude partijen inmiddels geleid door een nieuwe generatie politici die
hervormingsgezind zijn en hopelijk verstandig beleid voeren. Daarnaast is het
vooral een kwestie van psychologie: is de motivatie van de Grieken sterk genoeg
om nooit meer afhankelijk te worden van een Europees programma? Ik heb me altijd
gerealiseerd hoe ingrijpend dat programma is geweest. In Griekenland is de
democratie op onderdelen feitelijk buiten werking gesteld. De Grieken kunnen
zelf het best zekerstellen dat ze nooit meer in die situatie komen.'

Het scheelde weinig of Griekenland was uit de euro gezet. De Duitse minister van
Financiën Schäuble stuurde meermaals op een Grexit aan. Denkt u dat hij dat
meende?

'Dat hebben we nooit expliciet besproken, maar Schäuble heeft wel vaak gezegd
dat hij en bondskanselier Merkel hier verschillend over dachten. Ik denk dat
hij, net als ik, wel wist dat Merkel een Grexit nooit zou laten gebeuren. Want
wie zou in dat geval de schuld krijgen van het uiteenvallen van Europa? Niet
Schäuble, maar Merkel. Voor haar wogen de gevolgen van een Grexit voor Europa op
de lange termijn zwaarder. Zij is een zeer voorzichtige politicus, die gelooft
in Europese samenwerking.'

Rutte ging in 2015 ook overstag en stemde in met een derde reddingspakket,
hoewel zijn eigen VVD-fractie daar mordicus tegen was.

'Ik weet niet wat er leefde in de boezem van de VVD, maar Rutte heeft mij nooit
gezegd: we zijn klaar met Griekenland, we gaan nu aansturen op de uitgang. Dan
was het kabinet waarschijnlijk gevallen, want de PvdA wilde dat niet.'

De VVD-fractie voelde zich verraden. De afspraak was: geen cent meer naar de
Grieken.

'Dat is de consequentie van een partijleider die ook premier is. Die gaat in een
internationale context dingen doen waar zijn fractie achteraf niet meer over kan
sputteren. Tenzij die fractie bereid is hem af te zetten en een nieuwe leider
aan te wijzen.'

De VVD ging achteraf wél sputteren. De Kamerfractie, inclusief fractievoorzitter
Halbe Zijlstra, schrijft u, keerde zich tegen de nieuwe noodhulp voor
Griekenland.

'Ja, dat verbaasde me. Als ze hadden doorgezet, was dat mogelijk het einde van
het premierschap van Rutte geweest. Uiteindelijk hebben ze hun keutel
ingetrokken.'

Het was niet de eerste keer dat de Griekenlandcrisis Rutte fataal dreigde te
worden. Tijdens zijn eerste kabinet weigerde gedoogpartner PVV de Europese
noodmaatregelen te steunen. Oppositiepartij PvdA moest de premier aan een
Kamermeerderheid helpen. Dijsselbloem schrijft dat in de PvdA-fractie is
overwogen het kabinet ten val te brengen: de sociaal-democraten zouden het
hulppakket voor Griekenland alleen steunen in ruil voor nieuwe verkiezingen.

Dijsselbloem: 'In Slowakije had de oppositie zo de regering ten val gebracht.
Rücksichtslos. Keihard. Dat leek aantrekkelijk. Toch hebben we er uiteindelijk
van afgezien. Het zou heel cynische politiek geweest zijn, onverantwoordelijk in
een crisis. Zeker is dat de kiezer ons niet beloond heeft voor onze
verantwoordelijke opstelling. Toen we later met de VVD gingen regeren en al die
hervormingen doorvoerden, kregen we ook de kritiek dat we te lief, te soft
waren.'

Waarom moesten we nou zo nodig banken redden met belastinggeld?

'Het faillissement van Lehman Brothers veroorzaakte in 2008 een schok op de
financiële markten. In Europa dacht iedereen daarna: geen grote banken meer
laten omvallen, want dan breekt er paniek uit. Dus namen overheden de schulden
over van beleggers. Die angst voor de reactie van de financiële markten duurde
lang voort. Nog in 2012 werden in elke discussie, of het nou ging over
Griekenland of over Cyprus, de markten erbij gehaald. 'Dat kunnen we niet doen,
want: de markten.' 'Nee, dat mogen we niet zeggen, want: de markten.'

'Voor een sociaal-democraat is het onverteerbaar dat internationale beleggers zo
lang zijn gered met publiek geld. Pas in 2013 zijn we ermee gestopt. Toen zeiden
we over de twee grootste banken van Cyprus: we gaan ze niet redden. De verliezen
hebben we toen voor het eerst heel expliciet teruggeduwd naar de beleggers. Een
bail-in. Dat veroorzaakte aanvankelijk ook een schok. Ik kreeg heel veel
kritiek, maar we hebben het principe 'de belastingbetaler betaalt altijd de
rekening' toen eindelijk doorbroken. Als minister van Financiën kreeg ik vaak de
vraag: 'Waaraan kunnen we eigenlijk zien dat jij een PvdA'er bent?'. Nou, dit
was een groot sociaal-democratisch thema. Ik vind het heel links om te zeggen:
we gaan geen Russische oligarchen uit de wind houden op kosten van gewone
Cypriotische spaarders.'

Was Cyprus echt een keerpunt? Bij de recente redding van een aantal Italiaanse
banken heeft maar een gedeeltelijke bail-in plaatsgevonden. U schrijft dat de
Europese Commissie daar de regels heeft opgerekt en bent daar kritisch over.

'Er zijn verschillende casussen geweest, ook in Spanje, waar wél een volledige
bail-in heeft plaatsgevonden. In Italië speelt het probleem dat veel
bankenobligaties in handen zijn van gewone Italianen, die zelf sparen voor hun
pensioen. Banken hebben tegen die mensen gezegd: weet je waar je in moet
beleggen? In onze bankobligaties. Zodra er een bail-in plaatsvindt, worden die
mensen allemaal geraakt.'

Dat was ook zo bij SNS Reaal. Bij die bankenredding werden ook gewone burgers
met achtergestelde bankleningen geraakt. Die mensen heeft u als minister wél
gebail-ind, terwijl Italië dat niet doet.

'De Italianen hebben mazen gezocht in het bouwwerk van de bankenunie. Die unie
ontwikkelt zich; we ontdekken nu allerlei sluiproutes en natuurlijk maken mensen
daar gebruik van. Als mensen, en zeker beleggers, de rekening bij de overheid
neer kunnen leggen, zullen ze dat altijd doen. Dus de bankenunie heeft nog
tekortkomingen, maar de eurozone is in alle opzichten versterkt. Er zijn
toezichthouders, instituties, noodfondsen die er in 2010 en 2012 nog niet
waren.'

Versterkt zo'n noodfonds niet juist de neiging om de teugels te laten vieren?
Als het echt fout gaat, betaalt Europa mee aan het redden van Italiaanse banken.


'Er zijn enorme drempels ingebouwd voordat je überhaupt naar dat fonds mag
kijken.'

Maar blijven die overeind als puntje bij paaltje komt? De Europese
begrotingsregels golden ook als onwrikbaar, totdat ze structureel genegeerd
werden.

'Voor alles geldt dat politici de regels maken. Politici kunnen die regels dus
ook weer aanpassen, maar op initiatief van Nederland is er een bepaling
opgenomen dat landen in zo'n geval zichzelf en hun middelen kunnen terugtrekken
uit dat fonds. Dat is het einde van de bankenunie. Ik denk niet dat het zover
zal komen, want dat is nogal een kanon dat je dan van stal haalt.'

U zegt dat Italië zelf de problemen moet oplossen, maar nu zit er in Rome weer
een regering die hervormen niet zo nodig vindt.

'Ook die regering zal ontdekken dat je rekening moet houden met de
werkelijkheid. Hoe sterk is onze economie? Wat komt er binnen aan
belastinginkomsten? Wat kunnen we nog bijbenen?'

De Grieken lieten de wal het schip keren en zetten de andere eurolanden daarmee
voor het blok.

'De situatie in Italië is echt anders. Hun financiering is stabieler, omdat een
groot deel van de Italiaanse staatsschuld binnenlands gefinancierd is. De
Italianen beseffen - en dat heeft een groot preventief effect - dat Europa
Italië niet kan redden, omdat de Italiaanse staatsschuld in absolute zin veel
hoger is dan die van Griekenland. Italië is too big to save. Italië moet de
komende jaren zo'n 250 miljard euro per jaar aan staatsschuld herfinancieren.
Stel: de nieuwe regering krijgt zijn zin, de Europese begrotingsregels worden
opgerekt en Italië mag meer geld uitgeven. In no time zullen de financiële
markten zeggen: 'Ja, sorry, maar we gaan dit gewoon niet meer financieren.' Dat
weten de Italianen. Ze hebben het al eens meegemaakt onder Berlusconi.'

U besteedt relatief weinig aandacht aan de rol van president Mario Draghi van de
Europese Centrale Bank, terwijl hij vaak als de echte redder van de euro wordt
gezien. Draghi heeft veel gemopperd over die besluiteloze politici, waardoor hij
met allerlei opkoopprogramma's de boel bij elkaar moest houden.

'Dat eenvoudige verhaal - de politici hebben niets gedaan en daardoor moesten
wij van de ECB wel actie ondernemen - is gewoon niet waar. Dat is een defensief
verhaal van de ECB om zich te verdedigen tegen de critici. Draghi verklaarde
zelf dat hij zijn beroemde uitspraak in 2012 ('The ECB is ready to do whatever
it takes to preserve the euro') alleen maar kon doen omdat de Europese
regeringsleiders een paar weken daarvoor eindelijk hadden besloten de bankenunie
op te richten. Draghi heeft steeds gezegd: we kunnen alleen optreden als de
politiek ook stappen zet. Anders gaat al het vuur naar ons toe.'

Wat vindt u van het ECB-beleid?

'Het was noodbeleid, maar we zaten ook in een noodsituatie. Hetzelfde beleid is
door alle westerse centrale banken gevoerd. Ik denk dat dit het economisch
herstel heeft geholpen, rust heeft gecreëerd en de kredietverlening op gang
heeft geholpen. Maar er kleven ook risico's aan en die zijn niet weg. We komen
nu in een fase waarin de ECB minder steun verleent. Dat lijkt mij erg nodig. Als
er nu een crisis uitbreekt, heeft de ECB heel weinig ruimte om nóg meer te
doen.'

Uit uw boek blijkt dat u genoot van uw positie in het oog van de Europese
orkaan. Is het zwarte gat nu niet des te groter?

'Een zwart gat heb ik nog niet ervaren. Ik zat toch relativerender in de
politiek dan mensen als Mark Rutte of Diederik Samsom. Ik kon gewoon naar huis
gaan, de telefoon in de hoek gooien en in de tuin gaan werken. Ik heb er altijd
afstand van kunnen nemen.'

U heeft gesolliciteerd naar het vicevoorzitterschap van de Raad van State. Wilde
u die baan echt of solliciteerde u alleen uit protest tegen de
achterkamertjesbenoeming van Thom de Graaf?

'Mijn sollicitatie was zeer serieus. In de eurocrisis heb ik geleerd hoe
belangrijk onafhankelijke, sterke instituties als de Raad van State zijn.
Politici die daar badinerend over doen, moeten nog eens goed nadenken over de
situatie in andere landen.'

Is het pijnlijk voor u dat de PvdA zo klein is geworden?

'Mijn moeilijkste beslissing was uit de politiek te gaan. Ik voelde me
medeverantwoordelijk voor die 9 Kamerzetels en vond dat ik plaats moest maken
voor een nieuwe generatie. Vroeger zei ik dat de kiezer altijd gelijk heeft,
maar de kiezer heeft niet altijd gelijk. De kiezer is wel altijd de baas.'

CV Jeroen Dijsselbloem

29 maart 1966 Geboren in Eindhoven

1991 Afgestudeerd als landbouweconoom, Universiteit Wageningen

1994-1996 PvdA-raadslid in Wageningen

1996-2000 Ambtenaar op het ministerie van Landbouw, Natuur en Visserij

2000-2012 Tweede Kamerlid voor de PvdA

2012-2017 Minister van Financiën

2013-2018 Voorzitter Eurogroep

Ook de Italiaanse regering zal ontdekken dat je rekening moet houden met de
werkelijkheid




Bekijk de oorspronkelijke pagina: ,

LOAD-DATE: 31 August 2018

LANGUAGE: DUTCH; NEDERLANDS

GRAPHIC: Jeroen Dijsselbloem: 'Griekenland is er nog slecht aan toe. Door drie
fouten. De grootste is vóór de crisis gemaakt door de Grieken zelf.'
Jeroen Dijsselbloem in 2015 met zijn Griekse collega-minister Yanis Varoufakis
en in 2016 met vicepremier Asscher en premier Rutte (midden) en ECB-president
Mario Draghi.
Jeroen Dijsselbloem in 2016 met vicepremier Asscher en premier Rutte (midden).
Jeroen Dijsselbloem in 2016 met ECB-president Mario Draghi.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              44 of 170 DOCUMENTS



                                 de Volkskrant

                           1 september 2018 zaterdag

En toch is het een mooi geloof

BYLINE: SANDER VAN WALSUM

SECTION: Zaterdag; Blz. 16, 17, 18

LENGTH: 2295 woorden



HIGHLIGHT: Hoe kun je nog trouw zijn aan een instituut dat door zoveel
schandalen wordt geteisterd? Vijf katholieken over waarom de kerk hun ondanks
alles dierbaar blijft.


Katholiek in tijden van zedenschandalen

De een voelt zich persoonlijk door de rooms-katholieke kerk in de steek gelaten.
De ander heeft er moeite mee loyaal te blijven aan dit instituut. Voor een derde
gaat van de zedenschandalen een aansporing uit om te laten zien waar het geloof
dan wél voor staat. Zoveel katholieken, zoveel opvattingen over de plagen die
hun kerk teisteren. Op verzoek van de Volkskrant gaan vijf katholieken met
elkaar in gesprek naar aanleiding van de ontwikkelingen van de laatste weken -
de onthulling van een omvangrijk zedenschandaal in Pennsylvania, de reactie van
paus Franciscus daarop en de oproep tot aftreden van de paus door oud-nuntius
Viganò. Verenigd in hun bekommernis voor een instituut dat hun ondanks alles
dierbaar is. Hoe weinig de seculiere buitenwereld daar onderhand ook nog van
begrijpt.

De gespreksdeelnemers


Voor de uit Engeland afkomstige Alison McDonnell (1956) is het katholieke geloof
'een van de bindende factoren' van haar huwelijk met een Nederlandse man. Zij is
altijd kerkelijk actief geweest in haar huidige woonplaats Haarlem, maar de
vraag of haar kleinkinderen moeten worden gedoopt, heeft voor haar aan
relevantie ingeboet. 'Door de tekortkomingen van de kerk. Zij maakt het mij
moeilijk.'

De katholieke vader van Richard Everard (1932) moest in 1913 nog dispensatie
vragen bij de bisschop voor zijn huwelijk met een doopsgezinde vrouw. Toen die
hem werd onthouden, liet hij zijn verbintenis in Engeland inzegenen, waar
rekkelijker opvattingen over gemengde huwelijken heersten dan in het bisdom
Haarlem. Zelf heeft Everard 'de benauwenis van de verzuiling niet zo gevoeld'.
Zo waren zijn ouders lid van de AVRO en abonnee van het Algemeen Handelsblad.
Everard heeft, als leek, de kerk in verschillende hoedanigheden gediend.

Lodewijk Bosch van Drakestein (1956) zat als kind 'om acht uur 's ochtends al in
een donkere kerk bij Maria lichtmis' en moest op school 'onbegrijpelijke
Latijnse teksten uit het hoofd leren'. Dit heeft echter niet tot opstandigheid
geleid tegenover de kerk van zijn ouders. Hij zat in verschillende
parochiebesturen, en is momenteel rondleider en acoliet - 'volwassen misdienaar'
- in de Haarlemse kathedrale basiliek Sint Bavo.

Els Rademaker (1950) is toenemend vervreemd geraakt van de rooms-katholieke kerk
in haar woonplaats Zwolle. Door de fusie van parochies is de kerk fysiek op
afstand komen te staan. Tweemaal heeft zij moeten meemaken dat een kerkgebouw
waarmee zij zich verbonden voelde werd gesloopt. Na negen maanden niet in de
kerk te zijn geweest, vond ze uiteindelijk aansluiting bij de Lutherse gemeente.


Jan-Jaap van Peperstraten (1978), sinds januari pastoor in Heemstede, studeerde
filosofie alvorens seminarist in Vogelenzang te worden. 'De notie van het
priesterschap ontwikkelde zich geleidelijk. Anders dan Paulus ben ik niet naar
het geloof gebliksemd en kwam er geen stem uit de hemel die zei: nu is het
gedonder afgelopen, naar het seminarie jij.' Van Peperstraten is 'gelukkig' met
de weg die hij is ingeslagen.'

Over een katholieke jeugd

Bosch van Drakestein: 'Ik heb de nadagen van het Rijke Roomse Leven nog mogen
meemaken, en dat leven was onbesmet. Op school stonden pijen voor de klas. De
helft van de docenten was pater Jezuïet. En die gaven prachtig onderwijs. Op de
basisschool nam een pater ons regelmatig mee, de bossen in voor een barbecue of
een speurtocht. Dat was geweldig en dat was leuk, en nooit is iemand op het idee
gekomen dat er weleens iets zou kunnen misgaan. En er í­s ook nooit iets
misgegaan. Dat mag ook weleens gezegd worden, want de indruk wordt gewekt dat
bijna geen priester van een misdienaar kan afblijven. 'Misdienaar' is bijna het
synoniem van slachtoffer van een zedenmisdrijf.'

Everard: 'Ik genoot onderwijs bij de paters Augustijnen in vol habijt. Daar valt
geen enkel lelijk woord over te zeggen. De paters liepen met hun opvattingen al
vooruit op het Tweede Vaticaans Concilie (de door paus Johannes XXIII
bijeengeroepen kerkvergadering waar tot modernisering van de kerkelijke
instituties werd besloten). Het was heel gematigd allemaal. Niets duidde erop
dat die paters rare dingen deden.'

Rademaker: 'Ik heb zelf nooit iets meegemaakt in de sfeer van lichamelijke
toestanden. Maar ik heb wel vormen van geestelijke mishandeling ondergaan. Ik
zat op een nonnenschool, de zusters van Liefde in Tilburg. 'En krengen van
barmhartigheid', zeiden we er vaak bij. Je had voortdurend het gevoel dat je
iets verkeerd deed. Als je met een kralenketting op school verscheen
bijvoorbeeld, want daarmee beging je de zonde van de ijdelheid. Tweemaal per
week ging ik naar de kerk in de vroege ochtend. Met nuchtere maag. Daar heerste
een beklemmende vroomheid.'

Over de misbruikonthullingen

McDonnell: 'Ik worstel steeds meer met de vraag in hoeverre dit valt af te doen
als incidentele probleemgevallen en in hoeverre dingen structureel mis zijn in
de kerk. We weten allemaal dat de wereld ten tijde van de zedendelicten heel
anders was dan nu. Maar hoe gaat de kerk daar nu mee om? Het gaat niet alleen om
zedenmisdrijven, maar ook om hoe in Ierland is omgegaan met ongetrouwde moeders
en in Australië met de kinderen van Aboriginals. Mensen wisten ervan, maar het
werd getolereerd. Er zijn slachtoffers gemaakt. Je moet je echt afvragen of
klerikalisme (bemoeienis van de kerkelijke autoriteiten met zaken die het
wereldse gezag aangaan) en celibaat hier een rol bij spelen. Kerken met
getrouwde priesters en gezinnen hebben kennelijk minder last van dit soort
wangedrag.'

Van Peperstraten: 'De kerk heeft al kansen gehad om met het verleden in het
reine te komen. En als je zo'n kans onbenut laat, neemt iemand anders zijn
verantwoordelijkheid. Dat is nu in Pennsylvania gebeurd. Ironisch genoeg hebben
de bisschoppen in de VS alles in het werk gesteld om Vaticaanse bemoeienis
buiten de deur te houden. De enige instantie die daardoor nog enigszins
onbeschadigd is, is het pausschap. Als dat vergaande toezicht van bovenaf er was
gekomen en deze bom was nu gebarsten, dan had het Vaticaan ook niet kunnen
wegduiken en hadden we nu op een nog beroerder spoor gestaan.'

Everard: 'De berichtgeving over Pennsylvania rammelt nogal. Er zijn maar weinig
gevallen van na 2002 bekend. Het gedragsprotocol dat dit jaar werd ingevoerd,
heeft wel degelijk effect gesorteerd. Maar er wordt gesuggereerd dat de kerk
helemaal niets doet en alleen maar praat. De media zijn de kerk vaak niet goed
gezind en zijn ook niet goed geïnformeerd. De indruk wordt bijvoorbeeld vaak
gewekt dat de kerk één groot blok graniet is, terwijl er enorme interne
tegenstellingen zijn. Dat is het grote probleem voor paus Franciscus: een
legioen van kardinalen en bisschoppen in de curie heeft heel andere ideeën dan
hij.'

Rademaker: 'Veel mensen in het Vaticaan vinden de paus veel te progressief. Ze
willen dat wetten die in steen gebeiteld zijn ook worden uitgevoerd. En nu
gebruiken ze de misbruikaffaires in hun poging de paus tot aftreden te bewegen.
Afgrijselijk. Ik moest er bijna van huilen.'

Bosch van Drakestein: 'Ik probeerde altijd nog een zekere rechtvaardiging te
vinden voor het wangedrag van priesters: de eenzaamheid van het ambt, de
beslotenheid van de kaste van geestelijken. En ik dacht: deze tijd is veel
puriteinser dan de tijd waarin deze incidenten zich voordeden. Als je bedenkt
dat er in 1975 een politieke partij was, vertegenwoordigd in de Tweede Kamer,
die openlijk pleitte voor legalisering van pedofilie, dan mag je concluderen dat
de geestelijken die zich aan kindermisbruik hebben bezondigd niet helemaal
alleen stonden in hun opvattingen over seksualiteit met jongeren.

'Ik weet van niet-katholieke scholen waar docenten met pedoseksuele neigingen
meegingen met leerlingen, over wie vergoelijkend werd gesproken. Daarmee
probeerde ik bij mijzelf begrip te kweken voor priesters die in de fout gingen.
Maar door het grote aantal misbruikgevallen in alle delen van de wereld lukt mij
dat niet meer. Temeer niet omdat het steeds duidelijker wordt dat de hogere
geestelijkheid ervan wist, en het toedekte - en erger dan dat.'

De toekomst van de kerk

Van Peperstraten: 'Een grote crisis wordt vaak gevolgd door een grote
hervorming. Zoals de middeleeuwse kerk beëindigd werd door de Reformatie. Elke
hervorming duurt een eeuw. We zijn nu pas halverwege na het Tweede Vaticaans
Concilie (de modernisering van de kerk, waarmee in 1962 werd begonnen). Hoe die
hervorming verder precies vorm moet krijgen, weet ik niet. Ik ben gelukkig
slechts dorpspastoor. Het project van paus Franciscus is decentralisatie. Maar
dit is slecht verenigbaar met de roep om ingrijpen van bovenaf. Want om nou te
zeggen: we gaan op dit moment de Amerikaanse bisschoppen verder
decentraliseren...'

Mc Donnell: 'Dat is zo paradoxaal. Aan de ene kant wordt gezegd: de macht moet
niet bij één man liggen, er moet ook ruimte zijn voor plaatselijke
geloofsgemeenschappen. Aan de andere kant wordt van Franciscus verwacht dat hij
de crisis kan oplossen.'

Van Peperstraten: 'Ja, op papier zijn de volmachten van de paus vrijwel
onbegrensd. In de praktijk is daar veel op af te dingen. Met zijn zogenoemde
Brief aan het volk van God heeft de paus overigens wel verbazend snel gereageerd
op de misbruikzaken in Pennsylvania. Die brief was er binnen een week, in de
zomer nota bene. Dat is een Vaticaanse lichtsnelheid.'

McDonnell: 'Naar de maatstaven van de kerk is dat misschien snel, maar naar de
maatstaven van de gedigitaliseerde samenleving is dat heel traag, zo niet te
laat. Ik zou niet willen dat de paus het twittergedrag van Trump zou overnemen,
maar iets daarvan was nu wel op z'n plaats geweest.

'De brief van de paus gaf mij wel te denken. Hij riep alle gelovigen op boete te
doen. Maar heb í­k schuld hieraan? Had ik het Deetman-rapport niet moeten lezen
over misbruik in de rooms-katholieke kerk in Nederland? Laat ik wel genoeg een
kritische stem horen? Doe ik genoeg? De kerk is geen democratisch instituut,
maar ontslaat ons dat van de plicht om wat te doen en te zeggen?'

Bosch van Drakestein: Ik zie wel dat ik er een extra taak bij heb gekregen. Ik
moet het andere geluid laten horen. Zeggen dat dit fouten zijn van mensen en
niet van ons geloof, want dat schrijft glashelder voor hoe wij ons hebben te
gedragen. Je hebt de neiging om weg te duiken en in de schuilkelder te gaan
zitten nu de bommen vallen, maar juist nu moet je uitleggen wat je aan het
geloof ondanks alles zo aantrekt. Ik ben niet katholiek omdat ik meneer pastoor
zo leuk vind maar omdat de boodschap in met name het Nieuwe Testament mij
aanspreekt.'

McDonnell: 'Maar dat staat los van de kerk als instituut.'

Bosch van Drakestein: 'Ik wil ook onderdeel zijn van een geloofsgemeenschap, en
die krijgt vorm in de kerk. Ik houd van de eredienst en van klokgebeier. De
katholieke kerk heeft mij veel zorg gegeven, maar ook een heel blij geloof waar
ruimte is voor een ander geluid en waar je grappen over mag maken. Als ik met
een wierookvat naar de pastoor mag lopen, denk ik: wauw, we hebben lekker
wierook. Is dat belangrijk? Ja, want de symboliek van opstijgende rook ter
begeleiding van het gebed is iets heerlijks. Ik heb vrienden die dominee zijn,
dus ik kom ook weleens in een protestantse kerk. Maar ik denk steeds: wat mis ik
hier toch veel.'

Everard: 'Ik zou, in navolging van drie Engelse bisschoppen, willen pleiten voor
een nieuw concilie waar over zaken als celibaat en vrouwen in het priesterambt
wordt gesproken. Het zal nog wel jaren duren voordat zoiets zou gebeuren. En dan
zal het nog jaren duren voordat het volk dat onderweg is daar iets van merkt. De
anglicanen lieten vrouwen al in de jaren dertig toe tot het priesterambt.
Vervolgens gingen er nog tientallen jaren overheen voordat de eerste vrouw werd
gewijd. Je moet ook de tijd nemen om mensen rijp te maken voor dergelijke
stappen. Daar loopt paus Franciscus ook tegenaan. Je kunt wel wí­llen, maar je
moet de mensen ook mee krijgen.'

Van Peperstraten: 'Er wordt nu gestudeerd op de mogelijkheid vrouwen toe te
laten tot het diaconaatsambt (het beheer van gelden voor hulpbehoevenden). Wat
kan betekenen dat men over zestig jaar misschien tot een beslissing komt.

'Maar afschaffing van het celibaat zie ik nooit gebeuren. Dat is er vanaf de
vroegste kerk geweest. De vraag is alleen hoe absoluut het celibaat moet worden
toegepast. In de oosters katholieke kerk heeft men in zoverre verlichting
ingevoerd, dat ook gehuwde mannen tot priester worden gewijd. Maar als je
eenmaal bent gewijd, kun je niet meer trouwen. Het priesterschap vraagt een
bijzondere toewijding die lastig te combineren valt met een relatie of een
huwelijk. En puur praktisch: een priester met een gezin is voor de kerk
onderhand onbetaalbaar.'

Bosch van Drakestein: 'Het is intriest dat we het vijf jaar na het aantreden van
paus Franciscus over misbruik moeten hebben. Het begin van zijn pontificaat was
natuurlijk geweldig. Dat eenvoudige buona sera. Fantastisch. Dat beeld heeft
iedereen nog op het netvlies. In de lunchruimtes van het Vaticaan haalde hij de
heggen weg tussen de hoge geestelijkheid en het gewone volk. Hij ging uit het
paleis. Hij predikte nederigheid. Dat was zijn boodschap. En nu wordt hij, ik
zou bijna verdomme zeggen, veroordeeld om een groot deel van zijn tijd te
besteden aan misbruikzaken. Doodzonde.'

Van Peperstraten: 'Gelukkig is de kerk groter dan haar leden. Ze is het lichaam
van Christus en ze wordt gemotiveerd door de Heilige Geest. Dat beweegt haar.
Hoe mooi is het om te kunnen meewerken aan de gang van de geest. Deze week staan
drie uitvaarten in de wacht. Zondag heb ik weer een doopje. Net kreeg ik nog een
mailtje van iemand die graag gevormd wil worden in de katholieke kerk. Het
verhaal gaat verder, hoe dan ook.'




Bekijk de oorspronkelijke pagina: , ,

LOAD-DATE: 31 August 2018

LANGUAGE: DUTCH; NEDERLANDS

GRAPHIC: IN GESPREK Van links af: Richard Everard, Jan-Jaap van Peperstraten,
Lodewijk Bosch van Drakestein, Alison McDonnell en Els Rademaker. Op de
achtergond de kathedrale basiliek Sint Bavo in Haarlem.
Lodewijk Bosch van Drakestein: Juist nu moet je uitleggen wat je aan het geloof
zo aantrekt
Els Rademaker: Veel mensen in het Vaticaan vinden de paus veel te progressief
Jan-Jaap van Peperstraten: Afschaffing van het celibaat zie ik nooit gebeuren.
Dat is er vanaf de vroegste kerk geweest
Alison McDonnell: De paus riep alle gelovigen op boete te doen. Maar heb í­k
schuld hieraan?
Richard Everard: De media zijn de kerk vaak niet goed gezind en zijn ook niet
goed geïnformeerd

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              45 of 170 DOCUMENTS



                                 de Volkskrant

                           1 september 2018 zaterdag

De Nieuwe Frans Klein

BYLINE: BERT WAGENDORP

SECTION: Ten Eerste; Blz. 3

LENGTH: 698 woorden


Als we de NPO mogen geloven, wacht ons een opwindend televisieseizoen. Volgens
het persbericht dat deze week door de publieke omroep naar buiten werd gebracht,
kunnen we het volgende verwachten: 'hoogstaand drama', 'verdiepende
journalistiek', 'meeslepende documentaires' en 'toegankelijke kunst & cultuur'.
Ik zou even niet weten wat er nog meer te wensen valt en ik heb nu al zin om op
de bank te gaan zitten, er voorlopig niet meer van af te komen en me helemaal
gek te zappen.



Het eminente aanbod is des te opmerkelijker nu de NPO 62 miljoen moet bezuinigen
- misschien wordt dat, als ze in Den Haag een goeie bui hebben, de helft minder,
maar dan nog blijft het knap om hoogstaand, verdiepend, meeslepend en
toegankelijk te blijven.

Dinsdag legde Frans Klein, directeur video van de NPO en 'de machtigste man van
Hilversum', aan Menno van Dongen van de Volkskrant uit hoe dit allemaal mogelijk
is. Het was een fascinerend interview, waarin weliswaar niet alle denkpatronen
in het hoofd van Klein werden blootgelegd, maar toch heel wat.

Zo krijgt de journalistiek in Hilversum klappen, met het kortwieken van Andere
Tijden, Tegenlicht, Zembla en Brandpunt+, maar komt er ook een nieuw
journalistiek programma met Rutger Castricum, 'een politiek programma met boze
burgers', De Hofbar. Wat dat precies gaat worden moet worden afgewacht, maar in
elk geval mogen boze burgers voor de microfoon van Castricum losgaan op politiek
Den Haag. Dit betekent volgens Klein 'een ander geluid'.

Volgens mij is dat helemaal geen 'ander geluid' maar juist een geluid waarmee we
de afgelopen jaren zijn doodgegooid, maar dat is dus een misverstand. Castricum
zal niet rusten voor hij ook de allerlaatste boze burger voor de camera heeft
gesleurd - desnoods treitert hij een nietsvermoedende burger net zo lang tot hem
het schuim op de bek staat. Een programma waarin de tevreden burger aan het
woord komt zou pas echt vernieuwend en een ander geluid zijn, maar dat zien ze
in Hilversum heel anders. De tevreden burger moet z'n kop houden.

Vorig jaar zei Shula Rijxman, bestuursvoorzitter van de NPO, al dat voorkomen
moest worden dat ze in Hilversum alleen het geluid zouden laten horen van de
'hoogopgeleide, kosmopolitische Nederlander', en dat vindt Klein ook. Waanideeën
zijn besmettelijk, als je ze maar vaak genoeg herhaalt verspreiden ze zich als
de mazelen, zeker in een enclave als het Media Park.

EénVandaag zal van NPO 1 verhuizen naar NPO 2, een zender waar niemand naar
kijkt, en op NPO 1 worden vervangen door 'dagelijks drama'. Wie denkt: ho even,
dat is toch geen journalistiek, zit fout. Drama is namelijk 'dé manier om
eigentijdse verhalen te vertellen', aldus Klein. Dat had hij geleerd van
Netflix, en met name van House of Cards, over de machinaties in de Amerikaanse
politiek. 'Via Nieuwsuur zouden nooit zoveel mensen daarmee in aanraking zijn
gekomen.' Nee, want Nieuwsuur is geen drama maar journalistiek met journalisten
en zo, en zonder acteurs. Van dat soort kleinzielig genre-geneuzel moeten we af,
vindt Klein.

Ik vind Netflix geweldig, maar ik geloof niet dat ze daar House of Cards als
journalistiek zien. Want dan zou Shakespeare met terugwerkende kracht journalist
zijn geweest, en geen dramaschrijver. Wel hebben ze er formidabele
journalistieke producties, zoals de vorig jaar uitgekomen tiendelige serie The
Vietnam War - leuk voor de uren die je anders met Andere Tijden had doorgebracht
als dat niet was teruggesnoeid.

Frans Klein zei zich komend seizoen het meest te verheugen op De Nieuwe
Rembrandt,een soort The Voice of Holland met verf. Wie wint is de nieuwe
Rembrandt. Klein is 'benieuwd hoeveel gewone Nederlanders nog bezig zijn met
schilderen en hoeveel kwaliteit er is'. Je kunt je nog opgeven, maar alleen als
je een gewone Nederlander bent, en geen kosmopolitische klodderaar.

De gewone Nederlander mag van de NPO zelf ook programma-ideeën indienen. Ik werk
aan het format De Nieuwe Frans Klein, waarin gewone Nederlanders mogen laten
zien dat het allemaal nog veel gewoner kan en dat we het dieptepunt in de
debilisering van de publieke omroep echt nog niet hebben bereikt.

Gewone NPO kan heus nog wel gewoner




Bekijk de oorspronkelijke pagina:

LOAD-DATE: 31 August 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              46 of 170 DOCUMENTS



                                 de Volkskrant

                           1 september 2018 zaterdag

Dit kan er gebeuren. Digitale dictature, een grote nutteloze klasse, biologisch
verbeterde rijken

BYLINE: PETER GIESEN

SECTION: Sir Edmund; Blz. 10, 11, 12, 13, 14, 15, 17

LENGTH: 3472 woorden



HIGHLIGHT: Zijn boeken over de geschiedenis en de toekomst, Sapiens en Homo
Deus, maakten Yuval Noah Harari, hoogleraar geschiedenis te Jeruzalem, een
razend populaire auteur. In 21 lessen voor de 21ste eeuw buigt hij zich over het
heden.


Interview


Op zijn 21ste besefte Yuval Noah Harari dat hij homo is, nadat hij zijn
gevoelens jarenlang had onderdrukt. In de toekomst zullen tieners veel
gemakkelijker kunnen ontdekken wie ze zijn. De smartphone zal hun oogbewegingen
volgen, misschien hun bloeddruk en hersenactiviteit registreren terwijl een
algoritme ze plaatjes van aantrekkelijke mannen en vrouwen voorschotelt. Even
later rolt er een score uit op de Kinsey-schaal van hetero- naar
homoseksualiteit. 'Het zou mij een hoop frustratie bespaard hebben', schrijft
Harari in zijn nieuwe boek, 21 lessen voor de 21ste eeuw.



Dit soort voorspellingen hebben van de Israëlische historicus Yuval Noah Harari
een razend populaire auteur gemaakt. In de betere Nederlandse boekhandel liggen
zijn boeken steevast op de voorste tafeltjes, al meer dan anderhalf jaar lang.
Nog maar kort geleden was hij een onbekende hoogleraar middeleeuwse geschiedenis
die geleerde werken schreef over militaire acties in het riddertijdperk. Zijn
leven veranderde in 2014 toen de Engelse vertaling verscheen van Sapiens, het
boek waarin hij in nog geen vijfhonderd bladzijden door de geschiedenis van de
mensheid snelt, van het stenen tijdperk tot kunstmatige intelligentie. In de
bijna even succesvolle opvolger Homo Deus, 'een kleine geschiedenis van de
toekomst', schaft homo sapiens zichzelf weer langzaam af. De menselijke geest
wordt overvleugeld door de kunstmatige intelligentie van de supercomputer, het
gebrekkige menselijk lichaam verbeterd door biotechnologische ingrepen.
Misschien zal de mens in de toekomst zelfs de dood verslaan.

21 lessen voor de 21ste eeuw mist de samenhang en het dwingende karakter van
zijn voorgangers, vooral omdat het een verzameling losse, deels eerder
gepubliceerde verhalen is. Niettemin lanceert Harari wederom tal van prikkelende
ideeën, met grote retorische kracht opgeschreven. De thema's van Homo Deus keren
terug, maar de nadruk ligt meer op het heden, met hoofdstukken over
nationalisme, religie en immigratie.

'De grote vragen van de geschiedenis hebben me altijd geïnteresseerd', zegt
Harari, in een penthouse in een warm en druk Tel Aviv. 'Sapiens is voortgekomen
uit een collegereeks over de geschiedenis van de wereld. Ik zag dat er een groot
verlangen is naar een grootschalig verhaal over wie we zijn en waar we vandaan
komen. We leven in een globale wereld en we hebben een globaal verhaal nodig,
maar in het onderwijs gaat het altijd maar over ónze geschiedenis, ónze natie.
In de 21ste eeuw is dat niet meer genoeg.'

Harari is een kleine, tengere man met een ascetische uitstraling. Elke dag
begint hij met twee uur mediteren. Wie afstand neemt van de maalstroom van
dagelijkse gebeurtenissen, zal de wereld des te scherper zien, gelooft hij.
Harari is vriendelijk, maar intens, sprekend in de gedecideerde volzinnen die de
ware professor verraden. Critici vinden zijn werk speculatief, maar het is niet
moeilijk te begrijpen waarom hij zo populair is. In een tijdperk van onzekerheid
en snelle technologische veranderingen is er grote behoefte aan een ziener die
niet terugdeinst voor een antwoord op de vraag hoe de wereld er in 2050 of 2100
uitziet.

In 21 lessen voor de 21ste eeuw staat niets meer of minder op het spel dan het
liberaal humanisme dat de meeste mensen zo dierbaar is. 'Door technologische
ontwikkelingen wordt de kernidee van het liberale wereldbeeld ontmaskerd als een
fictie. Liberalisme is gebaseerd op een sterk geloof in de vrije wil en het
individualisme. Dat werkte prima in de 20ste eeuw. Maar nu verandert de
technologische realiteit', zegt hij.

In de toekomst zullen algoritmen ons beter kennen dan wij ons zelf kennen,
betoogt hij. Als we naar een film kijken, zullen camera's onze emoties
detecteren aan de hand van oogbewegingen en de bewegingen van de
gezichtsspieren. Biometrische sensoren kunnen onze hartslag, bloeddruk en
hersenactiviteit meten. Daardoor weet het algoritme precies om welke scènes je
moest lachen en waar je aandacht verslapte. Het algoritme ziet dat een
verkrachtingsscène een nauwelijks merkbaar vleugje seksuele opwinding
veroorzaakt of dat je dom zit te lachen omdat je niet wilt toegeven dat je een
grap niet snapt. Het algoritme maakt korte metten met snobisme en sociale
wenselijkheid. Omdat het jouw gegevens combineert met de data van miljoenen
films en andere kijkers zal het veel beter een nieuwe film voor je kunnen
uitzoeken dan je zelf ooit zou kunnen doen, aldus Harari.

Films zijn een betrekkelijk onschuldig voorbeeld, maar het algoritme kan ook
voor sinistere doeleinden worden ingezet. Het schandaal rond Cambridge
Analytica, waarbij potentiële Trump-aanhangers via Facebook werden bespeeld, is
slechts een flauwe voorafschaduwing van de manipulatie die ons nog te wachten
staat, zegt Harari: 'Voor het eerst in de geschiedenis is het mogelijk om mensen
te hacken.'

Zijn die algoritmen echt zo geweldig? Als ik op Spotify naar Bob Dylan luister,
worden me meteen twintig middelmatige folkzangers aangeraden.

'We staan nog maar aan het begin, we zien slechts het topje van de ijsberg. De
algoritmen van Netflix zijn misschien niet zo geweldig, maar hoe lang kijk je
naar Netflix? De leercurve van sommige algoritmen is spectaculair. Neem Google
Maps. Een paar jaar geleden gebruikte niemand het. Nu heb je hier in Tel Aviv
veel mensen die zonder Google Maps absoluut de weg niet meer weten.

'Een ander goed voorbeeld is de schaakcomputer AlphaZero. Door kunstmatige
intelligentie was hij binnen vier uur zo goed dat hij alle menselijke schakers
versloeg. Dat soort dingen zullen steeds vaker gebeuren. Dus zeg niet: Netflix
is niet zo goed, dus het zal wel meevallen. Nee, we staan nog maar aan het
begin! Bovendien hoeven algoritmen niet perfect te zijn. Ze moeten alleen beter
zijn dan jij zelf.'

Laten mensen zich een keuze opdringen door een algoritme? We willen toch zelf
een persoonlijkheid zijn met een eigen wil, een eigen smaak?

'Hoe vaak heb je niet gekeken naar een film die je achteraf slecht vond? Hoeveel
mensen betreuren niet hun studiekeuze? Of de keuze van hun partner? Je trouwt
met iemand en na vijf jaar zeg je: het was een verschrikkelijke fout.

'Het voordeel van algoritmen is dat we betere keuzen kunnen maken. Reclame is
niet meer nodig. Het algoritme zal je precies het strand in Thailand aanraden
waarnaar je op zoek bent. Er zitten grote voordelen aan. Maar de vraag is: wie
is de meester van het algoritme? Als het algoritme echt mij bedient, kan dat
heel gunstig zijn. Maar het gevaar bestaat dat het algoritme iemand anders
bedient en ik de controle over mijn leven verlies, dat ik meer en meer word
beheerst en gemanipuleerd door bedrijven of regeringen.'

Uiteindelijk maak je toch zelf een keuze?

'Als jij denkt dat je een totaal vrij individu bent, en dat jouw keuzen
voortkomen uit je vrije wil, dan ben je de gemakkelijkste persoon om te
controleren en te manipuleren. Ideeën over vrije wil en individualisme kunnen
verhinderen dat we ons realiseren wat er gebeurt en de uitdaging aangaan.'

Hoe kunnen we deze ontwikkeling tegengaan?

'Het is een nieuw probleem. We hebben er nauwelijks ervaring mee. Je kunt dit
probleem niet oplossen zonder politiek debat. Het politieke debat gaat nu over
immigratie of de macht van Brussel. Maar of de Europese Unie vijf miljoen
immigranten accepteert of een muur bouwt waardoor er nul immigranten inkomen,
zal een veel kleinere impact hebben op het leven van de Duitsers en Nederlanders
dan wat we met kunstmatige intelligentie doen.'

Kunstmatige intelligentie is niet alleen een gevaar voor de vrijheid, maar ook
voor de gelijkheid. Ze dreigt mensen massaal overbodig te maken. De 20ste eeuw
was de eeuw van de massa's, waarin gewone mensen onmisbaar waren als arbeider en
soldaat. In de toekomst zullen steeds meer werknemers worden vervangen door
robots. Zelfs als kanonnenvoer wordt de gewone man overbodig. De soldaat wordt
verdrongen door drones en andere automatische wapens, stelt Harari.

In de 20ste eeuw probeerden de massa's hun cruciale bijdrage aan de economie te
vertalen in politieke macht, in de 21ste eeuw zijn ze bang hun economisch nut te
verliezen en klampen ze zich vast aan hun laatste restje politieke macht.
Harari: 'Een heleboel kiezers voor de Brexit of van Donald Trump hebben,
misschien terecht, het gevoel: de toekomst heeft ons niet nodig.'

Het verhaal dat computers mensen vervangen wordt al vijftig jaar verteld. Toch
bestaat in veel landen bijna volledige werkgelegenheid.

'Veel mensen worden niet eens meer meegeteld in de werkloosheidsstatistieken
omdat ze geen moeite meer doen een baan te vinden. Dat is de ultieme
overbodigheid. Het klopt dat de werkgelegenheidssituatie op dit moment relatief
gunstig is. Maar kunstmatige intelligentie nadert nu haar kritieke fase. Er is
een enorme vooruitgang geboekt, maar die was vooral theoretisch. Er vonden
experimenten plaats met de schaakcomputer AlphaZero of met de zelfrijdende auto.


'Nu komen we in een fase, misschien over vijf of tien jaar, waarin al die nieuwe
uitvindingen van het laboratorium naar de supermarkt, de fabriek en de weg gaan.
Dan zullen de economische schokken komen. Veel banen zullen verdwijnen, andere
zullen terugkeren. Omscholing is een groot probleem. Een 50-jarige
vrachtwagenchauffeur die zijn baan verliest omdat zijn truck nu zelf rijdt, kun
je niet zomaar omscholen naar een beroep waar wel vraag naar is, zoals
yogaleraar, ouderenverzorger of softwareprogrammeur.

'Het ergste is dat het geen eenmalige schok is, waarna een nieuw evenwicht wordt
gevonden. Er zullen steeds opnieuw schokken plaatsvinden. Banen die compleet
veilig waren voor automatisering, zoals journalist of historicus, worden
misschien ook overgenomen door computers. Als je in de toekomst 100 jaar oud
wordt en op je 80ste met pensioen gaat, zul je misschien vijf keer van
professionele persoonlijkheid moeten veranderen.'

Is homo sapiens daarop gebouwd?

'Dat is de grote vraag. Op je 25ste is het niet moeilijk om van baan te
veranderen, maar om op je 55ste helemaal opnieuw te beginnen is heel lastig. In
een bestcasescenario trekt de overheid genoeg geld uit voor omscholing,
ondersteuning en therapie. In een worstcasescenario zijn er gewoon niet genoeg
banen en ontstaat een grote nutteloze klasse. In een land als Nederland zal dat
misschien nog meevallen. Maar wat gebeurt er in landen als Indonesië, Bangladesh
of Honduras? Die zijn pas de laatste paar jaar op de trein van de vooruitgang
gesprongen door laaggeschoolde fabrieksarbeid. Als die fabrieken worden
geautomatiseerd, hebben zij niet de middelen om werkloos geworden
textielarbeiders om te scholen tot yogaleraar of softwareprogrammeur.'

Het kan nog erger worden voor homo sapiens, als we Harari mogen geloven. In de
toekomst kan niet alleen sociaal-economische, maar ook biologische ongelijkheid
ontstaan. Door de ontwikkeling van de biotechnologie zullen de rijken eindelijk
iets nuttigers met hun geld kunnen doen dan de aanschaf van diamanten,
Maserati's of zoveelste huizen op een tropisch eiland waar ze maar een paar
dagen per jaar komen. Door dure genetische ingrepen, niet weggelegd voor gewone
stervelingen, zullen ze zichzelf en hun kinderen slimmer en creatiever kunnen
maken. Aristocraten hebben zich altijd al ingebeeld dat ze beter zijn dan andere
mensen, maar in de toekomst zijn ze misschien echt beter, als een biologische
superklasse. Het gevaar bestaat dat slechts een handjevol mensen homo deus
wordt, aldus Harari. Hij acht het zelfs denkbaar dat de dood verslagen wordt.
Sommigen mensen zullen asterfelijk worden. Niet onsterfelijk, want ook de
biologische supermens kan worden overreden door een vrachtwagen of opgeblazen
door een terrorist.

Hoe serieus moet ik uw visie op de toekomst nemen? Enerzijds schetst u heel
zelfverzekerd een beeld van de toekomst. Anderzijds maakt u in uw boeken
voortdurend een voorbehoud. U schrijft dat de toekomst onvoorspelbaar is. Of u
hanteert vage tijdsaanduidingen als 'binnen enkele eeuwen', waardoor uw
toekomstbeeld een wel erg speculatief karakter krijgt.

'Alles waarover we nu praten is geen voorspelling, in de zin van: zo ziet de
wereld er in 2050 uit. Het is een mogelijkheid, gezien de technologische
ontwikkelingen die zich aandienen. Zal het echt gebeuren of niet? Dat hangt af
van de keuzen die we maken, nu en in de komende twintig jaar. Ik zie mijn rol
niet als een voorspeller, maar als iemand die de mogelijkheden in kaart brengt.
Ik zeg: kijk, dit kan er gebeuren, dit zijn de belangrijkste kwesties. Ons
belangrijkste probleem is niet het tegenhouden van immigranten, maar het
tegengaan van digitale dictaturen. Wat er uiteindelijk gebeurt, weet ik ook
niet. Als ik zou denken dat mijn toekomstbeeld onvermijdelijk is, zou ik net zo
goed mijn mond kunnen houden. Dan zou het gewoon gebeuren.'

Wat kunnen we nú doen om te verhinderen dat we in een verre toekomst worden
geregeerd door een biologische superklasse?

'Je kunt zulke ontwikkelingen alleen op mondiaal niveau aanpakken. Stel dat
Nederland zegt: we zijn hiertegen, we doen geen genetische experimenten op
mensen en we verbieden elk onderzoek naar supermensen. Maar ondertussen gaat het
onderzoek gewoon door in Zuid-Korea, de Verenigde Staten of Rusland. Rijke
Nederlanders kunnen naar Zuid-Korea gaan om zich te laten behandelen. Nederland
zal achteropraken omdat andere landen slimme en creatieve supermensen hebben,
terwijl Nederland nog steeds met de homo sapiens zit. Dan moet Nederland ook mee
doen, als het geen derdewereldland wil worden. Als je bang bent voor deze
toekomst, moet je ervoor zorgen dat de Zuid-Koreanen en de Chinezen het met je
eens zijn.'

Juist internationale samenwerking is op dit moment problematisch. Het
nationalisme lijkt de enige ideologie die in het offensief is en werkelijk
mensen mobiliseert.

'Toch is het nationalisme veel zwakker dan de meeste mensen denken. Een goede
manier om de kracht van een ideologie te bepalen is lijken tellen. Hoeveel
mensen willen doden en sterven voor een ideaal? In de 20ste eeuw waren miljoenen
Europeanen bereid te sterven, vooral om nationalistische redenen. Tegenwoordig
zijn er maar heel weinig mensen bereid hun leven te geven, dat valt me als
historicus op aan de nieuwe golf van nationalisme.

'Als de Schotten vroeger onafhankelijkheid wilden, moesten ze een leger op de
been brengen om de Engelsen te verjagen. Nu heb je gewoon een stemming, waarbij
iedereen de uitslag accepteert. In Catalonië werd iets meer geweld gebruikt,
maar er zijn geen doden gevallen, anders dan in de jaren dertig toen Catalaanse
nationalisten voch ten met de troepen van generaal Franco. In de Eerste
Wereldoorlog verloor Italië meer dan een half miljoen soldaten om Triëst en een
paar stukken van het huidige Slovenië te veroveren. Ik denk niet dat de
nationalisten in de huidige Italiaanse regering veel mensen zouden vinden die
bereid zijn hun leven te wagen om een stukje Slovenië te veroveren.

'Bovendien hebben de nationalisten geen enkel antwoord op de grote problemen van
onze tijd, die allemaal mondiaal zijn. De dreiging van een kernoorlog en
klimaatverandering, de technologische disruptie door kunstmatige intelligentie
en biotechnologie. Nationalisme is vooral gevaarlijk omdat het de oplossing van
zulke mondiale problemen in de weg staat.

'Maar als mensen niet meer weten hoe ze vooruit moeten, vallen ze ten prooi aan
nostalgische fantasieën. De nationalisten en populisten zeggen dat ze controle
terugbrengen, maar dat is een illusie.'

Ik zie nergens een overtuigend kosmopolitisch antwoord op het nieuwe
nationalisme.

'Je ziet het wel in China, met zijn nieuwe zijderoute en zijn doctrine van
Harmonie zonder Uniformiteit. Of dat goed of slecht is, is een andere vraag,
maar niet iedereen geeft internationale samenwerking op.

'Het Westen trekt zich terug van internationalisme, maar de situatie is niet
hopeloos. Het liberalisme heeft ergere crises gekend. Als je denkt dat de wereld
er nu slecht voor staat, moet je terugdenken aan 1938. Het liberalisme slaagde
erin zich te herstellen. Of dat nu weer zal gebeuren, weet ik niet. Maar de
enige manier om de uitdagingen van deze eeuw succesvol aan te gaan, is mondiale
samenwerking. Populisme en nationalisme helpen niet.'

Tegenwoordig flirten zelfs de liberalen met een populistische vorm van
nationalisme. De Nederlandse minister van Buitenlandse Zaken raakte onlangs in
opspraak door te suggereren dat een vreedzame multi-etnische samenleving
onmogelijk is. 'Waarschijnlijk zit ergens diep in onze genen dat we een
overzichtelijke groep willen hebben om mee te jagen of om een dorpje te
onderhouden', zei hij. En 'dat we niet goed in staat zijn om een binding aan te
gaan met ons onbekende mensen'.

'Dat is onzin. Mensen hebben de neiging om nationalisme te verwarren met de
biologische en sociale neigingen van homo sapiens. Het is een wetenschappelijk
feit dat mensen sociale dieren zijn en dat we evolueren als sociale dieren. Dat
betekent dat de loyaliteit aan een groep, clan of stam diep in ons zit. Maar dat
is een loyaliteit aan een kleine groep, van een paar dozijn mensen, die we goed
kennen en van wie ons leven afhankelijk is. Dat zie je tegenwoordig nog terug in
de manier waarop mensen loyaliteit ontwikkelen ten opzichte van kleine groepen,
een voetbalelftal, een infanteriecompagnie, een klein bedrijf of een familie.

'Een natie is iets totaal verschillends. Zij bestaat uit groepen van
vreemdelingen die elkaar niet kennen: 99,99 procent van je medeburgers ken je
niet persoonlijk. Pas in de laatste duizend jaar werd het mogelijk dat mensen
zich loyaal voelen aan miljoenen vreemdelingen. Niet door de natuur, maar door
de constructie van enorme politieke en sociale mechanismen.'

Zoals het geloof in de natiestaat die slechts enkele honderden jaren oud is.

'Ja, ik zeg ook niet dat het slecht is. Het heeft enorme voordelen. Als je wilt
dat 17 miljoen mensen in Nederland met elkaar samenwerken, heb je geloof in
gemeenschappelijke verhalen nodig. Maar dat is niet iets natuurlijks, het zit
niet in de genen.

'Tegenwoordig zeggen mensen: het is natuurlijk voor Nederlanders om te geven om
andere Nederlanders, niet om Syriërs. Maar het is heel onnatuurlijk om je druk
te maken over 17 miljoen mensen die je nooit hebt ontmoet. Er zit een heel grote
afstand tussen loyaliteit aan 100 mensen die je kent en loyaliteit aan 17
miljoen mensen die je niet kent. Van 17 miljoen onbekenden naar de gehele
mensheid van 8 miljard mensen is relatief een kleinere sprong.'

Wat zegt dat over immigratie?

'Ik zeg dat het debat over immigratie geen strijd tussen goed en kwaad is. Beide
kampen hebben goede argumenten. Je kunt er een compromis over sluiten, net als
over de hoogte van de belastingen. Dat is democratie. Als Nederlanders willen,
kunnen ze immigratie tot een succes maken. Het is moeilijk, maar te doen. Maar
als een groot deel van de Nederlandse samenleving er tegen is, dan zou het een
slecht idee zijn om immigratie met kracht op te leggen. Dat is niet alleen
ondemocratisch, het werkt ook averechts.'

We hebben toch een morele plicht ten opzichte van vluchtelingen?

'Soms is het morele argument beslissend, als mensen oorlog en genocide
ontvluchten in een buurland.'

Alleen in een buurland?

'Als de Russen en de Syriërs Aleppo bombarderen en honderdduizenden mensen
vluchten voor hun leven naar de Turkse grens, dan heeft Turkije de morele plicht
om hun levens te redden, om vluchtelingenkampen aan de grens te bouwen, ongeacht
wat de Turken denken. Maar als ze verder gaan naar Nederland of Duitsland, is
dat een andere zaak. Natuurlijk heeft Nederland morele verplichtingen: het kan
meebetalen aan vluchtelingenkampen of hulp geven aan Afrika, zodat er minder
vluchtelingen komen. Maar je kunt niet zeggen: we moet alle vluchtelingen
toelaten, ongeacht wat de bevolking denkt.'

YUVAL NOAH HARARI

1976 Geboren in Kiryat Ata, Israël

1993-1998 Studie geschiedenis aan de Hebreeuwse Universiteit van Jeruzalem

2002 Doctoraat in Oxford

2003-2005 Postdoctoraal onderzoek voor Yad Hadaniv, de filantropische stichting
van de familie Rothschild

2005-heden Hoogleraar aan de Hebreeuwse Universiteit van Jeruzalem

2011 Sapiens verschijnt in het Hebreeuws

2014 Wereldwijde doorbraak na Engelse vertaling

2015 Homo Deus verschijnt in het Hebreeuws

Yuval Noah Harari: 21 lessen voor de 21ste eeuw.

Thomas Rap; 448 pagina's; € 24,99.

Het algoritme zal je precies het strand in Thailand aanraden waarnaar je op zoek
bent. Maar de vraag is: wie is de meester van het algoritme?

Ik zie mijn rol niet als een voorspeller, maar als iemand die de mogelijkheden
in kaart brengt

Kunstmatige intelligentie nadert nu haar kritieke fase. Al die uitvindingen gaan
van het laboratorium naar de supermarkt, de fabriek en de weg




Bekijk de oorspronkelijke pagina: , , , , , , , , , , , , ,

LOAD-DATE: 31 August 2018

LANGUAGE: DUTCH; NEDERLANDS

GRAPHIC: Yuval Noah Harari

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              47 of 170 DOCUMENTS



                                 de Volkskrant

                            31 augustus 2018 vrijdag

Hongkongs beste selfieplek

BYLINE: WIM BOSSEMA

SECTION: Uitgelicht; Blz. 16

LENGTH: 334 woorden



HIGHLIGHT: Selfies maken doe je in Hongkong op een pier met opslagloodsen. De
Italiaanse fotograaf Pierfrancesco Celada is gefascineerd door de oneindige
stroom zich herhalende beelden. En legt de makers vast.


In het dichtbebouwde Hongkong kun je niet veel kanten op als je wat ruimte op je
selfie wilt. Daarom gaat iedereen naar dezelfde plek, de Public Cargo Pier. De
selfies op de pier doen het goed op sociale media, vooral op Instagram. De
Italiaanse fotograaf Pierfrancesco Celada woonde lang op 200 meter van de pier.
'Ik ging er elke avond een wandelingetje maken, een jaar lang. De selfiemakers
fascineerden me, de eindeloze herhaling, dezelfde soort foto's op dezelfde
plekken op de pier, het liefst met zonsondergang.' Hij begon de selfiemakers te
fotograferen en opende een eigen Instagramaccount voor de 'Instagrampier'.



De pier is een industrieel terrein met opslagloodsen, vertelt Celada aan de
telefoon vanuit Hongkong, zijn woonplaats. 'In theorie mogen gewone burgers daar
helemaal niet komen. Het is verboden toegang, maar voor de omwonenden is het al
heel lang de geliefde plaats om 's avonds een ommetje te maken. De bewakers
knijpen een oogje toe.' Toen de pier ook door selfiemakers was ontdekt, was er
helemaal geen houden meer aan. De uitzichten vanaf de pier, aan de westkant van
Hongkong Eiland, zijn geweldig, zoals de skyline van de stad en de beroemde
Victoriahaven.

Maar Celada is meer geïnteresseerd in de mensen en hoe die elkaar en zichzelf
fotograferen. In al zijn werk is het onderliggende thema zulke
'selfrepresentation', zegt hij. Daarvoor moet je nu op sociale media zijn. Naast
zijn eigen @insta_pier begon hij foto's van selfiemakers op Instagram te
selecteren op vorm, plek, idee. Het is een carrousel van fotomakers die op
Instagram kijken en elkaar nadoen, 'een constante herhaling van posen en
situaties gespeeld door een oneindig aantal inwisselbare acteurs'. Een reeks van
die selfies staat als bijlage in het boek dat hij nu uitbrengt met zijn
pierfoto's.

'Ik heb zelf meegedaan aan die hausse aan selfies: nadat ik foto's in National
Geographic had gepubliceerd, zag ik het aantal pierselfies op Instagram omhoog
schieten.'




Bekijk de oorspronkelijke pagina:

LOAD-DATE: 30 August 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              48 of 170 DOCUMENTS



                                 de Volkskrant

                           29 augustus 2018 woensdag

Trots op onze cultuur? Investeer er dan ook in

BYLINE: MARISA MONSANTO

SECTION: Opinie en Debat; Blz. 23

LENGTH: 654 woorden



HIGHLIGHT: kunst en cultuur

Politici pronken graag met onze nationale kunsticonen. Dat rijmt niet met kunst
een hobby noemen.


Vandaag de dag kun je op grofweg twee manieren denken over kunst en cultuur. Je
beschouwt het als een essentieel onderdeel van een beschaving, van ontwikkeling
van samenleving en van individu. Als bewijs daarvan zie je de regering zich
internationaal tooien met onze nationale kunsticonen. Kijk eens! Onze Nationale
Opera, ons Concertgebouw, kijk eens, onze Rembrandt, Van Gogh en Mondriaan.



En dan dat andere standpunt, zondagavond tijdens Zomergasten zo eloquent
verwoord door minister Eric Wiebes: kunst is een hobby. Een hobby waar de staat
blijkbaar niets aan heeft, en dus niets aan hoeft bij te dragen.

De achtergrond van dit denken demonstreerde Wiebes op een ander moment in het
interview. Hij ontwaart een zorgwekkende maatschappelijke tendens om het belang
van economische groei te relativeren. Tja. Ik leef met hem mee.

Het is echt heel gek dat we na decennia van rücksichtslos neoliberalisme ook
eens gaan kijken naar de nadelen van dat blind najagen van economische
vooruitgang. Smeltende ijskappen en verwoestijning van gebieden,
voedselindustrie die pas gedwongen door actiegroepen zorgvuldiger produceert,
misbruik van mensen in verre landen zodat wij onze behoefte aan het
allernieuwste van veel - kleding, telefoons - kunnen bevredigen. Nieuwe economen
als Kate Raworth helpen ons te zien dat het reduceren van alle waarde die wij in
onze maatschappij samen creëren tot naakte euro's en verdienmodellen ons als
mensen schaadt.

De verschraling die deze blikvernauwing heeft gehad op wat van waarde is voor
een samenleving, is duidelijk. Daar zijn ongelukken veroorzaakt waarvoor nieuwe,
onverwachte actiegroepen, met steun van eh... de hardwerkende Nederlander, het
tij proberen te keren. Dementerenden die geen liefdevolle zorg krijgen, verwarde
mensen die op straat onheil aanrichten omdat er geen 'bed' voor ze is, leraren
die de barricaden op moeten om het belang van hun werk voor de toekomst van onze
samenleving, onze kinderen, duidelijk te maken.

Voor de kunstenwereld komt die hardwerkende Nederlander nog niet zo snel uit de
startblokken. Geen wonder, als kunst door bepaalde politici al jarenlang met
succes wordt geframed als hobby. Enkele uren voor Zomergasten was er het
Paradisodebat, hét jaarlijkse debat in de kunstwereld, met als thema
fatsoenlijke beloning. De Sociaal-Economische Raad (SER) heeft aangetoond dat
kunstenaars, als gevolg van de kaalslag die in 2010 door Halbe Zijlstra is
aangericht, gruwelijk worden onderbetaald - áls ze al worden betaald. Je
studeert jaren aan een muziek-, beeldende kunst of dansacademie, werkt harder
dan menig rechten-, econometrie- of fiscaalstudent, en je zoekt je een ongeluk
naar een kans om met jouw talent je brood te kunnen verdienen - brood hè, geen
truffelbrie. Dus accepteer je een VVV-bonnetje, dankbaar dat je je kunt laten
zien, dankbaar voor de hoop op weer een kans op die eerlijke boterham. Ook in
dit debat vol voorbeelden van schrijnende praktijken roerde zich, onwetend en
onwillig, een VVD-politica. Voor haar hoefde er geen cent bij.

Gelukkig hebben we nu een D66-minister die het belang ziet van kunst en cultuur.
Voor de voortgaande ontwikkeling van onze maatschappij én voor de verbinding in
ons land. Die begrijpt dat je geen Janine Jansen, Concertgebouworkest, Theater
Amsterdam, Marlene Dumas of Anton Corbijn kunt creëren, als daaronder niet een
stevige culturele infrastructuur en talentvolle humuslaag zit. Dat je dan niet
internationaal kunt pronken met deze culturele iconen van onze tijd, ermee
wapperend als banier van onze nationale identiteit.

Wiebes had als thema van de avond: vooruitgang. Mooi thema. Jammer dat het vrije
zendtijd bleek te zijn om vooral economische vooruitgang te bepleiten. Blijkbaar
is de culturele inspiratie van Tolstoj en Kafka, met Wiebes' badwater door het
putje gespoeld.

Marisa Monsanto is voorzitter van de onafhankelijke adviescommissie.




Bekijk de oorspronkelijke pagina:

LOAD-DATE: 28 August 2018

LANGUAGE: DUTCH; NEDERLANDS

GRAPHIC: Fondsenwervingsdiner voor Het Nationale Ballet in Amsterdam.
Marisa Monsanto

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              49 of 170 DOCUMENTS



                                 de Volkskrant

                           29 augustus 2018 woensdag

NPO houdt vast aan omstreden ingrepen

BYLINE: MENNO VAN DONGEN

SECTION: Ten Eerste; Blz. 10, 11

LENGTH: 526 woorden



HIGHLIGHT: De Nederlandse Publieke Omroep (NPO) blijft bij omstreden ingrepen in
tv-programma's als Zembla, Tegenlicht en Andere Tijden. Het aantal afleveringen
per seizoen neemt behoorlijk af. Tegelijkertijd investeert het overkoepelende
bestuur van de omroepen in vernieuwing. Zo kunnen omroepen andere journalistieke
activiteiten lanceren, vooral online.


Dat zegt Frans Klein, directeur video van de NPO (zie het interview hiernaast).
Dinsdagochtend maakte de publieke omroep de nieuwe programmering bekend. Het
seizoen 2018/19 telt ruim honderd nieuwe en vernieuwde titels, voor tv, radio en
internet

Zoals eerder uitlekte daalt het aantal uitzendingen van het journalistieke
onderzoeksprogramma Zembla vanaf januari van 36 naar 22, moet het informatieve
programma Tegenlicht 30 procent budget inleveren en is de actualiteitenrubriek
Brandpunt+ binnenkort alleen nog een onlineplatform.



Dat is volgens Klein noodzakelijk om de journalistieke programmering relevant te
houden. 'Vernieuwen betekent durven kiezen', stelt hij. 'We zien dat het
kijkerspubliek op NPO2, waar deze programma's te zien zijn, steeds kleiner en
fors ouder wordt: 65-, 70-plus. Nieuwe generaties kijken minder lineaire tv, ze
willen kortere reportages. Programma's als Brandpunt+ hebben op televisie te
weinig impact. Online gaat dat beter.'

Op journalistiek wordt volgens Klein niet bezuinigd. 'Dat is een speerpunt, net
als documentaires, dramaseries en kinderprogramma's.' Geld dat de NPO bespaart
op journalistieke tv, gaat naar nieuwe initiatieven op internet. 'Als we alleen
inzetten op oude vormen van journalistiek, belanden we uiteindelijk op een
doodlopende weg.'

Het geschiedenisprogramma Andere Tijden gaat van 35 afleveringen per jaar terug
naar 17. 'Dat valt wat ons betreft onder geschiedenis, niet onder journalistiek.
Er komt wel iets voor terug, zoals een nieuwe serie over de 80-jarige oorlog.
Die manier van verhalen vertellen trekt meer kijkers, denken we.'

De ingrepen stuitten eerder op verzet. 'Gelukkig zijn we na de eerste schrik en
analyse bij makers, nu beter met elkaar in gesprek', zegt Klein. 'Omroepen
denken mee. KRO-NCRV (dat Brandpunt+ uitzendt, red.) investeert nu in
datajournalistiek.'

Hans Laroes, hoofdredacteur journalistiek van KRO-NCRV, beaamt dat. 'Ik sta
achter de extra inzet op internet en ben best bereid zendtijd van Brandpunt+
daarvoor in te leveren. Maar ik wil er wel iets moois voor terug, plus een
substantieel deel van de 2,8 miljoen euro die we nu kwijtraken. Dat moet nog
blijken.'

Volgend jaar komt de NPO 62 miljoen euro tekort op een budget van 800 miljoen.
De oorzaak: tegenvallende reclame-inkomsten, omdat adverteerders overstappen
naar Google en Facebook. 'Gevolg is dat we niet alles wat we schrappen, kunnen
vervangen door iets nieuws', zegt Klein. Er komen meer herhalingen en
buitenlandse producties op tv.

Er is minder geld voor levensbeschouwing. EO-directeur Arjan Lock zei dinsdag
dat hij zich daar niet bij neerlegt. 'Vrijdag hebben we onze bezwaren toegelicht
in een hoorzitting bij de raad van bestuur van de NPO. We zijn nog in gesprek
maar als er niet wordt geluisterd, zullen we alle wegen bewandelen, ook
juridische.'

De komende weken blijkt of minister Slob (Media) en de omroepen de schade
enigszins kunnen beperken. Klein: 'Zelfs als dat zo is, blijven we bij de
ingrepen bij Brandpunt+, Zembla, Tegenlicht en Andere Tijden. Dat zijn geen
bezuinigingen, maar maatregelen in het kader van vernieuwing.'




Bekijk de oorspronkelijke pagina: ,

LOAD-DATE: 28 August 2018

LANGUAGE: DUTCH; NEDERLANDS

GRAPHIC: Vrouw op Mars - Fidan Ekiz blikt terug op honderd jaar
vrouwenemancipatie in Nederland. Ekiz begon sceptisch maar viel van de ene
verbazing in de andere. 'In dit verband gaat het vaak over moslims, maar het was
ook voor andere vrouwen lang niet zo geweldig in dit land.' Vanaf 22 oktober,
NPO2
De Nieuwe Rembrandt - Frans Klein (NPO): 'Dit is waarop ik me het meest verheug.
In 2019, het Rembrandtjaar, gaan we op zoek naar de nieuwe Rembrandt. Ik ben
benieuwd hoeveel gewone Nederlanders nog bezig zijn met schilderen en hoeveel
kwaliteit er is.' Wordt uitgezonden in 2019
Brard & Jekel: VetGelukkig?! - Patty Brard en wetenschapsjournalist Diederik
Jekel weten hoe het is om te strijden tegen overgewicht. Mede op basis van
persoonlijke ervaringen onderzoeken ze de wetenschappelijke en culturele kanten
hiervan. Vanaf 30 oktober, NPO3
Ik weet wie je bent - Zestiendelige serie over een advocaat (Daan Schuurmans)
die niet meer weet wie hij is. Suzanne Kunzeler, genrecoördinator drama: 'Dit
past in onze nieuwe filosofie: fewer, bigger, better. Iets minder series, maar
ze zijn langer en we steken er meer geld in.' Vanaf 26 augustus, NPO3
Sahara - Vijfdelige serie waarin correspondent Bram Vermeulen de Sahara
doorkruist. De Europese Unie heeft haar zuidgrens verlegd naar dit gebied, om er
migratie en terreur te bestrijden. Hoe denken bewoners van de Sahara hierover?
Vanaf 25 november, NPO2
How to be gay - Margriet van der Linden onderzoekt hoe het staat met de
acceptatie van homoseksualiteit, wereldwijd. 'Ik kreeg altijd veel vragen, zegt
ze. 'Hoe was je coming-out?', bijvoorbeeld. Over dat soort thema's sprak ik met
m'n vrienden en vriendinnen uit de roze beweging.' Vanaf 23 november, NPO1

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              50 of 170 DOCUMENTS



                                 de Volkskrant

                            21 augustus 2018 dinsdag

Geachte redactie

SECTION: Opinie en Debat; Blz. 20

LENGTH: 634 woorden

Geestig

Recruiter Agterhuis van het bedrijf Finalist wijst in het artikel 'Iedereen aast
nu op personeel' (Economie, 18 augustus) op het belang van helpen van
buitenlanders bij het leren van onze taal want: 'Zij moeten het Nederlands
masteren.'

Geestige kerel, die Agterhuis.

Kees van Spanje, Oldenzaal

Jammer

Het was een lange, warme, droge zomer en de eerste sinds jaren zonder
VK-Zomerquiz.

Nu de zomers allemaal lang, warm en droog beloven te gaan worden, zullen we ons
de zomer van 2018 gaan herinneren als 'De Eerste Zonder VK Zomerquiz'. Jammer...


Gerard Vrinte, Nieuw Bergen

Elfstedenzwemtocht

Maarten van der Weijden heeft net niet de eindstreep gehaald. Dat neemt niet weg
dat het een prestatie van formaat is, ook op maatschappelijk vlak.

Hopelijk inspireert het de NOS om naast Sportvrouw en Sportman van het jaar de
titel Sportmens van het jaar in het leven te roepen, voor sporters die hun sport
en bekendheid gebruiken om iets extra's te doen voor de samenleving. Wie dan de
eerste Sportmens van het jaar moet worden lijkt mij wel duidelijk.

Maarten bedankt!

Peter de Kort, Nijmegen

Terugkomst Jezus

Wat zou het mooi zijn als Jezus morgen zou verschijnen op aarde en de priesters
die zich schuldig maken aan seksueel misbruik de 'kerk' uit zou jagen, zoals Hij
destijds heeft gedaan met de wisselaars in de tempel.

Marinus te Lindert, Heerhugowaard

Moreel faillissement

In zijn column (O&D, 20 augustus) spreekt René Cuperus van het moreel
faillissement van de katholieke kerk in verband met de affaire rond het seksueel
misbruik. Seksueel misbruik komt voor in alle beroepsgroepen en instellingen, en
waar het kinderen betreft, is het vastgesteld in kerken, de padvinderij,
sportclubs, scholen, internaten, liefdadigheids- en humanitaire organisaties et
cetera.

Ook daar heerste de zwijgcultuur onder slachtoffers en besturen. Ook daar
vormden de daders een minderheid. En net als die organisaties, doet de
katholieke kerk meer goed dan kwaad op het gebied van onderwijs, normen- en
waardenbesef, zingeving, ontwikkelingssamenwerking, solidariteit, vrede,
mensenrechten, sociale rechtvaardigheid, cultureel erfgoed et cetera.

Misschien is dat de reden waarom die kerk (en de andere organisaties) moreel
niet failliet zijn gegaan.

A. van Daal, Overloon

Weg met celibaat

De katholieke kerk hoeft maar één goede beslissing te nemen ten aanzien van het
misbruik binnen haar gelederen: schaf het celibaat af.

Rond het jaar 1075 is het verplicht gesteld voor de geestelijkheid binnen de
kerk. De leiding van de kerk kan nu op grond van de periode ervoor en erna
inzicht krijgen in wat het celibaat binnen de kerk heeft opgeleverd.

Als belijdend katholiek herhaal ik nogmaals: schaf het verplichte celibaat af en
wel zo snel mogelijk.

Rien Couwenbergh (80 jaar), Oudenbosch

Weg die Blok

Stef Blok wordt door Rutte-III gesteund, zo hoorden we de premier zeggen. Hij
heeft een soort excuses aangeboden voor zijn woorden waar, let op, sommigen
aanstoot aan genomen hebben. Dat vindt Rutte genoeg.

Maar het zijn niet de woorden, het zijn de achterliggende opvattingen van de
minister die zijn positie onhoudbaar maken in ons land en als vertegenwoordiger
in het buitenland.

Blok moet weg, en anders dit kabinet!

Ubbo van Dijk, Leiden

Ben ik naïef?

Terwijl Erdogan een beroep doet op hardwerkende Turken teneinde zijn financiële
wanbeleid het hoofd boven water te houden, zullen Rutte en Buma een deel van de
door hen zo hooggeachte hardwerkende Nederlanders moeten vragen meer belasting
te betalen vanwege een zelfbedacht douceurtje voor buitenlandse beleggers in
multinationals.

Dat gezond verstand bij iemand als Erdogan ver te zoeken is, lijkt me duidelijk,
maar van vooraanstaande Nederlandse politici verbaast het me toch. Of ben ik nu
naïef?

Koos Tiemersma, Drachten




Bekijk de oorspronkelijke pagina:

LOAD-DATE: 20 August 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              51 of 170 DOCUMENTS



                                 de Volkskrant

                            17 augustus 2018 vrijdag

Amerikaanse pers dient Trump van weerwoord

BYLINE: TIM IGOR SNIJDERS

SECTION: Ten Eerste; Blz. 7

LENGTH: 668 woorden


Hij noemt ze 'fake', 'walgelijk', 'leugenachtig' en 'de vijand van het volk'. De
aanvallen van de Amerikaanse president Donald Trump op de pers kennen een lange
geschiedenis. Maar nu slaan media terug. Ruim driehonderd kranten publiceerden
donderdag een commentaar waarin ze de persvrijheid verdedigen. Veel dagbladen
waarschuwen dat de persvrijheid wordt bedreigd. Niet alleen door Trump, maar ook
door gewone burgers, die feit en fictie steeds moeilijker uit elkaar kunnen
houden. Maar de publicaties tonen zich zonder uitzondering strijdbaar. Een
bloemlezing.

Swift County Monitor News, Minnesota

'We leven in een tijd waarin mensen echt nieuws niet meer van nepnieuws kunnen
onderscheiden. Ze kunnen gemakkelijk worden misleid, voor de gek worden gehouden
door Russen die informatie verspreiden die haat zaait om onze verkiezingen te
beïnvloeden. We leven in de wereld van post-truth, waarin feiten die tegen onze
aannames ingaan worden weggewuifd. We leven ook in een tijd waarin een
betrouwbare pers essentieel is om ervoor te zorgen dat een geïnformeerd
electoraat de eerlijke verslaggeving krijgt die het nodig heeft om beslissingen
te kunnen nemen in het stemhokje.'

The New York Times, New York

'De nieuwsmedia bekritiseren, voor het onder- of overbelichten van verhalen, of
voor het maken van fouten, is terecht. Verslaggevers en redacteuren zijn mensen
en maken fouten. Het rechtzetten van die fouten behoort tot de kern van onze
taak. Maar beweren dat waarheden die je niet aanstaan 'fake news' zijn, is
gevaarlijk voor de levenslijn van onze democratie. En journalisten de 'vijand
van het volk' noemen is gevaarlijk, punt.'

The Boston Globe, Boston, Massachusetts

''De vrijheid van de pers is essentieel voor het waarborgen van vrijheid',
schreef John Adams. Al meer dan twee eeuwen heeft dit fundamentele Amerikaanse
principe journalisten beschermd in de VS en als een voorbeeld gediend voor vrije
naties in het buitenland. Vandaag wordt dat principe ernstig bedreigd. En het is
een alarmerend signaal aan despoten van Ankara tot Moskou en van Beijing tot
Bagdad dat journalisten behandeld mogen worden als binnenlandse vijand.'

Boise Weekly, Boise, Idaho

'Ik kan persoonlijk getuigen dat ik ben lastiggevallen en bedreigd vanwege mijn
reportages in Boise Weekly (...) In elk van die gevallen hebben het gezond
verstand, het fatsoen en boven alles, de waarheid gewonnen. Die overwinningen
waren niet vanzelfsprekend. Ze waren het resultaat van de zoektocht naar de
waarheid, die niet altijd makkelijk is. Het lijkt misschien logisch, maar op dit
punt in de geschiedenis van ons land is het belangrijk om deze woorden helder
uit te spreken: Er is niets fake, walgelijk of ziek aan het zoeken naar de
waarheid.'

The Columbian Progress, Mississippi

'Oliver Emmerich, oprichter van het bedrijf dat eigenaar is van deze krant,
begreep beter dan de meesten hoe gevaarlijk het kan zijn om voor een vrije en
onafhankelijke pers op te komen. Tijdens de roerige zomer van 1963 verbrandde de
Ku Klux Klan kruisen bij zijn huis en zijn krant, de Enterprise-Journal. De
krant reageerde met een even simpele als moedige zet: ze publiceerde artikelen
over die terroristische daad op de voorpagina, waarmee ze precies deed wat de
aanslagplegers hadden willen voorkomen. Vandaag de dag, wanneer de leider van de
vrije wereld herhaaldelijk de pers aanvalt, is het belangrijk om de ideeën van
de heer Emmerich over wat een krant moet zijn in gedachten te houden.'

The Ferndale Enterprise, Ferndale, Californië

'The Ferndale Enterprise is de vrije en onafhankelijke pers van dit stadje en is
dat al 140 jaar lang. Iedere. Verdomde. Week. Halen we de 150 jaar? Wie weet.
Maken we mee dat de huidige president het Witte Huis verlaat? We hopen het
zonder meer. Collega-journalisten, maak je tot die tijd sterk, blijf doorbijten
en houd koers. We zullen hier doorheen komen. Onze democratie heeft ons nodig en
wij doen ons werk niet om populair te zijn. Niemand is machtiger dan de
waarheid.'




Bekijk de oorspronkelijke pagina:

LOAD-DATE: 16 August 2018

LANGUAGE: DUTCH; NEDERLANDS

GRAPHIC: The New York Times van donderdag 16 augustus.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              52 of 170 DOCUMENTS



                                 de Volkskrant

                            14 augustus 2018 dinsdag

Een jungletrein naar oudheden van de Maya's

BYLINE: TIM IGOR SNIJDERS

SECTION: Ten Eerste; Blz. 13

LENGTH: 446 woorden


De ruïnes van de oude Maya-beschaving in het oosten van Mexico doen niet voor
elkaar onder in schoonheid of historische waarde. Toch zijn de verschillen in
bezoekersaantallen enorm. Waar de ene tempel 35 duizend bezoekers per week
trekt, halen sommige anderen dat getal niet eens in een heel jaar. De reden:
toeristen komen meestal niet verder dan de trekpleisters rondom kuststad Cancún.
Aanstaand president Andrés Manuel López Obrador, beter bekend als 'Amlo', ziet
dat liever anders. En daarom gaat hij een gigantische nieuwe treinverbinding
aanleggen, dwars door de jungle.



Sinds zijn verkiezing tot president begin juli haalt de links-populistische Amlo
bijna wekelijks het nieuws met een reeks eigenzinnige plannen. Zo kondigde hij
aan de presidentiële lijfwachten te verruilen voor 'gewone burgers' en beloofde
hij zijn salaris met 60 procent te zullen korten. Een treinspoor dat de arme,
vergeten delen van de regio moeten helpen profiteren van het toerisme, past in
dat patroon.

De trein moet Cancún, in het noordoosten van Mexico, verbinden met de Mayastad
Palenque, die veel verder zuidelijk landinwaarts ligt. Het vervoer passeert
natuurreservaten, moerasland en ondergrondse rivieren. Nu concentreert het
toerisme zich nog in en rondom Cancún, de kuststad die in 1974 met dat doel uit
de grond werd gestampt en tegenwoordig miljoenen buitenlandse bezoekers per jaar
trekt. Die bezoekers bewegen zich vervolgens westwaarts, in het noorden van de
provincie Yucatan, waar tempels als de Chichén Itzá jaarlijks goed zijn voor
zo'n drie miljoen bezoekers.

De ruïnes van het zuidwestelijk gelegen Calakmul, dat ook prijkt op de
Werelderfgoedlijst van Unesco, zijn niet minder indrukwekkend, alleen is daar
niemand. Het gebied ten zuiden van bezienswaardigheden rondom Cancún heeft tot
nu toe nauwelijks profijt gehad van het toerisme. Amlo's spoorlijn moet ervoor
zorgen dat achtergebleven gemeenschappen ook iets van het toerisme terugzien. De
vraag is alleen tegen welke prijs. De kosten worden geraamd op 2,8 miljard euro,
maar het is de vraag of de spoorlijn überhaupt rendabel is. Zo zou er langs een
groot deel van de spoorlijn nauwelijks toerisme zijn.

Mocht Amlo's megaproject sneuvelen, dan zou het niet het eerste mislukte poging
zijn om afgelegen delen van de regio te verbinden met de toeristische kustlijn.


Onder de huidige president Enrique Peña Nieto werd in 2012 begonnen met een plan
om de oostkust te verbinden met de westelijk gelegen koloniale stad Merida. In
2015 werd dat project opgeschort wegens een gebrek aan financiering. Dat
voorspelt weinig goeds voor deze spoorlijn, die liefst twee keer zou duur is.




Bekijk de oorspronkelijke pagina:

LOAD-DATE: 13 August 2018

LANGUAGE: DUTCH; NEDERLANDS

GRAPHIC: López Obrador

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              53 of 170 DOCUMENTS



                                 de Volkskrant

                           11 augustus 2018 zaterdag

Samen voor de vrijheid: hij de actie, zij de nuance

BYLINE: DOOR MARJON BOLWIJN EN PETER GIESEN FOTO'S IVO VAN DER BENT

SECTION: Zaterdag; Blz. 2, 3, 4, 5

LENGTH: 3737 woorden



HIGHLIGHT: Vooral op sociale media lijkt het soms wel of niemand meer met iemand
overweg kan. De Volkskrant zet daar deze zomer vrienden tegenover die grote en
kleine verschillen overbruggen. Deze week: Eddy Terstall en Femke Lakerveld, 'de
straathond en de dame'.


De filmmaker en de actrice De filmmaker en de actrice


Ze zijn een opvallend paar, op het terras aan de Noordermarkt in Amsterdam. Eddy
Terstall, warrige haardos, nonchalant gekleed, Jordanees, twitteraar, recht voor
zijn raap. Femke Lakerveld, tien jaar jonger, stijlvol, golvend haar,
bedachtzaam formulerend, altijd op zoek naar de nuance. De straathond en de
dame.

Terstall is de maker van succesvolle films als Hufters & Hofdames, Simon en Vox
Populi. Lakerveld is de actrice die in veel van zijn films meespeelde. Ze leest
al zijn scripts. Ze hamert erop dat de film voldoende over gevoelens gaat, zegt
Terstall. 'Ik heb Femke ook nodig voor het vrouwelijke element, want ik ben een
ontzettende mannetjesman. Ik zit heel erg in een mannenwereld, met voetbal, het
café, dat is een beetje mijn cultuur', zegt Terstall.



Onlangs schreven ze het manifest Vrij Links, samen met Asis Aynan en Keklik
Yücel. Een pleidooi voor vrijzinnigheid en secularisme. Te vaak verdedigt links
de islam of patriarchale gebruiken, uit angst moslims te kwetsen of voor racist
of populist te worden uitgemaakt. Maar juist links moet opkomen voor de
persoonlijke vrijheid die door religieuze dogma's wordt ingeperkt.

Terstall: 'We hebben zelf natuurlijk heel erg geprofiteerd van de vrijheid. Dan
wil je dat anderen die ook hebben. Vrije partnerkeuze, dat is voor ons normaal,
maar voor andere mensen niet. Waarom zou niet elke burger in Nederland die luxe
mogen hebben?'

Lakerveld: 'De zoektocht naar Verlichtingsidealen, alles wat gaat over het
vergroten van de vrijheid, de individuele vrijheid, die zaten al lang in mijn
dna. Ik ben opgegroeid in de jaren tachtig en negentig en dacht toen dat de
vrijheid en de gelijkheid alleen maar groter zouden worden. Ik geloof dat in een
onbelemmerd debat het beste idee aan invloed wint. Maar dat debat wordt
moeilijker. Om me heen zie ik kunstenaars en cabaretiers die zichzelf inhouden,
met maatschappij- en religiekritiek. Een vrouw als Zineb El Rhazoui,
oud-redacteur van Charlie Hebdo, wordt nog steeds bedreigd en kan niet vrij
rondlopen. Bij de Rode Hoed worden de ruiten ingegooid omdat er een bijeenkomst
van Forum voor Democratie wordt gehouden. Meningen worden hier met dreiging en
geweld bestreden. Door die ontwikkelingen ben ik een beetje tegen wil en dank in
een politieke beweging beland, want ik kom helemaal niet uit een politiek nest.'


Vrij Links hield een debat in De Balie, heeft een website en wil uitgroeien tot
een platform voor denkers die de vrijzinnigheid en het secularisme verdedigen
zonder in nationalisme of xenofobie te vervallen. Terstall is een van de
boegbeelden, Lakerveld doet de zaken. Dat is hun vaste rolverdeling.

Lakerveld: 'Ik heb een keer de fout gemaakt om Eddy tijdens een reis
verantwoordelijk te maken voor de paspoorten. Ik voelde al aan: dit is niet
handig. Toen stonden we op het vliegveld van Mexico City en had jij inderdaad de
paspoorten in de hotelkluis laten liggen.'

Vrij Links

Later die middag zal Lakerveld naar de notaris gaan voor de officiële oprichting
van de stichting Vrij Links. Terstall gaat niet mee. Hij is geen man voor
formaliteiten, vooral wil hij vrij blijven.

Terstall: 'Ik wil niet bij een organisatie horen. Ik wil daar kritisch tegenover
blijven staan. Ik ben van: ik val aan, volg mij! En jij bent van: de
consequenties managen. Ik ben wat activistischer, jij wat diplomatieker.'

Lakerveld: 'Je kunt soms nogal stellig zijn. Jij zit veel op Twitter, ik niet.
Op Twitter mis ik de nuance, dus doe ik het maar niet. Maar bij jouw statements
op Twitter weet ik dat ze onderbouwd zijn, dat er een doorwrochte historische en
politieke kennis onder zit. Het is nooit zomaar ter provocatie.

'Maar jij bent van het gelijk hebben, ik van het gelijk krijgen. En in het
gelijk krijgen zit een groot bewustzijn van het proces en van je doelgroep. Jij
trekt je niet zo veel aan van die doelgroep.'

Terstall: 'Dat heb ik ook met film maken. Ik maak de film die ik mooi vind, niet
de film waar een markt voor is.'

Lakerveld: 'Jij bent extreem autonoom in je denken. Niet iedereen kan daarmee
omgaan. Het is gemakkelijker om je te verhouden tot iemand die heel nadrukkelijk
tot een bepaalde groep behoort. Maar van jou heb ik geleerd hoe constructief het
is om je als autonoom individu te bewegen, ook al is dat soms eenzaam.'

Hippiemilieu

Op het terras aan de Noordermarkt staat een klein monument voor het
Jordaanoproer van 1934, toen werklozen en arbeiders in opstand kwamen tegen het
gezag. Een herinnering aan de arbeidersbuurt die Eddy Terstall nog gekend heeft.


'Mijn moeder komt uit een communistisch nest. De hele Jordaan was destijds
communist, mijn opa heeft nog meegedaan aan de Februaristaking. Mijn stiefvader
was een Duitser en sociaal-democraat. Hij had een hekel aan de Rote Armee
Fraktion en het communisme. Hij had ook in Berlijn gezeten en nam ons daar mee
naartoe. Totalitair links, daar moet je niks mee te maken willen hebben, zei
hij. Je kunt nog beter democratisch rechts hebben. Die staan dichter bij ons.
Daar had hij gelijk in.'

Terstalls moeder en stiefvader werkten in een boekbinderij in de Jordaan. Hij
groeide op in een hippiemilieu, zegt hij: 'Als ik wakker werd, in grote delen
van mijn leven, moest ik over de bebaarde hippies in slaapzakken stappen. Vaak
Duitsers uit de streek van mijn stiefvader die met de Magic Bus van Amsterdam
naar Kathmandu wilden.'

Lakerveld komt uit Utrecht, waar ze werd opgevoed door haar moeder. 'Ze is
beeldend kunstenaar en heeft haar eigen persoonlijke en maatschappelijke gevecht
moeten leveren om precies datgene te maken wat ze wil, monochrome, abstracte
kunst die niet per se bij een breed publiek in de smaak valt. In die zin heeft
ze mij voorgeleefd wat het is om vrij te zijn en je eigen immateriële denkkader
te creëren. Maar het woord hippie zou ze niet zo snel in de mond nemen. Ze
behoorde tot een iets jongere generatie. Ze was meer van: allemaal prima, maar
ik stuur mijn dochter toch maar naar een degelijke school in Zeist.'

Terstall en Lakerveld leerden elkaar kennen in 1994, voor de opnames van de film
Hufters & Hofdames. Terstall: 'Ze was heel jong toen ik haar leerde kennen. Ze
was het nichtje van een vriend van mij, de filmproducent Vik Franke.'
Aanvankelijk zou ze alleen de muziek schrijven, later kreeg ze ook een rol.

Terstall: 'Vik zei: we hebben nog een rol. Misschien kan Femke die spelen?'

Lakerveld: 'Dus het was Viks idee?'

Terstall: 'Hij zei: ze is mooi en ze is intelligent, ze past precies bij die
rol. Hij had gelijk. Als mensen Femke van de buitenkant zien, zien ze een chique
en mooie dame. Dat kan afstand scheppen. Mensen zijn soms bang van haar. Ik heb
dat niet. Ik ben Femke gewend. Voor mensen met wie ze iets heeft, is ze extreem
zachtaardig en altruïstisch. Ze is een van de eersten die ik bel als er echt
iets is. Dan neemt ze de tijd en dan analyseert ze het probleem, heel lang.
Terwijl ik uit een emotiecultuur kom, outspoken, intuïtief.'

Toch vraag je Femke ook om een vrouwelijke, emotionelere kant in je scripts te
brengen.

Terstall: 'Dat klopt, maar vrouwen hebben ook een sterk rationele kant. Meer
organisatorisch. Mannen zijn wat minder volwassen, in het algemeen. Ik cultiveer
mijn kind-zijn nog heel erg. Jij bepaald niet.'

Lakerveld: 'Omgekeerd daag jij me uit om meer buiten te spelen. Humor is een
ingang om even uit dat hoofd te komen. Als ik te serieus word, gooi jij er een
prikkelende opmerking in. Effe dimmen. Je hebt ook weleens een hand voor mijn
mond gehouden. Dat was heel efficiënt.'

Terstall: 'Ja, als je te veel gaat rationaliseren. Dat kun je heel goed, je bent
heel analytisch.'

Lakerveld: 'Bij mij is het vrij snel cerebraal. Ik heb veel oude vriendschappen,
ook met mijn vriendinnen. Oude vriendschap biedt zo veel meerwaarde. Ik
investeer liever daarin dan in nieuwe vriendschappen. Dat klinkt wel erg
pragmatisch, hè?'

Lakerveld heeft lange relaties, Terstall doorgaans korte, hoewel ze de laatste
tijd wat langduriger zijn. Lakerveld heeft een dochter van 11, Terstall is
kinderloos.

Terstall: 'Mijn vriendinnen zijn vaak schrijfster, actrice, kunstenares,
muzikante. Vaak een beetje spiritueel, dromerig. Ze hechten erg aan hun
vrijheid. Dat is ook de reden dat het werkt met mij. Maar ik ben 54 en denk ook
weleens over kinderen. Maar dan moet je wel allebei op hetzelfde moment die
impuls hebben. Er waren fasen waarin ik voor kinderen had kunnen kiezen. Maar ik
heb te veel voordelen bij het leven dat ik leid. Dat is ook een grote valstrik.
Je vermaakt je, en dan kun je er op een gegeven moment alleen voor staan.'

Lakerveld: 'Dat verklaart een deel van het verschil tussen ons, zeker als je het
hebt over organisatie. Een kind dwingt af dat je een gestructureerder leven
hebt.'

Komen jullie veel bij elkaar over de vloer?

Terstall: 'We zien elkaar elke week wel een keer. Ik heb geen broer, Femke geen
zus, dat speelt erg mee, dan zoek je het kunstmatig ergens anders. Maar we
waaien niet aan, we maken wel een afspraak.'

Lakerveld: 'Omdat ik ook jouw meer narcistische kant ken, ben ik altijd extra
positief verrast als ik ervaar dat ik helemaal op je kan rekenen. Die momenten
zijn er genoeg.'

Terstall: 'Ja, in het algemeen draait mijn leven wel heel erg om ik. Niet dat ik
egoïstisch ben, maar het is wel heel erg mijn agenda.'

Lakerveld: 'Wat dat betreft lijken we trouwens wel op elkaar. We zouden niet in
een te nauwe constellatie met elkaar kunnen functioneren.'

Terstall: 'Op reis gaat het net. Maar we zijn allebei bazig.'

Lakerveld: 'Maar dat weten we van elkaar.'

Terstall: 'Dan moet je even ruimte geven. De een blijft op het balkon, de ander
gaat naar het strand. Dat gaat automatisch, dat hoeven we niet eens te zeggen.'


Lakerveld: 'Dat egomane van Eddy is iets totaal anders dan egoïsme. Voor en
achter de schermen zet hij zich enorm in voor de vrijheid van andere mensen.'

Terstall: 'Vaak weten mensen me te vinden als ze problemen hebben met hun eigen
gemeenschap. Ik probeer dan te helpen. Ik heb bijvoorbeeld onlangs bemiddeld
voor iemand die in Libië gevangen heeft gezeten. In zulke gevallen probeer ik
ook mijn politieke en informele contacten aan te boren.'

Lakerveld: 'Daar zit zo veel liefde, energie en compassie in dat ik het niet
meer dan logisch vind dat hij soms een egomane tegenkracht de ruimte moet
geven.'

Terstall: 'Af en toe moet ik even niet sociaal kunnen zijn. Dan wil ik alleen
zijn: lezen, voetballen kijken.'

Lakerveld: 'Als je in zo'n stemming bent, zou je zomaar kunnen vergeten te
vragen hoe het met iemand is. Terwijl je je er wel diep om bekommert.'

Moord op Theo van Gogh

Vrij Links is geworteld in de persoonlijke ervaring. Terstall vertelt dat zijn
moeder intelligent was, maar niet mocht doorleren van haar communistische vader.
De huishoudschool was goed genoeg voor een arbeidersmeisje. Ze moest zich vooral
niet verbeelden dat ze meer was dan een ander.

De moord op Theo van Gogh maakte op beiden grote indruk. Terstall kende hem
persoonlijk en verscheen de avond van 2 november 2004 meteen op tv om commentaar
te geven. Lakerveld speelde in Van Goghs film 06/05, over de moord op Pim
Fortuyn. 'Ik kende hem niet bijzonder goed, we hadden een verhouding van
regisseur tot actrice', zegt ze. 'Maar ik vind het nog steeds moeilijk om zonder
emotie over de moord te praten.'

In 2011 speelde Lakerveld in Terstalls toneelstuk De dood van Theo van Gogh. In
het stuk bedenkt 'Ayaan Hirsi Ali', gespeeld door Lucretia van der Vloot, een
christelijke versie van Submission, waarin Lakerveld naakt aan het kruis hangt.


Maar voor Terstall is Vrij Links vooral geworteld in zijn reizen naar Azië en
andere niet-westerse landen. 'Als kind ben ik veel met mijn ouders in Azië
geweest. Later heb ik ook veel gereisd. Aanvankelijk op eigen houtje, dan
ontmoet je vooral gewone burgers. Later ging ik als filmmaker, dan kom je in
contact met de culturele elite in landen die soms wat minder vrij zijn. Dan merk
je dat linkse kunstenaars uit India, Tunesië, Libanon of Zuid-Afrika ook de
vrijheid en moderniteit willen die wij kennen uit Amsterdam, uit de vrije
wereld. Ze hebben er behoefte aan, ze hebben er recht op. Dat zijn je
geestverwanten, niet de mensen die religieuze, conservatieve en patriarchale
structuren vertegenwoordigen.'

'Als je dan in Nederland het debat volgt, zie je dat die geestverwanten juist
niet gesteund worden, maar hun tegenstanders wel, de rechtse patriarchalen die
het liefst de vrouw willen bedekken en homoseksualiteit veroordelen. Dat kun je
in die landen niet goed uitleggen.

'Inmiddels weten ze wel dat links in Europa zo'n rare draai heeft gemaakt. Maar
vroeger, als je zei dat links voor het religieuze patriarchaat was en rechts
juist niet, dan zeiden ze: nee, nee, nee, je bedoelt het natuurlijk omgekeerd.

'De films die ik maak, spelen zich af in een vrije samenleving. Man en vrouw
zijn op zijn minst gelijkwaardig, vaak zijn de vrouwen de wat sterkere
personages, de mannen de wat knullige figuren. De vragen van pers en publiek
gingen ook altijd over de samenleving, niet over het verhaaltje.

'Zo is Simon ook ontstaan. Ik kreeg zo veel vragen over onze samenleving dat ik
dacht: laat ik eens een film maken over de vrijzinnig-progressieve samenleving,
maar dan vermomd als buddy-movie, een coming-of-agefilm. Ik dacht: laat ik eens
kijken of mensen daarin meegaan, of ze niet kijken of de hoofdpersoon
homoseksueel is, maar hem zien als mens. Je wijst niet met je vinger: dat is
goed en dat is slecht. Maar je laat zien wat er mooi is aan je eigen opvoeding.
Daar maak je een zedenschets van die je introduceert bij een publiek dat
misschien wat conservatiever is. Ik ben met de film meegereisd, ik ben wel naar
veertig, vijftig landen geweest, zodat je de cultuurshock kunt opvangen. Ik kon
uitleggen: wij zijn ook maar mensen, het Westen is geen sodom en gomorra,
homoseksualiteit en vrijheid voor vrouwen zijn niet verkeerd.'

Heeft het geholpen?

Terstall: 'Mijn films zijn natuurlijk te vrijzinnig voor veel landen om in de
bioscoop te vertonen. Maar ze zijn wel gedraaid op festivals en op scholen.'

Lakerveld: 'Ik kan me herinneren dat Babylon in India heel schokkend werd
gevonden omdat er twee vrouwen met elkaar zoenden.'

Terstall: 'Ze dachten dat De boekverfilming een pornofilm was. Alette Dirkse
kreeg van Bollywoodmeisjes de vraag hoe het was om een pornoactrice te zijn.'

Het manifest van Vrij Links is kritisch ontvangen. In NRC Handelsblad schreef
Lamyae Aharouay dat er al meer dan genoeg islamkritiek is. Je hoeft de krant
maar open te slaan of de islam wordt aangevallen.

Terstall: 'Maar dat geldt niet voor linkse en culturele kringen. Voor links zou
het toch heel normaal moeten zijn om kritiek hebben op religieuze dogmatiek of
de priesterkaste? Ik kom veel zelfcensuur tegen. Veel linkse mensen zijn bang
dat ze meteen worden uitgemaakt voor racistisch, rechts of populistisch. Er
wordt al heel snel gezegd: sommige dingen kun je niet bekritiseren, want dan
speel je Wilders in de kaart.'

Als voorbeeld noemt Terstall de postercampagnes van Shirin Musa. Zij pleitte
voor vrije partnerkeuze, onder meer door een poster waarop een man met een
keppeltje een vrouw met een hoofddoek zoende. Musa kreeg nota bene kritiek uit
linkse en feministische hoek, zegt hij, terwijl de vrije partnerkeuze juist door
linkse feministen gesteund zou moeten worden.

'Het is ook veel gemakkelijker om subsidie te krijgen voor een film over het lot
van de vluchtelingen dan voor een film over een ex-moslim die problemen heeft
met de gemeenschap waaruit hij komt. Er wordt heel snel gesproken over islam
bashen, maar het vrije woord is het wapen van de kleine man om zich tegen de
macht te verzetten. Alle macht: staatsmacht, huiselijke macht, religieuze
macht.'

Lakerveld: 'Ik zie dat er kunstinstellingen zijn die bepaalde kunstenaars niet
programmeren.'

'diversiteitsbeleid'

Als voorbeeld noemt ze De Cacaofabriek in Helmond die een werk van Jordy
Koevoets weigerde. Koevoets wilde een 'niet-bestaand' beeld van Allah maken,
bijvoorbeeld een simpele tekst 'Allah' of een poëtische alinea die de associatie
met de profeet zou wekken. Op die manier wilde hij het verbod op het afbeelden
van Allah bevragen. De Cacaofabriek wilde het werk niet laten zien en beriep
zich op haar 'diversiteitsbeleid'. Ze wilde meer moslimbezoekers trekken en die
zouden maar worden afgeschrikt door het imaginaire beeld van Allah.

Lakerveld: 'Ik wil niet een bepaalde instelling demoniseren, het gaat me om de
systematiek. Uit een officieel persbericht blijkt dat het niet gaat om de angst
voor een aanslag, maar dat wordt gezegd: we zijn een kunstinstelling die
subsidie ontvangt en diversiteitsbeleid voert. Niets mis met het aantrekken van
nieuwe doelgroepen, integendeel, maar het moet niet doorslaan in censuur of in
een vooringenomen of betuttelende houding tegenover, in dit geval, moslims.'

Terstall: 'Men wil mensen niet voor het hoofd stoten. Misschien had de
kunstenaar iemand met een traditionele opvatting van mening kunnen doen
veranderen, maar nee: die moest tegen een onwelgevallige mening beschermd
worden. Als je dat met moslims doet, en niet met mensen die van Urk komen, geef
je onbedoeld blijk van een racistisch wereldbeeld. Je zegt: het zijn een soort
nobele wilden, 'ze' kunnen er niet tegen. Terwijl de gemiddelde moslim helemaal
niet om bescherming vraagt, het zijn altijd een paar radicalen die dat doen.'

Lakerveld: 'Het is ontzettend belangrijk dat de vrijheid in de kunsten
gewaarborgd blijft.'

Terstall: 'In de kunst is het belangrijk dat je niet probeert maatschappelijk
gewin te halen uit een gewenste deugmening, terwijl je geweten iets anders
zegt.'

Lakerveld: 'Het gaat ook niet altijd om de islam. Op een openbare basisschool in
Hengelo wilden de leerlingen een homostel in de musical. Dat mocht niet van de
directeur, omdat er een kind van Jehova's getuigen in de klas zat. Ook in het
buitenland zie je de preutsheid en de overgevoeligheid toenemen. In Parijs werd
een kunstwerk van Joep van Lieshout door het Louvre geweigerd omdat het te
schunnig zou zijn. Scarlett Johansson heeft een rol als transgender onder druk
moeten teruggeven, omdat de rol volgens critici beter door iemand gespeeld zou
kunnen worden die zelf transgender is. Als je dit argument tot de uiterste
consequentie zou doorvoeren, dan zou ik alleen maar 43-jarige, in Amsterdam
woonachtige vrouwen mogen spelen. Dat lijkt me vreselijk saai, ook voor het
publiek, haha. Vorig jaar speelde ik een alcoholist en een moordenaar. Had ik
dan eerst toestemming moeten vragen bij de AA? Maar goed, het is natuurlijk de
symboolpolitiek van die critici die me dwarszit.'

Jullie willen het bijzonder onderwijs (christelijk, katholiek, islamitisch)
afschaffen. In de Nederlandse verhouding is dat een heel radicaal voorstel.
Zoals sommige critici schreven: kunnen je mensen dwingen vrij te zijn?

Terstall: 'Het gaat er niet om dat je mensen dwingt vrij te zijn. Wij willen dat
mensen mondige burgers worden die met alle gedachtengoed worden geconfronteerd,
zodat ze zelf hun eigen levenspad kunnen kiezen.'

Maar in Nederland zijn ouders altijd vrij geweest om de school voor hun kinderen
te kiezen.

Lakerveld: 'Welke vrijheid is het belangrijkst: die van de ouders of de
kinderen?'

Terstall: 'Een progressief mens zal natuurlijk nooit de kant van de
priesterkaste kiezen. Die zal altijd voor verheffing kiezen. De afschaffing van
het bijzonder onderwijs is een principe. Ik ben ook republikein, maar het
koningshuis mag van mij blijven bestaan, zolang het geen macht heeft. Zo ben ik
ook voor afschaffing van het bijzonder onderwijs. Dat is ons progressieve doel,
dat zouden we het liefst willen. Maar politiek is de kunst van het haalbare.
Voor ons is het voldoende als kinderen met alle gedachtengoed worden
geconfronteerd. Het gaat om het curriculum.

'Waar we nu aan moeten werken, is om meer witte leden en medewerkers aan te
trekken. Veel van onze steun komt uit de zogenaamde migrantenhoek.'

Lakerveld: 'Een aantal van hen is religieus.'

Terstall: 'In landen als Marokko, Tunesië of Turkije is het heel normaal om
gelovig moslim en toch seculier te zijn. Dat is helemaal niet met elkaar in
tegenspraak. Het secularisme werpt een dam op tegen de theocratie. Het is de
beste garantie voor gewetensvrijheid, waaronder godsdienstvrijheid. In eerste
instantie hebben we veel weerklank gekregen uit islamitische hoek. Voor mensen
uit traditionele gemeenschappen is deze strijd cruciaal.'

Lakerveld: 'Met allerlei levensbeschouwingen. Bij onze bijeenkomst in De Balie
was een rabbijn, die zei: ik ben beslist niet tegen religie. Ik ben wel
hartstikke seculier. Ik dank God op mijn blote knieën dat dit manifest er is.'

CV

Femke Lakerveld

1974 Op 16 september geboren in Hoorn

1993-1998 Studeerde algemene sociale wetenschappen in Utrecht

1996 Filmdebuut in Hufters & Hofdames. Speelde daarna in Terstalls films
Babylon, De boekverfilming, Rent a Friend, Simon en Vox Populi 2001-heden Rollen
in diverse films en tv-series, onder meer Meiden van De Wit, Flikken Maastricht
en Van God Los

2004 Speelde in 06/05 van Theo van Gogh

2010-heden Programmamanager advies en begeleiding bij Cultuur+Ondernemen

2011 Speelde in toneelstuk De dood van Theo van Gogh van Eddy Terstall

2017-heden Adviseur bij Fonds Podiumkunsten

2017-heden Lid raad van toezicht bij Paradiso Melkweg Productiehuis

2018 Schreef met anderen manifest Vrij Links

2018-heden Voorzitter van de stichting Vrij Links

CV

Eddy Terstall

1964 Op 20 april geboren in Amsterdam 1991-92 Studeerde politicologie in
Amsterdam 1992 Debuutfilm Transit 1992-heden Maakte 15 films, waaronder Hufters
& Hofdames, De boekverfilming, Simon, Vox Populi, Deal en Alberta 1995-heden Lid
van de PvdA 2010 Autobiografisch boek Ik loop of ik vlieg 2011 Toneelstuk De
dood van Theo van Gogh 2014 Lijstduwer voor de Partij voor de Dieren bij de
verkiezingen voor het Europees Parlement 2018 Schreef met anderen manifest Vrij
Links

Jij daagt me uit om meer buiten te spelen. Humor is een ingang om even uit dat
hoofd te komen. Als ik te serieus word, gooi jij er een prikkelende opmerking
in. Effe dimmen. Je hebt ook weleens een hand voor mijn mond gehouden. Dat was
heel efficiënt

Als je moslims beschermt tegen een onwelgevallige mening, geef je onbedoeld
blijk van een racistisch wereldbeeld. Je zegt: het zijn een soort nobele wilden,
'ze' kunnen er niet tegen. Terwijl de gemiddelde moslim helemaal niet om
bescherming vraagt




Bekijk de oorspronkelijke pagina: , , ,

LOAD-DATE: 10 August 2018

LANGUAGE: DUTCH; NEDERLANDS

GRAPHIC: AUTONOOM Eddy Terstall: 'Ik wil niet bij een organisatie horen. Ik ben
van: ik val aan, volg mij! En jij bent van: de consequenties managen.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              54 of 170 DOCUMENTS



                                 de Volkskrant

                           11 augustus 2018 zaterdag

President zonder gewapende garde

BYLINE: THEO KOELÉ

SECTION: Ten Eerste; Blz. 12

LENGTH: 401 woorden


De nieuwe Mexicaanse president Andrés Manuel López Obrador zal zich niet laten
omringen door zwaarbewapende lijfwachten maar door 'gewone' burgers zonder
wapens. Twintig slechts, van wie sommigen arts, advocaat of ingenieur zijn. 'Zij
zullen voor me zorgen. Deze mannen en vrouwen, en alle Mexicanen, zullen voor me
zorgen', aldus López Obrador, die eind dit jaar aantreedt.



Het is een opmerkelijke beslissing om de huidige presidentiële garde, zo'n 2.000
man sterk, te ontbinden. Mexico wordt geteisterd door geweld van zowel politieke
als criminele aard. Volgens Obradors toekomstige stafchef, Alfonso Romo, is 40
procent van het land door het geweld 'verlamd'. Tijdens de campagne die
voorafging aan de verkiezingen op 1 juli voor het presidentschap, het parlement
en lagere overheden, werden talrijke aanslagen gepleegd op politici. Meer dan
honderd kandidaten kwamen om het leven.

Amlo, zoals hij in de volksmond wordt genoemd, heeft tijdens die campagne ook
vijanden gemaakt met zijn belofte om het aanpakken van de corruptie te verheffen
tot prioriteit nummer een. De 64-jarige linkse populist, afkomstig uit een
eenvoudig milieu, nam als president in spe al enkele beslissingen die slecht
vallen bij de gevestigde orde. Hij besloot niet alleen het presidentiële salaris
te halveren (tot een kleine 5.000 euro per maand), maar ook te snijden in de
inkomens en privileges van ambtenaren, rechters en parlementariërs. Zo hebben
hoge ambtenaren na zijn inauguratie op 1 december geen recht meer op een eigen
chauffeur, lijfwacht en riante ziektekostenverzekering. Als burgemeester van
Mexico-Stad, begin deze eeuw, tornde hij ook al aan de arbeidsvoorwaarden van
overheidspersoneel. Amlo heeft wel hogere salarissen in petto voor
politiemensen, die grote risico's lopen in de strijd tegen drugsbendes.

Volgens Ioan Grillo, auteur van een boek over de Mexicaanse drugscrisis, staat
Amlo voor een taak van herculische proporties. Maar zijn uitgangspositie is zo
slecht, dat elke kleine verbetering al als een overwinning kan worden beschouwd,
betoogde Grillo deze zomer in de Britse krant The Guardian.

Experts schatten dat de strijd tegen drugs sinds 2006 ten minste 200 duizend
mensenlevens heeft geëist. Grillo: 'Als hij in het eerste jaar van zijn
presidentschap het aantal moorden weet terug te brengen, met 10 of zelfs 20
procent, maakt hij een goede indruk.'




Bekijk de oorspronkelijke pagina:

LOAD-DATE: 10 August 2018

LANGUAGE: DUTCH; NEDERLANDS

GRAPHIC: Andrés Manuel López Obrador: 'Twintig gewone burgers, en alle
Mexicanen, zullen voor me zorgen.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              55 of 170 DOCUMENTS



                                 de Volkskrant

                           9 augustus 2018 donderdag

De toestellen die het vliegen groot maakten

BYLINE: DOOR PETER VAN AMMELROOY

SECTION: Economie; Blz. 24, 25

LENGTH: 1766 woorden



HIGHLIGHT: De luchtvaart vervoert dit jaar 4,4 miljard reizigers. Toch konden we
kort geleden zo'n ticket inclusief bubbels en wifi niet betalen. Hoe heeft het
luchtreizen zo snel kunnen groeien? Dankzij een werkpaard, een luxepaard en een
pakezel.


Schiphol: van

pasagiers in 1920



C-47 het werkpaard

Een oorlog wil soms wel eens helpen. Nadat de Tweede Wereldoorlog was geëindigd,
zaten de geallieerden met een immense vloot aan vrachttoestellen. Zo hadden de
geallieerden in de oorlogsjaren duizenden C-47's en C-54's laten bouwen,
gebaseerd op de populaire DC-3 en DC-4 van de Douglas Aircraft Company.
Luchtvaartbedrijven konden na 1945 voor weinig geld hun vloot optuigen door de
militaire afdankertjes op te kopen en er 32 tot 60 stoelen in te zetten.



Wat in Europa hielp was dat de infrastructuur van auto- en spoorwegen in
gruzelementen lag. Historicus Dierikx: 'Een landingsbaan was zo gelegd. Met het
vliegtuig konden ambtenaren en ingenieurs snel overal naar toe om de
oorlogsschade te herstellen.' De Nederlandse regering kocht Britse legerkisten
op. Vliegtuigbouwer Fokker kreeg staatssteun om transporttoestellen om te
bouwen.

Het effect van die boom aan stoelen? In de jaren na de Tweede Wereldoorlog
verdubbelde steeds het aantal mensen dat per vliegtuig de Atlantische Oceaan
overstak. De luchtvaart ging de concurrentie aan met de grote luxe
oceaanstomers, zoals de Queen Elizabeth. Dierikx: 'De luchtvaartmaatschappijen
moesten wel de service bieden die zulke grote passagiersschepen boden.' Dus
oogde de cabine rond etenstijd als een restaurant.

In de tweede helft van jaren vijftig kwamen de straalmotoren in zwang en
begonnen luchtvaartmaatschappijen onderscheid te maken tussen de betalende en
beter betalende reiziger. Dierikx: 'Wie zich dat kon veroorloven vloog in de
nieuwste toestellen en rechtstreeks. De klant met kleiner budget reisde met
oudere vliegtuigen, maakte meer tussenstops of moest omvliegen.'

Zo ontstaat de term 'jetset', voor de middenklasse die zich de duurdere tickets
kon veroorloven. Op publiciteitsfoto's en in folders zien we passagiers breeduit
zitten op luxe stoelen, bubbeltje in de hand, of hangend aan een kleine bar. Het
gouden tijdperk van de luchtvaart is aangebroken.

707 het luxepaard

Leidde de C-47 ertoe dat meer mensen gingen vliegen, de tweede revolutie in de
luchtvaart werd rond 1958 ingeluid door een toestel met een ander typenummer: de
Boeing 707. De 707 werd de eerste straaljet dat uitgroeide tot een commercieel
succes.

Met deze vliegtuigen konden luchtvaartmaatschappijen verder komen, hun
bestemming sneller bereiken en meer passagiers meenemen: er pasten maximaal 189
stoelen in. Dat bracht een ander probleem met zich mee, legt Dierikx uit. 'Hoe
kregen de maatschappijen die toestellen vol? Zoveel mensen waren er niet die de
dure vliegtickets konden betalen.'

De prijzen moesten omlaag, en dat lag ingewikkeld. De tarieven lagen vaak vast
in allerlei verdragen tussen landen. In de IATA, de internationale organisatie
voor de luchtvaart, hadden de grootste ondernemingen bindende voorwaarden aan
prijzen en service bedongen, om te voorkomen dat een van de IATA-leden met
tarieven of ambiance kon stunten.

In de zomer van 1952 ging IATA alsnog overstag. Er kwam een tourist class. Een
retourticket van New York naar Londen hoefde in plaats van 711 dollar nog maar
486 dollar te kosten. Betaalbaar werd vliegen daar nog steeds niet door. De
ticketprijs stond voor veel Nederlanders nog gelijk aan twee maandsalarissen.

Gecorrigeerd voor inflatie zou de ticketprijs nu uitkomen op bijna 4.500 dollar,
een kleine 3.900 euro. Vandaag steekt de vroege boeker voor nog geen 110 euro de
oceaan over.

In 1957 stelde de IATA zelfs nog regels aan wat luchtvaartmaatschappijen hun
economy-passagiers konden serveren. Dat werd onder Amerikaanse druk een
sandwich, een broodje verpakt in folie, zolang het maar 'eenvoudig, koud en niet
te duur' was. Dierikx: 'De KLM werd zelfs op haar vingers getikt toen het toch
meer werk maakte van zijn koude boterhammen dan was afgesproken.' Maar het hek
was al van de dam.

747 de pakezel

In 1970 breekt het tijdperk van de jumbojet aan. Boeing begint zijn 747 te
leveren. Het verwacht er 400 van te verkopen. Het toestel zal snel worden
ingehaald door supersonische vliegtuigen als de Concorde, denkt de Amerikaanse
fabrikant. Boeing zal er tot de dag van vandaag ruim 1.500 maken, en krijgt nog
steeds orders binnen. 37 jaar lang zal er qua stoelcapaciteit geen groter
vliegtuig op de markt verschijnen.

In de jumbojet kunnen de luchtvaartmaatschappijen twee keer zoveel reizigers
kwijt dan voorheen. De flexibele opzet van de 747 stelde maatschappijen in staat
om te experimenteren met andere inrichtingen: minder first class-stoelen, weg
met de bar, of juist meer luxe op het bovendek. Boeing ontwierp de 747
oorspronkelijk voor rijen met negen stoelen: zijn klanten propten er nog een
stoel per rij bij. De eerste 747's vervoerden 400 passagiers. Nieuwere modellen
kunnen liefst 600 reizigers kwijt.

Met de jumbojet kwam vliegen eindelijk in ieders bereik: de jetset kreeg
gezelschap van jan modaal. Dat was overal te zien. Eind jaren zeventig verwerkt
Schiphol 10 miljoen passagiers - twee keer zoveel vergeleken met het begin van
dat decennium.

Met de groei kwamen ook de schaduwzijden van de luchtvaart, zoals
milieuverontreiniging en geluidshinder. De vliegtuigkapingen eind jaren zestig
en zeventig hielden de reiziger niet thuis.

Ook de zwaarste ramp in de luchtvaartgeschiedenis, in 1977 op Tenerife met 583
doden, leidde er niet toe dat mensen het vliegtuig vermeden. Dat gebeurde zelfs
niet na de aanslagen in de VS van 2001. Het reizigersvervoer zakt eventjes in,
maar de luchtvaart krabbelt steeds weer op.

Voor de individuele maatschappijen konden deze gebeurtenissen wel desastreus
uitpakken. Als Irak in 1990 Koeweit binnenvalt en een jaar later wordt verdreven
door een troepencoalitie onder leiding van de VS gaat onder meer de
legendarische flag carrier Pan Am op de fles. Het bedrijf kan de explosief
stijgende brandstofprijzen niet bolwerken.

Ook bij de aanslagen in de VS van 2001 loopt de luchtvaart zware klappen op.
Grote maatschappijen als US Airways en United Airlines stevenen af op bankroet.
Dat ligt niet alleen aan het terrorisme, volgens experts. Een shakeout lag al
een poosje op de loer. Veel bedrijven zaten al langer in financiële ademnood.

Onder druk van de krimpende marges gaat in de jaren daarna alles op de schop.
Vliegen met 30 procent van de stoelen onbezet, nog heel gebruikelijk tot in de
jaren negentig, is er niet meer bij. Luchtvaartmaatschappijen gaan stoelen
overboeken, met de passagier als de pineut. Naar Schiphol rijden en daar last
minute boeken tegen een dumpprijs? Voorbij die tijd.

En het internet, de grote gelijkmaker, maakt de concurrentie nog moordender. Met
een paar muisklikken vindt de klant prijzen die niet eens de kosten van de
kerosine dekken. Dierikx: 'Je zit nooit meer naast iemand die dezelfde
ticketprijs betaalde.'

Maar straks wel met een quinoasalade en pasta cavolfiore voor je neus.

naar

in 2017

404

Mijlpalen in de burger luchtvaart

1903 Eerste vlucht met machinegedreven vliegtuig door gebroeders Wright

1908 Eerste vliegtuigongeluk met een dode in Virginia (VS)

1914 Eerste commerciële lijnvlucht, in Florida. Passagier zit naast piloot

1919 Eerste maaltijd aan boord, op vlucht Londen - Parijs

1921 Eerste vertoning van film, Howdy Chicago, aan boord van vliegtuig

1928 Patent voor het reddingvest, krijgt de bijnaam Mae West

1930 Eerste toilet, aan boord van een Handley Page H.P.42

1930 's Werelds eerste stewardess is de 25-jarige verpleegster Ellen Church

1935 Eerste luchtverkeersleidingcentrum in Newark (New York)

1938 Uitvinding van het zuurstofmasker voor vliegtuigen

1948 Eerste kaping van een commerciële vlucht in Macau

1952 VN-organisatie IATA staat 'toeristentarief' toe

1966 KLM brengt eerste nummer uit van Holland

Herald

1970 Eerste metaaldetector in gebruik genomen op luchthaven, in Louisiana

1973 Eerste vrouwelijke (co-)piloot in passagiersvliegtuig

1975 Voor het eerst computerspellen voor passagiers

1978 British Caledonian introduceert de business class

1979 Texas International Airlines bedenkt frequent-flyer-miles

1988 Philips-dochter Airvision maakt eerste individuele beeldschermpjes in
stoelen

1995 Eerste boeking van vliegreis via internet, bij Alaska Airlines

2001 De eerste ruimtetoerist vliegt met Russische Sojoez-raket mee

68.400.000

Delta Airlines, de op twee na grootste luchtvaartmaatschappij ter wereld,
verrast zijn passagiers op vluchten van Portland (Oregon) naar Tokio sinds kort
met een nieuw driegangenmenu. Daarop prijken een salade met quinoa, geroosterde
druiven en pijnboompitten en als hoofdgerecht een pasta cavolfiore met walnoten.
Dit voorafgegaan door een cocktail naar keuze, geserveerd met blini.

Wat opvalt: dit is niet het aanbod in de businessclass. Nee, dit is een service
voor de arme sloebers achter in het toestel, in de economy-sectie. Zij die
doorgaans kunnen kiezen tussen kip of pasta in een gloeiendhete aluminiumbak.
Bij Delta dineert het plebs à la carte, op witte borden. Op proef. Om te zien of
de ticketverkoop erdoor stijgt.

Quinoa en pasta met bloemkoolroosjes. Dat is nog eens wat anders dan een klef
broodje belegen kaas, een stroopkoek en een bakje mineraalwater dat miljoenen
Nederlandse vakantiegangers deze zomer op hun uitklaptafeltje krijgen. Wie neemt
het de gewone luchtreiziger kwalijk dat hij zich soms meer last voelt dan gast,
en soms zelfs ballast?

Vanuit het verleden gezien is dat niet eens zo'n gekke gedachte. 'In het begin
van de commerciële luchtvaart, zo'n honderd jaar geleden, dachten bedrijven
helemaal niet aan het vervoer van passagiers. Met de eerste civiele toestellen
werd vooral luchtpost bezorgd, want die werd zwaar gesubsidieerd door de
overheid', zegt Marc Dierikx, luchtvaarthistoricus aan het Huygens Instituut
voor Nederlandse Geschiedenis in Amsterdam. In de VS waren die regelingen zo
lucratief, dat het voor luchtvaartmaatschappijen daar loonde om brieven naar
zichzelf te sturen.

Geleidelijk aan begonnen deze vroege luchtkoeriers passagiers mee te nemen.
'Voor passagiers waren er hooguit drie stoelen, naast de postzakken. Ze zaten
urenlang in het helse kabaal van de motoren, want vliegtuigen hadden toen geen
geluidsisolatie', aldus Dierikx. Herrie hoorde er in die pioniersdagen bij. 'In
dagboeken en brieven uit die tijd schrijft iedereen die een vliegreis maakte
over het lawaai. Je kon geen fatsoenlijk gesprek voeren. Het cabinepersoneel
deelde oordoppen uit.'

Hoe kon met zo'n start de luchtvaart dan uitgroeien tot een sector die dit jaar
wereldwijd 4,4 miljard reizigers vervoert? Hoe voltrok die revolutie zich? Drie
vliegtuigen zouden een onuitwisbare impact hebben op die groei.




Bekijk de oorspronkelijke pagina: ,

LOAD-DATE: 8 August 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              56 of 170 DOCUMENTS



                                 de Volkskrant

                            4 augustus 2018 zaterdag

'Ik bén ook de gemiddelde Nederlander'

BYLINE: ANTOINNETTE SCHEULDERMAN

SECTION: V Zomer; Blz. 14, 15, 16, 17, 18, 19, 20

LENGTH: 3634 woorden



HIGHLIGHT: Angela de Jong is tv-criticus bij het AD. Zonder aanzien des persoons
kraakt ze af en hemelt ze op. Ook schuift de 'schrik van Hilversum' tegenwoordig
geregeld aan bij praatprogramma's. 'Ik zou liegen als ik zeg dat ik het tegen
mijn zin doe.'


Interview

Ze had haar huis nog even nagelopen op onregelmatigheden. Angela de Jong (42),
op hakken van 10 centimeter: 'Ik weet te goed hoe zo'n interview gaat; dat van
die gekke details vervolgens als veelzeggende observaties in het artikel worden
gebruikt.' Het viel haar mee; er werd alleen een verlepte bloem uit de vaas
getrokken.

Drie kranten - De Telegraaf, de Volkskrant en haar eigen AD - liggen als een
waaier uitgestald op de eettafel in het sfeervolle jarendertighuis. Glas in
lood, strak gestucte wanden, accessoires van Rivièra Maison.

Ze serveert Italiaanse citroencake 'van de beste bakker van Rotterdam' en wijst
tegelijkertijd met een knipoog op de strip no regret-pillen in de fruitschaal:
vetblokkers van de dieetketen waarmee ze vorig jaar 20 kilo afviel. Eenmaal
aangeschoven: 'Ik ben hier nerveus voor. Ik geloof dat ik zélfs liever nog een
keer bij Wilfred Genee ga zitten.' Vervolgens: 'Heb je vooraf met Humberto Tan
en Erland Galjaard gebeld?'

Nee.

'O. Dat had ik wel gedaan als ik jou was.'

Ik kan ongeveer wel bedenken wat zij van je vinden.

'Ja, nou ja, misschien is dat zo.'

Toen ik je vroeg voor een interview, mailde je: 'Ik vind het een eervol verzoek
en het wordt eens tijd dat de Volkskrant-lezer een wat realistischer beeld van
me krijgt dan nu wordt gecreëerd in de kolommen.'

'Dat ik niet de antichrist ben, ja. Ik kom elke week wel een keer langs in
jullie rubriekjes, maar word nogal selectief geciteerd. Daar kan ik niet tegen.'


In de rubriek Top of Flop bijvoorbeeld.

'Laatst werd daar iets overgenomen uit mijn column over de Nipkowschijf. Dat ik
vond dat de jury zichzelf volstrekt ongeloofwaardig zou maken als ze niet voor
De Luizenmoeder koos. Maar mijn vervolgzin werd weggelaten: 'Maar ja, dat vind
í­k. Nu die andere twaalf nog.' Dat klinkt toch heel anders, vind je niet?'

Zeker.

'Als je afgaat op de headlines in de diverse media, kan ik me voorstellen dat
het beeld ontstaat van een vrouw die alleen maar om zich heen schopt. Maar dat
is niet zo.'

Ik heb me in je verdiept en vind ook dat je er vaak met gestrekt been in gaat.

'Ik ben graag duidelijk, dat wel. Ik schrijf niet omfloerst om iedereen maar te
vriend te houden.'

Je komt ook niet over als iemand die vaak aan zichzelf twijfelt.

Geamuseerd: 'Dat klopt, ik ben altijd zelfverzekerd geweest. En ik realiseer me
dat ik stellig overkom. Sommige mensen vinden dat leuk, andere juist helemaal
niet. Natuurlijk denk ik weleens, als ik opschrijf dat John de Mol beter dit of
dat kan doen: best aanmatigend dat ik John de Mol advies ga geven. Toch is dat
de stijl die bij mij past.'

En belt John de Mol je weleens op om te zeggen: 'Goed idee, Angela, daar had ik
zelf niet aan gedacht?'

'Toen ik hem aanraadde om Jan Slagter bij zijn mediabedrijf Talpa binnen te
halen, heeft hij wél een appje naar Jan gestuurd met de boodschap: 'Zit wel iets
in, wanneer kom je?''

Ze heeft acht jaar een televisiecolumn in het AD, 'Angela kijkt tv', sinds
november 2017 vijf keer per week. Twee maanden daarvoor won ze de populaire quiz
De slimste mens (als eerste vrouw sinds 2009) en schreef haar roemruchte column
over RTL, met als kop 'De stuitende arrogantie en dieptepunten van RTL 4'. Over
de programmering: 'Wat denken ze daar als ze het verzinnen? Dat wij kijkers zo
dom zijn dat we het niet doorhebben? Of dat we het pikken dat Humberto Tan daar
vrolijk staat te dansen op vrijdagavond, alsof hij sinds zijn buitenechtelijke
affaire geen levensgroot imagoprobleem heeft? Gewoon, omdat messias Erland
Galjaard, de grote baas daar, heeft bedacht dat dit goed is voor ons?'

De neergang van de zender, het ontslag van Humberto Tan bij zijn talkshow RTL
Late Night en het recente afscheid van programmadirecteur Erland Galjaard worden
daarna grotendeels op haar conto geschreven.

Andere tv-recensenten wijzen hun lezers graag op nog onontdekte pareltjes, jij
schrijft juist vooral over programma's waar veel mensen naar kijken. Volgens
AD-collega Arno Gelder ben je er trots op dat je de smaak van de gemiddelde
Nederlander vertegenwoordigt.

'Ja, omdat ik zelf ook de gemiddelde Nederlander ben. Ik houd van programma's
als Boer zoekt vrouw en Heel Holland bakt, net als de meeste AD-lezers. Ik voel
bovendien aan welke sentimenten er leven. Maar ik schrijf niet wat onze lezers
willen horen, ik schrijf wat í­k vind. Dat valt alleen vaak naadloos samen.'

Bij het Mediaforum op Radio 1 praat je ook mee over onderwerpen die niets met
televisie te maken hebben: de ontmoeting tussen Donald Trump en Kim Jong-un,
nieuwe opsporingsbevoegdheden van het Openbaar Ministerie, Feyenoord.

'Waarom zou ik er niet iets van mogen vinden als ik er niet direct voor heb
gestudeerd? Ik hoor daar soms ook collega-journalisten over televisieonderwerpen
praten waarbij ik denk: hallo, sinds wanneer heb jí­j daar verstand van?'

Sinds haar deelname aan De slimste mens is De Jong zelf ook veelvuldig op
televisie te zien: ze is met haar uitgesproken meningen de ideale talkshowgast
en schuift aan van Jinek en Pauw tot Goedemorgen Nederland, RTL Boulevard en VI
Oranje blijft thuis. Irene Moors persifleerde haar in De Tv-kantine, bekende
Nederlanders spraken zich in sterke bewoordingen over haar uit. Peter R. de
Vries noemde De Jong 'dat stuk addergebroed van het Algemeen Dagblad', volgens
Prem Radhakishun is ze een 'mislukte witte muts', Gerard Joling vroeg zich af of
'die zure mevrouw wel een orgasme kan krijgen' en Maxim Hartman twitterde:
'Tv-criticus van het AD die eerst RTL wekenlang afmaakt en nu om zelf BN'er te
worden toch gezellig aanschuift bij VI Oranje blijft thuis. Kansloos.'

Je spaart niemand, ook je eigen hoofdredacteur niet, na een pijnlijk optreden
bij Jinek. Paul de Leeuw en Hugo Borst schrijven net als jij columns voor het
AD, maar jij adviseerde De Leeuw een 'tv-pauze' van minimaal een jaar en was
meermalen kritisch over Studio Rusland, het WK-programma van de NOS waarin Hugo
Borst elke dag bij Henry Schut aanschoof.

Ze maakt een gebaar richting achtertuin: 'Hugo woont hier vlakbij, alleen komen
we elkaar nooit tegen. Ik heb hem in die columns niet genoemd, daar had ik geen
zin in. Voor Paul heb ik veel respect, als kind keek ik al stiekem naar De
schreeuw van De Leeuw. Ik vind hem een ontzettend leuke vent; als hij mijn
buurman was geweest, zou ik mijn best doen om elke week een borrel met hem te
drinken.'

Andersom waarschijnlijk niet.

'Nou, we zouden binnenkort koffiedrinken, op zijn verzoek. Dat ging niet door,
maar in principe staat die afspraak nog.'

Presentator Henry Schut stuurde jou een mail, na je kritiek op Studio Olympic
Park, het dagelijkse programma tijdens de Spelen in Rio de Janeiro.

'Ik had hem 'monotone Henry' genoemd en hij wilde wel eens weten wie die vrouw
was die zijn fijne gevoel na de Spelen in één klap deed wegvagen.'

Die mail van Schut was aan jou persoonlijk gericht, niet bedoeld voor
publicatie, maar toen je tijdens de Olympische Winterspelen in Pyeongchang
kritiek op zijn programma leverde, schreef je: 'Maar als ik dat opschrijf ben ik
weer drie weken met hem aan het corresponderen.'

'Ja, dat was misschien niet zo netjes van me. Aan de andere kant is het in
Hilversum een publiek geheim dat Henry direct mails gaat sturen zodra iemand
iets over hem zegt of schrijft. Ik vind hem een kundig presentator, maar hij is
niet goed in sfeer maken. Ik heb een voorliefde voor types als Mart Smeets. De
hel om mee samen te werken, maar op tv gebeurt er tenminste iets.'

Ze is groot fan van Wolter Kroes ('Je kunt mij heel gelukkig maken met Ik heb de
hele nacht liggen dromen'), Frans Bauer, Bløf, Gerard Joling ('Ik heb mijn
kinderen doodgegooid met Het is nog niet voorbij') en De Toppers ('Daar houd ik
écht van, ja'). In huize De Jong is zwarte Piet 'nog gewoon' zwart en wordt
nagenoeg elke zondag een bezoek aan opa en oma gebracht.

Ze groeit op in een rijtjeshuis in Ouderkerk aan den IJssel, een gereformeerd
dorp niet ver van Rotterdam. Ze heeft twee jongere broers. Haar opa was boer,
haar vader is vrachtwagenchauffeur en haar moeder huisvrouw tot de kinderen
ouder zijn; daarna wordt ze juf. Het gezin is Nederlands-hervormd op
gereformeerde grondslag. 'Elke avond bidden voor het eten en na afloop een
stukje lezen uit de Bijbel.' De kerk die ze bezoeken is 'strikt, met veel hel en
verdoemenis'. Op zondag wordt er in principe niet naar de televisie gekeken.

Terwijl ze een nieuwe ronde koffie serveert: 'Als ik op zondagavond met mijn
moeder naar de kerk ging, zette mijn vader stiekem Studio Sport aan. Dan kwamen
we thuis, voelde ik aan het toestel en riep ik: 'Mam! Papa heeft gekeken, de tv
is nog warm!''

'Rotterdam was al ver voor ons', vertelde je broer Gerben.

'Ouderkerk is nog steeds een dorp waar mensen er aanstoot aan nemen als je op
zondag je auto wast. Vanuit Ouderkerk kon je twee kanten op: Gouda of Rotterdam.
Gouda was redelijk provinciaals, Rotterdam symboliseerde voor mijn ouders die
grote, enge stad waar je kinderen geheid aan de drugs raakten.'

Speelt het geloof nog een rol in je leven?

'Het hoort bij mij. Ik heb niet echt iets met de kerk en de sociale controle.
Maar het idee dat er van bovenaf iemand op je let, vind ik heel mooi. Dat wilde
ik mijn kinderen ook meegeven, dus die zijn gedoopt en krijgen christelijk
onderwijs.'

Ze is bijna twintig jaar samen met Albrand Leeuwe, die ze leerde kennen toen ze
allebei nog voor het Rotterdams Dagblad schreven, Angela als regioverslaggever
IJssel en Lek. In 2006 raakt ze zwanger van hun eerste kind, voor haar de
directe aanleiding om te trouwen: 'Ik zei tegen Albrand dat ik per se geen
bastaard wilde baren.'

Wat ouderwets.

'Ouderkerk en al die dogma's zitten nou eenmaal in mij. Ik moest laatst even op
zondagochtend naar Ikea; dan denk ik meteen aan mijn moeder en voel ik me
schuldig.'

Kan het zijn dat je door jouw achtergrond soms moeite hebt met programma's als
dat van Paul de Leeuw?

'Mijn vader vond hem inderdaad helemaal niets. Hij trok het slecht dat Paul
grapjes maakte over het geloof. Ik niet, al vind ik het zelf nog steeds best gek
dat in allerlei programma's het woord 'christenhond' heel makkelijk wordt
gebruikt, maar dat 'pisnicht' ineens niet meer kan. Als christen krijg je flink
eelt op je ziel. Soms denk ik: dat zouden meer mensen kunnen gebruiken.'

Je benoemde in jouw columns een aantal keer de niet bevestigde affaire van
Humberto Tan als oorzaak van de neergang in zijn kijkcijfers. Maakte je je daar
zo druk over omdat je bent opgegroeid met het idee van het gezin als hoeksteen
van de samenleving?

'Nee. Ik ken meer presentatoren die vreemdgaan, dat kan ik echt wel scheiden.
Collega-recensenten zeiden dat die relatie geen rol speelde, maar natuurlijk
deed het dat wél. Voor veel kijkers kletterde de familieman van zijn sokkel.'

Veel mensen kunnen privé en zakelijk prima scheiden, Humberto waarschijnlijk
ook.

'Misschien, maar hij is er zijn goodwill door kwijtgeraakt. Ik heb zo veel mails
van lezers gekregen: 'Ik kan niet meer naar hem kijken, nu ik weet dat hij
helemaal niet zo'n voorbeeldige familieman is.' Dat gevoel herkende ik.'

Je riep RTL op hem uit zijn 'lijdensweg' te verlossen. Heb je je wel eens lullig
gevoeld tegenover Humberto?

'Nee. Ik heb hooguit één keer in de maand een stukje over Late Night geschreven.
Er zijn voetbalverslaggevers die vaker schrijven dat de trainer van Ajax moet
worden ontslagen, hoor.'

Thuis stond de televisie vaak aan. Flying Doctors, Medisch Centrum West, Dossier
Verhulst. 'En ik vond Willem Ruis fantastisch, maar mijn ouders niet. Als mijn
moeder Dallas aanzette, keek ik stiekem van boven aan de trap mee.'

Wat betekende televisie voor jou?

'Televisie was zo'n beetje alles. Wij woonden aan de rand van het dorp, met
uitzicht over weilanden. Er was niks. Ik had niet bijster veel aansluiting met
kinderen van mijn leeftijd âˆ' misschien door het gevoel dat ik er niet paste.
Natuurlijk deed ik wel mee aan activiteiten, maar wat ik écht leuk vond was
televisiekijken. Als ik het nu analyseer, representeerde televisie voor mij die
andere wereld. Het liet zien dat er meer was dan dat dorp met z'n sociale
controle. Een wereld van glitter en glamour die in Ouderkerk niet bestond. Maar
die mij wel machtig intrigeerde.'

En waarvan je nu deel uitmaakt.

'Nou, waarover ik schrijf. Ik sta langs de zijlijn en vind er iets van. Dat
mensen dat serieus nemen en zich er soms iets van aantrekken, is mooi
meegenomen. Maar op mijn verjaardag komt niemand uit de tv-wereld.

'Toen ik laatst bij RTL Boulevard was, mailde een lezer: 'Leuk je daar te zien,
kijk je wel uit dat je er geen onderdeel van gaat worden?' Maar zo voelt het
echt helemaal niet.'

Misschien niet voor jou, maar voor de buitenwereld kan het zo overkomen.

'Ik ben me daarvan bewust, ja, dus ik let erop. Ik kies bovendien zorgvuldig wat
ik wel en niet doe. Voor programma's als Ranking the Stars, Expeditie Robinson
en Maestro heb ik bedankt.'

Hoewel: 'Over Maestro denk ik nog na. Dat is toch een programma met een zekere
allure.'

Hoe wordt een gereformeerd meisje uit Ouderkerk aan den IJssel de schrik van
Hilversum?

'Ik moet erom lachen als je dat zegt. Wilfred Genee kondigde me in VI Oranje aan
als 'de vrouw die deze zender kapot heeft gemaakt'. Tja, dat hebben ze bij RTL
toch echt zélf gedaan. Ik kijk al bijna 42 jaar televisie, naar een kastje waar
veel mensen uren van hun dag aan besteden. Ik vind dat je dan best eisen mag
stellen aan wat er wordt getoond.'

Ze maakt naam als tv-recensent in een tijd dat rechtstreeks televisiekijken
onder druk staat. De mogelijkheid een programma op elk gewenst tijdstip te zien
en kanalen als YouTube, Netflix en HBO winnen terrein. Desondanks schrijft De
Jong bijna uitsluitend over zogeheten lineaire televisie. Schamper: 'De paar
keer dat ik het over Netflix had, kreeg ik núl reacties.'

In een driegesprek voor Het Parool bespraken tv-recensenten in 2012 het vak van
beroepskijker. Hans Beerekamp van NRC vond dat je 'er geen privéleven naast kunt
hebben'. Hij keek van zeven uur 's avonds tot acht uur 's ochtends televisie.
Jean-Pierre Geelen van de Volkskrant at dagelijks om half zes met zijn gezin,
waarna hij om zes uur naar zijn kamer met tv en laptop vertrok. 'Tot morgen',
zei hij dan tegen vrouw en kind.

'Jean-Pierre zag zijn dochter doordeweeks nauwelijks, ja. Zelf ben ik niet van
de school dat je 24 uur per dag moet kijken. Ik heb wel een privéleven, en drie
opgroeiende kinderen. De televisie staat bij ons midden in de woonkamer en daar
kijk ik. Ik ga niet in een apart hokje zitten. Rond vijf uur zet ik 'm aan, als
Tijd voor Max begint, en ik kijk door tot de laatste talkshow is afgelopen. In
principe zit ik van zondag tot en met donderdagavond thuis voor de televisie.
Maar op vrijdag en zaterdagen ga ik gewoon naar feestjes, hoor.'

Haar moeder is haar referentiepunt. 'Elk medium, iedere politieke partij richt
zich op een vaak fictief ijkpersoon. Geert Wilders heeft Henk en Ingrid, ik heb
mijn moeder. Toen mijn ouders trouwden namen ze een abonnement op het Algemeen
Dagblad en dat hebben ze nu, 43 jaar later, nog steeds. De AD-lezer is zoals
zij: mensen die hard werken, een gemiddeld inkomen hebben, lid zijn van een
sportclub en veel tv-kijken. Die net zo burgerlijk zijn als ik en hechten aan
tradities. Waar bij verjaardagen de toastjes op tafel komen, de grachtengordel
ver weg is en de gesprekken eerder gaan over het nieuwe seizoen Boer zoekt vrouw
dan een Jesse Klaver-documentaire.'

Als ze zelf op televisie is geweest, belt ze daarna altijd met haar moeder. 'Of
ik er een beetje goed uitzag en hoe ze het verder vond.'

En?

'Dat ik een typetje was in De Tv-kantine vond ze heel leuk. Maar na VI Oranje
zei ze: 'Daar mag je nooit meer naartoe.' Wilfred Genee pakte me stevig aan.
Maar ik ken hem inmiddels een beetje, hij is niet zo'n eikel als-ie lijkt. En ik
kan hem verbaal redelijk hebben.'

Jij bent fan van het vaak controversiële Voetbal Inside.

'Het feit dat daar nog mensen zitten die gewoon zeggen wat ze denken draag ik
een warm hart toe. Ik weet niks van voetbal, maar tijdens het WK ging het ook
over andere onderwerpen. Toen ik werd gevraagd, dacht ik: dichter dan dit kan ik
niet bij VI komen, dus ik doe het.'

Je wordt soms de vrouwelijke Johan Derksen genoemd.

'Een groter compliment kun je mij niet maken. Serieus.'

Kreeg je betaald voor het aanschuiven bij VI Oranje?

'Ik heb er van tevoren niet om gevraagd, maar toen ik na afloop nog een paar
formulieren kreeg toegestuurd, bleek dat ze 750 euro bruto betalen. Aan iedereen
die daar als co-presentator zit.'

En bij andere programma's?

'Jinek, Pauw en WNL betalen me niet. Het enige waar ik me aan bezondig is dat ik
vraag om een taxi die me heen en weer van huis naar de studio rijdt. Omdat ik
een keer bijna in slaap viel achter het stuur na een uitzending van Pauw. Bij
RTL Boulevard heb ik ook niet om een vergoeding gevraagd, maar daar is het
standaardtarief voor de meeste deskundigen 350 euro.'

Je zou kunnen zeggen: om elke schijn te vermijden, neem ik dat geld niet aan.

'Dat klopt. En ik geef toe dat dat een lastige is. Maar aan de andere kant is
het geld mooi meegenomen. Ik maak er extra uren voor en schaf er soms een jurk
voor aan.'

Toch kan ik als lezer nu denken: ze krijgt betaald bij VI Oranje en serveert
vervolgens hun directe concurrent Studio Rusland af. Dubieus.

'En toch heeft dat niets met elkaar te maken. Ik was ook kritisch over Studio
Olympic Park - en toen zat ik zelf nog niet bij VI.'

Even later: 'Hans Beerekamp en Jean-Pierre Geelen hoorden heel erg bij De wereld
draait door. Daar zei nooit iemand iets van. En ook niet over het feit dat DWDD
er daarna in hun recensies nooit slecht af kwam. Maar bij mij wordt het een
soort nationaal debat of ik wel bij VI en Jinek kan aanschuiven.'

VI en Jinek komen er bij jou ook nooit slecht af.

'Omdat ik het Eva fantastisch vind doen.'

Dat vonden Beerekamp en Geelen waarschijnlijk ook van Matthijs van Nieuwkerk.

Strenge blik: 'Hoe dan ook: als ik Eva ineens ní­ét goed meer vind, aarzel ik
niet om dat te benoemen. Ik schrijf zonder aanzien des persoons.'

Haar telefoon gaat. Een anoniem nummer. 'Waarschijnlijk RTL Boulevard, of zo.'

Jouw collega Arno vertelde dat je weer eens naar een tv-optreden moest en toen
daar op de redactie iets van werd gezegd, riep jij: 'Wat kan í­k eraan doen dat
alles wat ik zeg nieuwswaarde heeft?'

Luide lach: 'Maar dat í­s toch ook zo?'

Ik begreep dat de krant jou mediatraining heeft gegeven toen je ging meedoen aan
De slimste mens.

'Dat is wat overdreven: ik heb samen met drie collega's een middag mediatraining
gekregen; die afspraak stond al voordat de uitnodiging voor De slimste mens
binnenkwam. Nadat ik had gewonnen, heeft mijn hoofdredacteur gezegd dat het voor
de krant belangrijk is dat een paar mensen zo zichtbaar mogelijk zijn. Sindsdien
is het mijn werk om vijf columns per week te schrijven en af en toe op te treden
in tv-programma's.'

Zijn verzoek was dus eigenlijk of je in de tijd van de baas BN'er wilde worden?

''We zouden het fijn vinden als jij een bekende Nederlander wordt', zei hij. Of
ik daar bezwaar tegen had? Toen heb ik geantwoord: 'Nou, laten we maar eens
kijken hoe het loopt.' Maar het is voor mij nooit een doel op zich geweest, en
ik had ook nooit kunnen bedenken dat het zo'n vaart zou nemen. Al blijk ik het
leuker te vinden dan ik had gedacht. Het spelletje aan tafel, met elkaar het
verbale gevecht aangaan.'

Vind je het bekend zijn ook prettig?

'Zoveel merk ik daar privé niet van. Hooguit dat mensen in winkels soms wat
aardiger tegen me doen. Toen ik vanochtend cake voor jou ging halen, vroeg de
bakker: 'Ik zag je laatst nog op tv, waar was dat nou?''

Wat antwoordde je: 'Waar niet'?

Ze lacht hard, veegt haar karakteristieke lok opzij: 'Ik ben al heel lang niet
op tv geweest, hoor - toch zeker anderhalve week!'

Het meisje uit Ouderkerk dat er ineens toe doet op het medium dat ze als kind zo
magisch vond. 'Angela is als Assepoester in de pompoenkoets', zei je collega
Arno.

'Natuurlijk is dat best gek. En ik zou liegen als ik zeg dat ik het tegen mijn
zin doe, maar ik had dit gewoon nooit als mogelijkheid gezien. Net zoals ik niet
denk dat ik ooit in een villa zal wonen.'

Zoiets als: een wereld die niet binnen je bereik ligt?

'Inderdaad. Mijn wereld is de afgelopen acht maanden groter geworden. Maar
Assepoester voelde zich ook niet thuis op dat chique bal. Natuurlijk denk ik
soms: o God, ik zit hier wel bij Jeroen Pauw, hè.' Of met Mark Rutte bij WNL. De
minister-president die voor de uitzending naar mí­j toe komt en zegt: 'Wat leuk
om jou nu eens in het echt te zien!''

Voor het eerst in drie uur is het heel even stil. 'Dat zijn toch hele leuke
dingen?'

ANGELA DE JONG

27 februari 1976 geboren in Gouda

1994-1999 Studie Algemene Letteren, met als specialisatie film- en
televisiewetenschap, Universiteit Utrecht

1996-2000 Freelancejournalist huis-aan-huis krant De Postiljon

1998-2000 Freelancejournalist Rotterdams Dagblad

2000 Postdoctorale opleiding journalistiek, Erasmus Universiteit Rotterdam

2000-2005 Regioverslaggever IJssel en Lek voor Rotterdams Dagblad

2005-2012 Verslaggever redactie Show en cultuur, specialisatie televisie, bij AD
NieuwsMedia

2010 Krijgt eigen tv-column in het AD, 'Angela kijkt tv', vanaf november 2017
vijf keer per week (verschijnt ook in de zeven regionale kranten)

2012-2017 Chef-redactie Media & cultuur AD

2015 Jurylid Nipkowschijf, sinds 2018 ook bestuurslid Stichting Nipkow

2017 Winnaar tv-quiz De Slimste Mens (KRO/NCRV)

Angela de Jong woont in Rotterdam en is getrouwd met Albrand Leeuwe. Samen
hebben ze drie kinderen: Fiene (11), Wisse (9) en Noor (4).

'We zouden het fijn vinden als jij een BN'er wordt', zei mijn hoofd- redacteur

Ik ben graag duidelijk, dat wel. Ik schrijf niet omfloerst om iedereen maar te
vriend te houden

Het geld is mooi meegenomen. Ik schaf er soms een jurk voor aan




Bekijk de oorspronkelijke pagina: , , , , , , ,

LOAD-DATE: 3 August 2018

LANGUAGE: DUTCH; NEDERLANDS

GRAPHIC: Angela de Jong
Angela de Jong

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              57 of 170 DOCUMENTS



                                 de Volkskrant

                            4 augustus 2018 zaterdag

Memoires van een multicultureel zandkasteel

BYLINE: DOOR PIETER WEBELING

SECTION: Zaterdag; Blz. 2, 3, 4, 5

LENGTH: 3900 woorden



HIGHLIGHT: Vooral op sociale media lijkt het soms wel of niemand meer met iemand
overweg kan. De Volkskrant zet daar deze zomer vrienden tegenover die grote en
kleine verschillen overbruggen. Deze week: Marjolijn van Heemstra en Ronald
Sørensen.


De schrijver en de politicus


Hij berooft haar van een illusie. In de eerste twee minuten al. Marjolijn van
Heemstra was 15 toen ze les kreeg van Ronald Sørensen, docent geschiedenis aan
de Wolfert van Borselenschool in Rotterdam-West.

'Zij mocht me gelijk bij m'n bijnaam noemen,' zegt hij onomwonden. 'Zo begon
het.'



Ze knikt. 'Toen al was het Sør.'

'Al mijn leerlingen van het tweetalig vwo mochten dat. Tweetalig wil zeggen:
Nederlands en Engels. Maar Sør klinkt als Sir, begrijp je. En ik hoorde zelf
natuurlijk Sir.'

Hij schatert.

Zij is verbijsterd. 'Dat... Zo heb ik het nooit begrepen! Dus eigenlijk nam je
ons een beetje in de zeik?'

Hij straalt. 'Op een vriendelijke manier, toch?'

We zitten aan de keukentafel van de familie Sørensen, in Rotterdam. Het is
snikheet. De links-geëngageerde schrijver en theatermaker Marjolijn van Heemstra
nipt van een glas koud water. 'Sør' zit naast haar. Halverwege de jaren negentig
was hij nog niet de rechts-populistische politicus van Leefbaar Rotterdam of de
PVV. Wel een markante leraar die gerust gezaghebbend mag worden genoemd.

'Ik was een docent met orde. Bij een moeilijke brugklas moet je even imponerend
beginnen. Ik had toen nog gemillimeterd haar en sportte vrij veel. Dan stond ik
als een soort marinier voor het raam, in een kort T-shirtje, naar buiten te
kijken. Wachten. Tot ze heel rustig zaten. Dan draaide ik me langzaam om, haalde
diep adem... Ik weet niet wat jullie gehoord hebben, maar ik ben een stuk erger
dan ze zeggen.

'Gewone, goedwillende leerlingen vinden orde in de klas heerlijk. De sfeer kon
dan heel leuk en gezellig zijn. Meestal zei ik tegen m'n leerlingen: zullen we
lekker doorwerken? Gaan we daarna moppen vertellen. Eerst jullie, dan ik. Maar:
niet vies, en niet racistisch. Flauw mocht natuurlijk altijd: 'Ober, er zit een
vlieg in m'n soep. Logisch meneer, we zitten vlak bij een vliegveld'.'

Hoe keek Van Heemstra aan tegen de docent Ronald Sørensen?

'Hij is me bijgebleven, dat heb je met sommige leraren. Omdat eh, Sør...'

'Je mag me nu wel Sør noemen, hoor. Haha!'

'Omdat hij ons vrijheid gaf. Hij leerde ons kritisch nadenken over dingen, dat
er altijd twee kanten aan de zaak zitten. Kijk, in Frankrijk wordt Napoleon
vereerd als een held. Sør hield ons dan voor: misschien kun je hem net zo goed
een oorlogszuchtige, wrede, gewetenloze schurk noemen.'

Hij knikt. 'Kritisch kijken, niets zomaar aannemen, leer te denken vanuit het
perspectief van de ander.'

Van Heemstra: 'Het is niet wereldschokkend, maar op mijn leeftijd toch
belangrijk. Als vwo'er zat ik in een wit clubje op een best wel zwarte school.
Veel kinderen met een Turkse of Marokkaanse achtergrond, maar ook Kaapverdisch,
Chinees, van alles. Ik behoorde tot een kleine minderheid! Voor al die kinderen
was dat in de samenleving weer heel normaal. Iedereen was heel trots op zijn
land van oorsprong. En het was niet bepaald tof om Nederlands te zijn. Ik ben
maar Fries gaan leren. Friesland, daar heeft mijn familie vijfhonderd jaar
geleden nog gewoond. Ik heb een Friese naam. Ik moest wat!'

Sørensen zat toen al bijna dertig jaar in het onderwijs. Langzaam zag hij de
Wolfert van Borselenschool verkleuren.

'In het begin was ik idealistisch. Hier moet het gaan beginnen, hè. De
multiculturele samenleving gaat komen, prima, daar gaan we wat van maken. Wij
hadden als school iets met Sparta. Ik wilde de jongens supporter maken van die
Rotterdamse volksclub, maar nee, de Turkse leerlingen waren fan van Fenerbahçe
of Besiktas, en de Marokkaanse leerlingen hoefden ook niet te gaan kijken.

'De sfeer werd grimmiger. Tijdens mijn lessen over de Tweede Wereldoorlog liet
ik fragmenten zien van Shoah, de roemruchte documentaire over de Holocaust. Ik
waarschuwde kinderen van tevoren: echt enge beelden zie je niet, maar wel
volwassen mensen die instorten. Ik hoorde gegrinnik! Eentje zei: 'Meneer, dit
hadden die Joden verdiend.' Des duivels was ik. 'Als jij nog een keer zo'n
opmerking maakt, vlieg je het lokaal uit zonder dat ik de deur opendoe.'
Achteraf realiseer ik me: het is een jongen van 14 jaar. Die geluiden hoort hij
van thuis, van de moskee, van een vader, oom of broer. Maar toch: mijn
vertrouwen in het mooie, multiculturele zandkasteel brokkelde bij iedere golf
verder af.'

Van Heemstra: 'Ik snap die reactie wel. Sør en ik hebben elkaar in de afgelopen
tijd uitgebreid gesproken voor een podcast die ik maakte over onze verschillende
herinneringen aan de school - toen kwamen er bij mij ook nog dingen boven. Op
een schoolfeest schuifelde ik met een Marokkaanse jongen die vervolgens zei:
'Jij bent een hoer omdat je met mij hebt gedanst.' Ik liep op de trap en kreeg
een zetje: 'Kankerkaas!' Er was een geheim clubje dat zich de School Brothers
noemde. Die hingen een briefje in de aula: 'Wij worden gediscrimineerd door de
schoolleiding en de kazen moeten boeten.' Ze zorgden voor brandstichting en een
bommelding. Een broer van een van die jongens kwam naar school met een pistool
om de conrector te bedreigen. Ik wist wie deze School Brothers waren. Eentje
keek mij heel dreigend aan en haalde langzaam zijn vinger langs zijn keel.
Vanuit de leerlingenraad hebben we met zijn allen een verbroederingsfeest
georganiseerd.'

Sørensen: 'Dursan. Ik zal haar nooit vergeten. Een vroom meisje dat vrijwillig
een hoofddoekje droeg. Ze kreeg mavo-advies, maar ze was zo ijverig en slim -
wij als docenten lieten haar vwo doen. We hebben haar naar haar examen gesléépt,
en ze slaagde. Haar verdienste, hè? Geweldig! Ik was zo trots. Toen hoorde ik
dat haar zusje AyÅYen, die in de vierde zat, niet bij de diploma-uitreiking
mocht zijn. Wat bleek? Dursan was uitgehuwelijkt. Die avond kwam haar nieuwe
familie uit Turkije - AyÅYen hoorde er al niet meer bij. Twee jaar later kwam
Dursan wel op de diploma-uitreiking van haar zusje. Kreeg ik meteen haar tweede
baby in m'n handen gedrukt. Dan denk ik: zou die meid daar nou vrijwillig voor
gekozen hebben?

'Het werd steeds erger. Op een dag kwam er een meisje naar me toe: 'Meneer, ik
mag niet meer naar school komen van mijn man.' Ik zeg: 'Joh, je bent 15 jaar,
jij kan helemaal niet getrouwd zijn.' Ze zegt: 'Ja hoor, op de Marokkaanse
ambassade.' En de onderwijsinspectie deed niks. Daar ergerde ik me dood aan. Het
geloof, de islam, kreeg vrij spel.'

Van Heemstra: 'Het is heftig. Alleen, jij projecteert alles op de islam. De
werkelijkheid is veel complexer en gelaagder. Ik kwam bij islamitische
leerlingen thuis. Dan zag je de armoede, soms analfabetisme, teleurgestelde
vaders met kapotte lichamen van het zware werk in fabrieken. Die kloof was
enorm. Thuis mochten de kinderen niet in opstand komen, dus dat deden ze op
school. Want pubers willen schoppen en boos zijn. Daar moet je niet te veel aan
ophangen.'

In 2001 besloot Ronald Sørensen Leefbaar Rotterdam op te richten, met Pim
Fortuyn als politiek voorman.

Van Heemstra: 'Vreselijk vond ik dat. Eng ook, hoe zo'n populistische partij de
verschillen en problemen heel nadrukkelijk ging uitventen en uitvergroten. Met
een paar oud-leerlingen heb ik Sør een mailtje gestuurd. De strekking was: we
kunnen niet geloven dat onze lieve, oude geschiedenisleraar deze wending heeft
genomen. Dat hij zo'n slechte man is geworden. Zo... fout. Als onze Sør al niet
meer gelooft in een multiculturele samenleving, wie dan nog wel?'

'Dat mailtje van jou kan ik me niet herinneren,' zegt Sørensen. 'Eerlijk niet.'


Wat verklaarde zijn ommezwaai?

'Ik was het zat. Dat wegkijken, hè. Van collega's, van politici, van iedereen,
eigenlijk. Er was ook een aanleiding: in 1996 kreeg ik een hersenbloeding. Ik
raakte deels in de WAO. Een jaar lang zit je zielig te wezen en met veel
zelfmedelijden voor je uit te staren, maar ja, wat moest ik met mijn tijd? Ik
ben uiteindelijk in contact gekomen met Leefbaar Nederland. Zo is het balletje
gaan rollen. En ja, dan word je ineens in de slechte hoek gedouwd. Ik was een
racist. Een fascist. Een oplichter, omdat ik in de WAO zat. Echt, de tranen
springen je in de ogen. Een collega-docent zei: 'Ik geef jou nooit meer een
hand, want ik heb een Antilliaanse vrouw.' Lazerstraal op, joh!'

Nu waren de opvattingen van de politicus Ronald Sørensen óók niet fijnzinnig en
genuanceerd. In die tijd kon hij zich volledig vinden in de gedachte dat
Rotterdam 'een Poetin' nodig had.

'Zeker. Kijk, Rusland heeft een tsaar nodig. Zo eenvoudig is het. En Rotterdam
dus óók. Een sterke vent die zegt: 'En nou is 't klaar, boem! Wij hebben gezegd:
afgelopen met dat gesodemieter op de Keileweg, met al die overlast van hoeren en
junkies. Wát een ellende was dat. Ik dacht ook vanuit mijn periode als docent.
Een klas is een samenleving in het klein. Pak de raddraaiers aan, en de lucht
klaart al flink op.'

Van Heemstra, in gedachten: 'Nog even over die mail. Achteraf had mijn reactie
wat minder heftig gekund.'

Sørensen glimlacht. 'Je hoeft je niet te verontschuldigen, hoor.'

'Ik wil alleen maar aangeven dat er in mijn denken ook iets is verschoven. Nu
vind ik dat 'Leefbaar' óók goede dingen heeft gedaan voor Rotterdam. Als je jong
bent, is de wereld algauw zwart of wit. Nu zie ik meer de grijstinten. Die zijn
sowieso veel interessanter.'

SCHOENEN VAN 160 JAAR

Zij is van harmonie en verbinding. Hij van strijd en confrontatie. Daar zijn ze
het snel over eens.

'Als politicus heb ik het hart op de tong. Vandaar dat ik niet twitter, anders
had ik allang een proces aan mijn broek gehad. Ik ben wel verhard. Mijn drift in
de politiek komt vooral door de onbeschofte bejegening in het begin. En ja, dan
sla ik terug. Had ik vroeger al. Ik ben opgegroeid in het na-oorlogse Rotterdam.
Vlak bij ons had je het Witte Dorp, daar woonden de havenarbeiders. Daar kwam je
niet, want je werd de straat uit gemept. Want ja, ik zat op de hbs. Op zondag
droeg ik een stropdasje. Dan had je kapsones, hè? Ik was ook nog 'die schele',
want ik had min-zestien aan mijn rechteroog. Als ik mijn bril af deed om te
knokken, had ik al drie klappen te pakken. Maar: ik zat op judo. Ik greep ze
beet en trok ze naar de grond. Dan won ik meestal wel.

'Ik kom uit een keurig middenklassegezin. Mijn vader werkte op provisiebasis bij
een firma in prentbriefkaarten, daar verdiende hij aardig mee. Wij kwamen niets
tekort. Toch waren mijn jeugdjaren niet makkelijk. Ik was zo woordblind als wat.
Een docent maakte me voor debiel uit: 'Ga jij maar naar de ambachtsschool,
Sørensen. Als je dan niet oplet, sla je met een hamer op je vingers.' Daverend
gelach in de klas. Ik keek om me heen: wie lacht er het hardst? Tot straks,
vriend.'

Het contrast met de achtergrond van Marjolijn van Heemstra is fors.

'Ik heb me nooit onbegrepen of achtergesteld gevoeld. Niet alleen met mijn
ouders en twee zusjes, maar ook met veel familieleden had ik wel een gedeelde
liefde of gedeelde interesse, of het nou ging om boeken, theater of de tuin.
Mijn vader is kinderarts. Tot mijn 9de studeerde hij nog - wij woonden toen in
een appartementje in de Amsterdamse Rivierenbuurt. De nadruk lag bij ons niet op
een goede baan, een groot huis of veel geld. Wel op betekenis. Zinvol zijn voor
anderen, voor de samenleving. Ik weet niet of dat nou per se met mijn adellijke
afkomst te maken heeft. Misschien deels. Mijn grootvader sprak van noblesse
oblige.

'De titel barones voer ik niet in het dagelijks leven, maar ik ben mij wel
bewust van de eeuwenlange familietraditie, van de mythen en de verhalen. Er
worden bij ons ook eindeloos spullen doorgegeven, van antieke meubels tot
servetringen. Ik heb schoenen van 160 jaar oud die nog zijn gedragen door een
oud-tante op een bal in Casablanca. Dat is toch geweldig?'

De docent en de leerling zijn elkaar in de loop der jaren blijven volgen. Bij
het verschijnen van Van Heemstra's eerste poëziebundel in 2010 las Sørensen
publiekelijk een van haar gedichten voor. Het afgelopen half jaar werkte hij mee
aan de eerder genoemde podcast die zij maakte.

Sørensen: 'Ik vind het mateloos knap wat Marjolijn doet. Hoe zij schrijft, hoe
zij speelt met taal... Kon ik dat maar. Ik ben heel trots op haar.'

Van Heemstra: 'Ik vind het belangrijk om niet in mijn linkse bubbel te blijven,
maar juist ook te luisteren naar andere stemmen en geluiden. Zoals van Sør.'

Ziet zij hem als een politicus die deugt?

'In essentie? Ja.'

In essentie.

'Soms gaat hij het verkeerde pad op.'

MINDER WITTE MANNEN?

In 2011 koos Ronald Sørensen voor de PVV.

'Ik kon senator worden van die partij. Die kans heb ik met beide handen
aangegrepen. Als je op het Binnenhof loopt, de allure van de Eerste Kamer...
geweldig. Mensen kennen mij daar gewoon, hè? Ik werd volkomen geaccepteerd.
Nooit één onvertogen woord gehoord.'

'De PVV is voor mij echt een no-goarea,' zegt Marjolijn van Heemstra. 'Wilders'
uitspraken vind ik abject. Kopvoddentaks... afschuwelijk, afschúwelijk.'

Sørensen: 'Mja, dat was niet slim. Geert heeft nog geprobeerd die uitspraak te
bagatelliseren, maar dat is niet gelukt. Kijk, twintig jaar geleden zagen we
amper hoofddoekjes. Nu horen ze bij het straatbeeld. Daar heeft hij de nadruk op
willen leggen.'

'Já, alsof je de multiculturele samenleving kunt terugdraaien. Klinkklare onzin.
Hij creëert een illusie. Dat kan alleen maar door met grof geweld mensen eruit
te schoppen.'

'Mag ik het nou eens omdraaien? Er zijn mensen met twee paspoorten die
verschrikkelijke misdrijven begaan. Waarom pak je het Nederlandse paspoort dan
gewoon niet af? Wegwezen! Toedeledoki.'

'Geldt dat dan ook voor witte criminelen?', informeert Van Heemstra.

'Nee. Die hebben geen dubbel paspoort.'

Ze schudt haar hoofd. 'Dit is dus weer zo'n versimpeling. Want het is
staatsrechtelijk niet mogelijk om een Marokkaans of Turks paspoort in te
leveren. En: denk je dat het 'moederland' op die stelende en moordende idioten
zit te wachten? Ze zijn in Nederland geboren en getogen en in Nederland
crimineel geworden. Dus: uitzetting is een onmogelijkheid.'

'Het kan wél. Verscheur dat paspoort gewoon!'

'Met al dat getetter van populistische politici kan ik me trouwens heel goed
voorstellen dat een Turkse of Marokkaanse Nederlander zijn tweede paspoort wil
houden. Weet jij wat er gaat gebeuren? In deze tijden wil ik zelf ook wel zo'n
uitweg. Doe mij maar een Canadees paspoort erbij. Neem die
minder-minder-uitspraken van Wilders. Wilt u meer of minder Marokkanen? Ik was
gechoqueerd! Echt Sør, ik kan niet geloven dat jij daarachter staat.'

Sørensen kijkt bedrukt. 'Ik zou het anders doen, ja. Ik had gewild dat hij zijn
uitspraak wat zou hebben genuanceerd. Heeft-ie niet gedaan. Ik heb het
goedgepraat, want ik ben loyaal. En toch. In deze discussie wordt nooit gekeken
waarom zoveel mensen een hekel aan Marokkanen hebben. Hoe kan het zijn dat een
groep zich zo negatief manifesteert? Dat was bij ons op school al zo.'

Van Heemstra: 'Je kan het probleem ook uitvergroten. Vertel mij eens: hoe kan
het dat witte mannen in die grote bedrijven die gigantische milieuschade
aanrichten?' Op fluistertoon: 'Je mag het niet zeggen, maar het zijn altijd weer
witte mannen. Wat is er toch mis met witte mannen? Wil jij ook minder witte
mannen?'

Sørensen grinnikt. 'Ik begrijp wat Marjolijn bedoelt, hoor. Het klinkt nu heel
pedant, maar bij mijn keuze voor de PVV had ik in mijn achterhoofd: misschien
kan ik die club wat veranderen. Het burgemeester-in-oorlogstijdprincipe, ja. Ik
wilde een open, democratische partij met leden.'

Is hij daarin geslaagd?

'Nee. Totaal niet. Ik had hoop, maar ik heb geleerd dat Geerts wil wet is. Dat
hoefde voor mij niet meer. Na vier jaar PVV heb ik ook niet meer gesolliciteerd.
Ik ben nu bij het Forum voor Democratie van Thierry Baudet. Zijn toon is milder,
verstandiger. Ik ben alleen nog lid, maar wil wel actiever worden. Als adviseur,
of eventueel als leider van het district Rotterdam.'

BOM IN SINTERKLAASSURPRISE

Wat typeert haar als kunstenaar?
'Ik hou van ingewikkeld. Van de complexiteit van dingen. Zo werk ik ook als
schrijver en theatermaker: ik onderzoek verschillende lagen van de
werkelijkheid. Wat is goed, wat is fout? Dat is nou precies wat mij zo
tegenstaat in het populisme. Omdat het inspeelt op simpel en makkelijk. Maar het
í­s niet altijd makkelijk om onderling samen te leven, met al die verschillende
culturen. Dan moet je op een open, creatieve manier een brug slaan. Als docent
liet Sør ons zien dat de waarheid op zijn minst tweeledig is. Verdiep je in een
ander, in een ander perspectief. Wat doet hij als politicus? Eén waarheid
verkondigen. Met een eenduidige, simpele boodschap.'

Sørensen: 'Dat klopt. Ik verkondig mijn eigen waarheid. Dat doet elke politicus.
Sterker nog: je laat andere waarheden bewust weg, dat hoort bij het vak.'

Van Heemstra: 'Maar dan is de politiek toch niets waard?'

'Dat is ook zo! Het í­s een heel raar bedrijf. In de Tweede Kamer zie je 150
mensen ruzie maken over een wetsvoorstel, terwijl de beslissing in de coalitie
allang genomen is. En ja, mijn boodschap moet simpel en direct zijn, want als
het NOS Journaal langskomt, gebruiken ze hooguit 10 seconden van mijn verhaal.
Dat moet pittig. Het is wat Churchill zegt: democratie is een slecht systeem,
maar ik weet geen beter.'

Van Heemstra schiet in de lach. 'Laatst schreef ik voor het eerst in m'n leven
een pittige, ongenuanceerde column - in Trouw. Het ging over een buurman in mijn
buurt, Amsterdam-Noord, die mij 'kankeryup' noemt. Tja, dat is de kloof tussen
oude, witte bewoners en 'elitaire' nieuwkomers als ik. Maar ik was het spuugzat
om elke keer weer begripvol te zijn, dus ik schreef: ja, ik ben die trut met een
linnen tas en een bakfiets die jouw buurt komt verzieken. Best hard. Die column
ging viral. Toen werd ik zelf door alle linkse twitteraars afgefakkeld als
'verheven' en 'arrogant'. Op GeenStijl werd ik zelfs afgebeeld met een
hitlersnor. Sør, jij stuurde me nog een berichtje: joh, trek het je niet aan.'

Sørensen: 'Ja. Ik wist precies wat je doormaakte.'

'Mijn les was: je moet altijd zorgvuldig zijn in taal. Al vijftien jaar werk ik
heel hard om de kloof tussen groepen kleiner te maken, en met zo'n simpele
column vergrootte ik die kloof juist.' Kijkt hem aan. 'Eigenlijk deed ik iets
wat waarschijnlijk beter bij jou had gepast. Ik lig daar weken wakker van.'

Een wonderlijke overeenkomst tussen de politicus en de schrijfver is: de
intrigerende familiegeschiedenissen uit de Tweede Wereldoorlog. Het lijkt bij
uitstek een tijd waarin weinig discussie hoeft te zijn over goed en fout.
Lí­jkt.

Van Heemstra: 'Mijn oudoom Frans had een bom verpakt als sinterklaassurprise en
die op 5 december 1946 afgeleverd bij een NSB'er. Anderhalf jaar ná de oorlog,
dus. Die NSB'er werd gedood. Dat ging als een klein heldenverhaal de familie in.
Toen Frans overleed, liet hij een ring na. Kijk, die heb ik om, een gouden ring
met het lichtblauwe familiewapen. Die zou gedragen moeten worden door een
toekomstig naamgenoot van de familie: mijn zoon. Toen ik zwanger werd, ben ik
die familiegeschiedenis eens gaan onderzoeken. Wie is oom Frans? Hoe zat het nou
werkelijk, met die aanslag?

'Al gauw bleek dat niet alleen de NSB'er maar ook diens echtgenote en een
dienstmeisje van 17 waren omgekomen. En: ging het wel om een NSB'er? Dat was
niet bewezen. Ik kwam erachter dat deze Frans een treurig leven had geleid, met
een jong gestorven moeder, een veeleisende, autoritaire vader en een kind dat
hij verloor. Wilde hij iets bewijzen? Onder elke laag zit weer een nieuwe laag,
en een nieuwe laag, en een nieuwe laag. Van die speurtocht naar mijn oom heb ik
een theaterstuk en een roman gemaakt. Zelfs nu kan ik nog steeds niet een
eenduidig oordeel vellen.'

Een oom en tante van Ronald Sørensen waren verzetshelden. Zij hadden Joodse
verzetsstrijders gered uit kamp Westerbork. Als eerste Nederlanders kregen ze
een Yad Vashemonderscheiding, van de staat Israël. Zijn vader had een minder
heldhaftige geschiedenis.

'Die was fout. In 1940 regelde hij het transport van de Duitse oorlogsbuit -
uniformen, dekens, militaire spullen - naar Duitsland. Daarna ging hij in
Berlijn als vrijwilliger voor de Wehrmacht werken, samen met mijn moeder. Door
Radio Berlijn liet hij zich gebruiken als Nederlandse 'modelburger' die zich
wilde laten verduitsen. Mijn vader heeft daar later nooit met mij over willen
spreken. Ik gunde hem zijn geheim.

'Ik heb hem nooit iets kwalijk genomen. Omdat ik hem ook wel begreep. Kijk, mijn
opa was steenrijk. Daarom had mijn vader geen recht op een uitkering. Maar mijn
opa wilde hem geen geld geven. Sterker nog: hij dwong mijn vader een baantje te
nemen voor een loon dat nog lager lag dan een uitkering! Een gruwelijke vicieuze
cirkel. In Berlijn was hij vrij, daar kon mijn vader voor het eerst samenzijn
met mijn moeder. Ze konden trouwen. Ze hadden geld. Geloof het of niet, maar in
die eerste oorlogsjaren waren ze samen nooit eerder zo gelukkig geweest - tot de
bommen op Berlijn vielen. Dus ja, wat is goed en wat is fout?'

Van Heemstra: 'Dat is nou zo interessant: hoe de kleine verhalen zich verhouden
tot het grote verhaal. Op het eerste gezicht lijkt jouw vader fout, maar als je
inzoomt zie je een heel andere moraal, een heel andere werkelijkheid. Dat
mechanisme geldt net zo goed voor de islam en de multiculturele samenleving.
Genoeg oud-leerlingen van Marokkaanse of Turkse afkomst zijn gewone burgers, dat
weet jij ook. Wist je dat er ook al vrouwelijke imams zijn? En zelfs een
homo-imam? Je kunt inzoomen of uitzoomen - dan krijg je twee verschillende
verhalen. Allebei hebben ze bestaansrecht. Maar: wat is de 'waarheid' die je
wilt zien?'

Sørensen: 'Mooi. Mooie gedachten. Dit verklaart nou waarom Marjolijn een van de
weinige mensen is naar wie ik wil luisteren, af en toe.'

'Ja, maar doe je er ook iets mee?'

Hij lacht.


Deze week verschijnt de podcast Sør op sordepodcast.nl

CV Marjolijn van Heemstra (37)

10 februari 1981 Geboren in Amsterdam 1994-1996 vwo in Capelle a/d IJssel

1996-1999 Wolfert van Borselen, Rotterdam (tweetalig vwo)

2000-2006 Studie theologie

2006 Land van werk en honing. Over Marokk. vrouwen in NL (met Hanina Ajarai)

2009 Als Mozes had doorgevraagd (poëzie)

2009-2016 Theatermaker (Frascati, Ro Theater)

2012 De laatste Aedema (roman)

2012-heden Columnist dagblad Trouw

sinds 2014 Publiceert poëzie, roman, columns, theater

2018 Sør, podcast met én over Ronald Sørensen.

Marjolijn van Heemstra woont samen in Amsterdam met David en heeft twee zoons.

CV Ronald SØrensen (71)

4 mei 1947 Geboren in Rotterdam

1965-1969 Kweekschool

1968-2000 Docent geschiedenis en biologie op de Wolfert van Borselen
Scholengemeenschap in Rotterdam

1996 Krijgt een hersenbloeding

2001 Richt Leefbaar Rotterdam op

Maart-mei 2002 Gemeenteraadslid Leefbaar Rotterdam

Mei 2002-2011 Statenlid Provincie Zuid-Holland

2011 Boek Nu ik het opschrijf, word ik weer boos (columns)

2011-2015 Eerste Kamerlid voor de PVV

2017 Stapt over naar Forum voor Democratie

Ronald Sørensen woont in Rotterdam. Hij is getrouwd met Nel en heeft twee
kinderen.

Zo is het balletje gaan rollen. En ja, dan word je ineens in de slechte hoek
gedouwd. Ik was een racist. Een fascist. Een oplichter, omdat ik in de WAO zat.
Echt, de tranen springen je in de ogen.

Ik was het spuugzat om elke keer weer begripvol te zijn, dus ik schreef: ja, ik
ben die trut met een linnen tas en een bakfiets die jouw buurt komt verzieken.
Best hard. Die column ging viral. Toen werd ik door alle linkse twitteraars
afgefakkeld als 'verheven' en 'arrogant'




Bekijk de oorspronkelijke pagina: , , , , , ,

LOAD-DATE: 3 August 2018

LANGUAGE: DUTCH; NEDERLANDS

GRAPHIC: IN ROTTERDAM Marjolijn van Heemstra: 'Hij is me bijgebleven, dat heb je
met sommige leraren.' Ronald Sørensen: 'Je mag me nu wel Sør noemen, hoor.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              58 of 170 DOCUMENTS



                                 de Volkskrant

                            3 augustus 2018 vrijdag

#MeToo kost maestro Gatti de kop

BYLINE: NELL WESTERLAKEN

SECTION: Ten Eerste; Blz. 3

LENGTH: 1058 woorden



HIGHLIGHT: Daniele Gatti is per direct ontslagen als chef-dirigent bij het
Concertgebouworkest. Hij ontkent zich ongepast te hebben gedragen en spreekt van
laster. Toch komt voor intimi het congé van de Italiaan niet onverwacht.


Daniele Gatti, de donderdag ontslagen chef-dirigent van het Koninklijk
Concertgebouworkest, ontkent 'met klem' alle beschuldigingen over seksueel
wangedrag en overweegt juridische stappen tegen het orkest. Via zijn advocaat
liet Gatti (56) donderdagavond weten verbijsterd te zijn over de aantijgingen.
Hij spreekt van een 'lastercampagne'.



Donderdagmiddag gaf de orkestdirectie een verklaring uit waarin Gatti's ontslag
werd aangekondigd wegens 'onherstelbare beschadiging van het vertrouwen tussen
het orkest en de chef-dirigent'. Enkele vrouwe-lijke musici stapten afgelopen
week naar de directie met 'ervaringen die ongepast zijn gezien zijn positie',
volgens de directie.

De vrouwen maakten werk van hun ervaringen na een publicatie op 26 juli in The
Washington Post over twee gevallen van seksueel grensoverschrijdend gedrag van
Gatti in 1996 en 2000. Hij zou toen twee vrouwen ongevraagd hebben betast en
gezoend.

Voor sommige insiders komt het ontslag van de maestro niet uit de lucht vallen.
'Is Gatti een ouderwetse Italiaanse macho? Daarop antwoord ik volmondig ja. Ik
kan me levendig iets voorstellen bij aantijgingen over seksueel
grensoverschrijdend gedrag', zegt een orkestlid. De musici hebben een
spreekverbod over het gedwongen afscheid van hun chef, maar enkelen willen
anoniem wel iets kwijt. 'Onder de orkestleden zijn artistieke voor- en
tegenstanders van Gatti, maar ik weet zeker dat niemand hem een loer zou draaien
door hem onterecht te beschuldigen van seksueel wangedrag.'

'Dat kusje uit 1996 zal best hebben plaatsgevonden', zegt een ander orkestlid,
'maar het is zeker niet de reden voor zijn ontslag. Er moet heel wat aan de hand
zijn wil je als wereldberoemd orkest je wereldberoemde chef de laan uitsturen
vlak voor de aftrap van het nieuwe seizoen. Over tweeënhalve week gaan we alweer
repeteren.'

Volgens de musicus had de maestro al bij zijn aantreden twee jaar geleden
'gewaarschuwd moeten worden dat bepaald gedrag in deze tijd niet meer kan'. 'Je
kunt niet tijdens het applaus je vinger over de wang van een vrouwelijke solist
strijken. Gatti had daar, net als veel andere chefs, geen benul van.
Topdirigenten staan op een voetstuk, ze laten zich allerlei strijkages
welgevallen en gaan zich verheven voelen boven het gewone volk.'

Alle geplande concerten met Gatti worden overgenomen door gastdirigenten. 'De
directie moet nu halsoverkop voor tientallen concerten dirigenten vinden.'

De orkestdirectie weigert elk commentaar over de exacte aard van de
beschuldigingen. Onduidelijk is ook of en wanneer een onderzoek is ingesteld en
hoeveel vrouwelijke orkestleden het betreft. Volgens bronnen dicht bij het
orkest zouden in elk geval twee vrouwelijke orkestleden hun beklag hebben gedaan
over de maestro.

Het grensoverschrijdende gedrag van de dirigent staat niet op zichzelf in de
orkestwereld. Eind vorig jaar schors-te de Metropolitan Opera in New York zijn
dirigent James Levine na klachten over seksueel misbruik. Voormalig dirigent
Charles Dutoit van het Boston Symphony Orchestra werd in maart dit jaar door
vier vrouwen beschuldigd van seksueel wangedrag.

'We zien waarschijnlijk het topje van een ijsberg', zegt Sywert van Lienden, tot
voor kort voorzitter van Entree, de 'jonge vriendenclub' van het Concertgebouw
en Koninklijk Concertgebouworkest. 'Er is een intense concurrentie onder
topmusici waardoor ze misschien bereid zijn te veel te slikken. De sector is toe
aan zelfonderzoek.'

Volgens hoogleraar muziekwetenschappen Emile Wennekes liggen de rigide
machtsverhoudingen binnen de orkesten mede ten grondslag aan het wangedrag.
'Musiceren op hoog niveau is een intieme ervaring. In de militaire hiërarchie
van een orkest staat de chef-dirigent absoluut aan de top. Grenzen worden dan
makkelijk overschreden.'

Opmerkelijk in de verklaring van de orkestdirectie is dat de internationale
opschudding na de publicatie in The Washington Post hoog wordt opgenomen.
Nadrukkelijk wordt de commotie onder 'stakeholders', belanghebbenden, in binnen-
en buitenland genoemd. Volgens hoogleraar Wennekes is angst voor reputatieschade
niet denkbeeldig. 'Het KCO is een instituut van wereldklasse. Als concertzalen
in bijvoorbeeld de VS zeggen: jullie zijn niet meer welkom, heeft het orkest een
groot probleem. Het laatste wat de directie wil, zijn bezoekers die
demonstratief de zaal uitlopen. Sponsors zouden zich kunnen afkeren.' Het orkest
heeft begin 2019 een concertserie in de VS op het programma staan.

EEN OUDERWETS BAZIGE DIRIGENT

Twee jaar slechts was Daniele Gatti, die donderdag werd ontslagen na
aantijgingen over seksueel misbruik, chef-dirigent van het Koninklijk
Concertgebouworkest. Daarmee breekt het orkest ongewild met een traditie van
lange 'chefschappen': sinds de oprichting in 1888 waren er maar acht chefs.
Alleen Eugen Jochum, die de baan tussen 1961 en 1963 deelde met Bernard Haitink,
bleef ook zo kort.

Gatti's aanstelling (de bekendmaking kwam in 2014) kwam als een verrassing. De
Let Andris Nelsons leek de beste papieren te hebben om zijn landgenoot Mariss
Jansons op te volgen. Gatti was ouder dan Nelsons, maar zijn cv was minder
indrukwekkend. Toch was de benoeming vooral gedurfd omdat het orkest met Gatti
koos voor een ouderwets bazige maestro die het orkest ziet als een instrument om
te bespelen. De Milanees is van het slag dat zijn interpretatie koste wat het
kost wil opleggen; klankschoonheid en de specifieke kwaliteiten van het orkest
zijn daaraan ondergeschikt.

Zag je hem Mahler dirigeren, zonder partituur, dan begreep je wat het orkest
aanvankelijk in hem zag. Gatti pookte op, hij daagde uit, en inderdaad: zijn
uitvoeringen klonken anders dan anders. Maar de extremen die hij verlangde - in
tempi, in volume, ja, in wat niet? - braken de muziek vaak op. 'Stoelriemen
vast, oordoppen in', schreef de Volkskrant in 2014. 'Ik splijt, daar ben ik
trots op', was Gatti's repliek.

Het gevolg: zeer uiteenlopende en een hoop negatieve recensies. Unanieme lof was
er voor 'zijn' Salome (Richard Strauss) bij De Nationale Opera. Maar ook het
orkest was zeer verdeeld - door sommige leden werd Gatti, die in repetities
eindeloos aan details kon werken en zelden een symfonie helemaal doorspeelde,
zelfs botweg gehaat. De bom moest haast wel een keer barsten om artistieke
redenen, maar ze barstte om #MeToo.

Merlijn Kerkhof




Bekijk de oorspronkelijke pagina:

LOAD-DATE: 2 August 2018

LANGUAGE: DUTCH; NEDERLANDS

GRAPHIC: Daniele Gatti rijdt, net na zijn aantreden in het Concertgebouw in
2016, op de fiets die hij als welkomstcadeau heeft gekregen.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              59 of 170 DOCUMENTS



                                 de Volkskrant

                             26 juli 2018 donderdag

De beurs breekt records: hoe kan dat?

BYLINE: KOEN HAEGENS

SECTION: Economie; Blz. 22, 23

LENGTH: 685 woorden



HIGHLIGHT: 3 redenen voor de hoge koers De AEX staat op de hoogste stand in
zeventien jaar. Waarom op de Amsterdamse beurs het geld weer tegen de plinten
klotst.

1. Wereldeconomie op stoom

Nederland heeft zich teruggetrokken op de camping, de Amerikaanse president
Trump verklaart per tweet de handelsoorlog aan China en Europa, maar de beurs
noteert ondertussen de hoogste stand sinds 2001. Vreemd? Het heeft alles te
maken met de stand van de wereldeconomie.



Die draait ondanks de dreigementen als een tierelier. Diezelfde Trump heeft met
zijn cadeau aan het bedrijfsleven, in de vorm van een historische
belastingverlaging, het feest compleet gemaakt.

De hoge groei en de lage werkloosheid vertalen zich in juichende taferelen op de
Amsterdamse beurs. Met 573,62 punten werd deze week de hoogste eindstand sinds
2001 bereikt. De piek aan de vooravond van de crisis in 2007 is ruimschoots
overtroffen. Alleen het absolute historische record van september 2000, toen de
AEX boven de 700 punten uitkwam, blijft onaangetast.

De zonnige kwartaalcijfers van onder meer uitzendconcern Randstad, dat
profiteert van de krapte op de arbeidsmarkt, gaven dinsdag het laatste zetje.
Maar het zijn het hele jaar al de zwaargewichten die de beurs naar boven duwen.
'Alleen al Shell en ASML maken samen 30 procent uit van de AEX', verklaart hoofd
beleggingsstrategie Ralph Wessels van ABN Amro. 'Shell profiteert van het
herstel van de olieprijs, ASML van de aanhoudende vraag naar steeds snellere
chips. Dat kun je terugzien in de koersen.'

2. De geldkraan van Frankfurt

Om de crisis te bestrijden, hebben de centrale banken het afgelopen decennium de
geldkraan wijdopen gezet. Wat dat met de AEX te maken heeft? 'De centrale banken
zorgen ervoor dat de rente extreem laag blijft', zegt aandelenanalist Jos
Versteeg van InsingerGilissen. 'Daardoor zijn er weinig alternatieven. Wie een
beetje rendement wil, moet zijn geld in aandelen steken.'

Behalve het laaghouden van de rente heeft de Europese Centrale Bank inmiddels
bijna 2.500 miljard euro aan schulden van overheden en bedrijven opgekocht.
Voordat het stimuleringsprogramma eind dit jaar afloopt, komt daar nog eens 135
miljard euro bij. Ook die geldpers is manna voor de beurs. Want waar is al het
verse kapitaal terechtgekomen dat op deze manier in de economie gepompt wordt?
Waarnemers wijzen op de zelfs in crisistijd sterk gestegen prijzen van huizen en
obligaties - en van aandelen.

3. Jan met de pet op de beurs

In hoeverre zijn de stijgende koersen ook te danken aan particuliere
nieuwkomers, die hun geluk beproeven op de beurs? Eind jaren negentig werd
gesproken van een 'campinghausse'. Jan met de pet zou met zijn nieuw verworven
mobiele telefoon vanaf de camping onverstoorbaar handelsorders blijven
doorgeven. Toch moet de invloed van particulieren op de beurskoersen niet worden
overschat, stelt Versteeg van InsingerGilissen. 'De handel wordt vooral bepaald
door institutionele beleggers, zoals pensioenfondsen en vermogensbeheerders.
Zolang die positief blijven over aandelen, gaat het goed met de beurs.'

Nederland telde vorig jaar een kleine 1,4 miljoen beleggers. Dat was een fikse
stijging van 14 procent ten opzichte van 2016, maar nog altijd veel minder dan
de bijna 2 miljoen Nederlanders die tijdens de internetzeepbel hun heil zochten
op de beurs. Wat niet betekent dat het niet zover kan komen. Nederlandse
huishoudens sparen op dit moment ruim 350 miljard euro - ook een record. Door de
extreem lage rente vreet de inflatie dat appeltje voor de dorst weg. De
consument wordt deze zomer dan ook in de ene na de andere reclamecampagne
aangespoord te gaan beleggen, van Binck tot Bux tot Evi van Lanschot.

Dat is en blijft niet zonder gevaren. De handelsoorlog kan escaleren, in Italië
zetelt een eurosceptische regering en de rente begint langzaam maar zeker te
stijgen. Maar volgens beleggingsstrateeg Wessels van ABN Amro zijn beleggers
niet blind voor die risico's. 'Als je bij de bakker hoort dat je in aandelen
moet, is het tijd om te verkopen. Maar ik zie op dit moment ondanks de hoge
koersen allerminst zo'n extreme hosannastemming op de beurs.'

2.500 miljard euro heeft de Europese Centrale Bank aan schulden opgekocht van
overheden en bedrijven




Bekijk de oorspronkelijke pagina: ,

LOAD-DATE: 25 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              60 of 170 DOCUMENTS



                                 de Volkskrant

                              24 juli 2018 dinsdag

Politici, stop met voeden van xenofobie en racisme

SECTION: Opinie en Debat; Blz. 21

LENGTH: 565 woorden



HIGHLIGHT: De uitspraken van minister Blok, maar ook die van andere politici,
spelen in op racistische onderstromen in onze maatschappij. Bijna 70
ondertekenaars van deze open brief, onder wie schrijver Meredith Greer, politica
Sylvana Simons en geschiedschrijver Geert Mak roepen politici op daarmee te
stoppen.

Uitlatingen Stef Blok


Mark Rutte: 'Doe normaal of ga weg.' Raymond Knops: 'Antiracisme-demonstranten
vallen onze tradities aan.' Klaas Dijkhoff: 'De bijstand en Nederlanderschap
moet je verdienen.' Sybrand Buma: 'Immigratie en globalisering brachten de clash
of civilizations in 'ons huis'. De 'gewone Nederlanders' bleven verweesd achter.
Alsof de elite er met hún vrijheid en gelijkheid vandoor ging en ze aan de
nieuwkomers gaf.'



Het is slechts een kleine greep uit de uitspraken die bewindslieden en
volksvertegenwoordigers van regeringspartijen de afgelopen jaren deden over onze
samenleving. Sinds afgelopen week is daar een nieuw dieptepunt aan toegevoegd:

Stef Blok: 'Noem mij een voorbeeld, van een multi-etnische of multiculturele
samenleving, waar de oorspronkelijke bevolking nog woont (...) en waar een
vreedzaam samenlevingsverband is. Ik ken het niet.'

Wij maken ons grote zorgen. Politici van onze regeringspartijen lijken het
steeds normaler te vinden om actief op te roepen tot een tweedeling in onze
samenleving. Uitspraken die tien, twintig jaar geleden onvoorstelbaar waren,
worden zonder blikken of blozen uit de mouw geschud. En eigenlijk - zo zegt onze
minister van Buitenlandse Zaken nu - is elke migrant een bedreiging voor de
sociale vrede. Want: een samenleving waar meerdere culturen vreedzaam samenleven
bestaat niet. Xenofobie, een eufemisme voor vreemdelingenhaat, is iets waar hij
'pragmatisch' over is.

Het lijkt wel alsof iedere politicus die in debatten over migratie, integratie,
of identiteit de grens opzoekt, niet doorheeft dat die grens daardoor opschuift.
Steeds verder naar de kant van racisme, ontmenselijking en discriminatie.

Iedere keer dat een bewindspersoon - iemand die bóven de partijen moet staan en
verantwoordelijk is voor het welzijn van álle Nederlanders - dergelijke ideeën
ventileert, voelen racistische onderstromen in onze maatschappij zich gesterkt.
Ook al wordt er daarna teruggekrabbeld. Ook al worden woorden in halfslachtige
excuses afgezwakt, genuanceerd of ingeslikt. Uitspraken als deze kún je niet
terugnemen. Ze zijn de wereld al in geslingerd. Ze hebben zich al genesteld en
ingekapseld in onze maatschappij.

Juist dit soort uitspraken zet onze vreedzame samenleving onder druk. Juist dit
soort uitspraken graaft, creëert en verstevigt een maatschappelijke kloof. Juist
dit soort uitspraken legitimeert racisten en extreemrechtse radicalen in hun
hetze tegen iedereen die anders is.

Beste politici, wij verzoeken u dringend om uw verantwoordelijkheid te nemen.
Stop met het inspelen op de alsmaar groeiende xenofobische en racistische
angsten in onze samenleving. Stop met het verschuiven van de grens van het
acceptabele in ons maatschappelijk debat. Stop met het voeden van de tweedeling
tussen een fictief 'wij' en 'zij'. De effecten hiervan op onze samenleving zijn
ontwrichtend, polariserend, en hebben reële effecten op echte mensen. Op
Nederlanders die net zo normaal en gewoon zijn als alle anderen. Nederlanders
die het verdienen met respect vertegenwoordigd te worden door hun
regeringsleiders.

Zie alle ondertekenaars van de brief op volkskrant.nl/opinie.

De grens in het migratiedebat schuift steeds verder naar de kant van racisme

Een bewindspersoon is verantwoordelijk voor het welzijn van álle Nederlanders

Uitspraken als die van Blok graven, creëren en versterken een maatschappelijke
kloof




Bekijk de oorspronkelijke pagina:

LOAD-DATE: 23 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              61 of 170 DOCUMENTS



                                 de Volkskrant

                              24 juli 2018 dinsdag

Over honderd jaar in Utrecht

BYLINE: ERDAL BALCI IS SCHRIJVER EN JOURNALIST.

SECTION: Opinie en Debat; Blz. 20

LENGTH: 722 woorden


Erdal Balci: column


De kinderen die in een achterkamertje van een schoenenzaak een keer in de week
in het geheim les krijgen, weten de naam van hun meester niet. Meester haalt
diep adem. Hij weet dat de hartjes van de kinderen straks na wat hij gaat zeggen
sneller zullen kloppen en kijkt blij uit zijn groene ogen met de spikkeltjes
erin.



'De mens heeft op het punt gestaan om naar Mars te gaan. En de foto's van de
maanlanding zijn niet nep', brengt hij opgewonden uit. Je kunt een speld horen
vallen in de kamer, ergens in Utrecht, in het jaar 2118.

Er valt geen speld op de grond, maar na een poosje hoor je een van de meisjes
met haar diadeem spelen. Het ding is van Nederlandse makelij, met trots
geproduceerd in Alkmaar. De loensende jongen die naast het meisje zit, steekt
zijn vinger op: 'Wanneer is het allemaal begonnen, meester, het obscurantisme,
zoals u het altijd noemt...'

'Het is een lang verhaal', zucht de meester, 'maar ik hou wel altijd de droge
zomer van 2018 aan, precies honderd jaar geleden dus. Onder de warme zon van
toen vonden de aanhangers van de verschillende religies elkaar in hun gebeden
voor de regen. De Nederlandse minister van Buitenlandse Zaken sprak in diezelfde
dagen over de belemmeringen van een multi-etnische samenleving.

'Pal tegenover hem stonden de mensen die meer van hun cultuur houden dan van de
mens als individu. Die grepen de racistische uitspraken van de minister aan om
de positie van de religies, de taboes en de tradities in veiligheid te brengen.
Het gewone volk was moe, lieve kinderen, de mensen waren uitgeput door de
overvloed aan nieuwe technologie en informatie. Ze hebben op de rem getrapt.'

In de clandestiene schoenwinkel ruikt het naar leer uit Brabant en schoensmeer
uit Overijssel. Buiten huilt een zwerfhond om eten. Het is donker en
uitgestorven in de straten.

De mensen die niet meer dezelfde kritische vragen willen stellen zoals hun
voorouders hebben gedaan, worden al een eeuw op hun wenken bediend. De molens en
de stampers worden het graan toegeworpen. Het witte meel dat eruit komt stilt de
honger, de gedachte aan het paradijs en de ziel in de 22ste eeuw.

'Ja, maar meester, de voorbeelden die u geeft zijn zo nietig. Er moet toch meer
aan de hand zijn geweest voor een dergelijke regimeverandering', protesteert de
leerlinge met een neus als die van de mensen op de Aardappeleters van Van Gogh.


De dunne man: 'Je moet wel iets zachter praten, lieve meid. Jullie ouders nemen
al een enorm risico door jullie naar mijn lessen te sturen. Straks hoort iemand
ons en belt de cultuur- en religiepolitie.

'Om op je vraag terug te komen: de werkende klasse in het Westen was te onzeker
geworden in een economie die dreef op wetenschap, innovatie en kennis. Ze wilden
de industrie terug. Als geduldige spinnen hebben ze op de leiders gewacht die
dat mogelijk konden maken. De massa wilde het voor het zeggen hebben zonder zich
in een avontuur van emancipatie te moeten storten. Die leiders kwamen snel en
overal. In Amerika, in Oost-Europa en wat later ook hier.'

Dan vallen de man en zijn vijf leerlingen opeens stil omdat voor de deur van de
schoenenzaak het getik van de voetstappen van een klompendrager te horen is.
Komt een nostalgiewachter aanbellen? Gelukkig horen ze het geluid van de klompen
even later wegsterven in de nacht van Utrecht. Nu gaat de les in het jaar 2118
verder in gefluister.

'Komt er dan nooit een einde aan de hunkering naar nog meer simpelheid en
doorsnee, meester, wanneer houdt dit op?', vraagt het meisje dat nog steeds geen
controle heeft over haar bibberende knieën, en tegelijkertijd de hoofddoek uit
haar tas haalt omdat ze weet dat de les het einde nadert en zij dus weer naar
buiten moet.

De meester staat op het punt om in huilen uit te barsten, maar hij weet zich te
beheersen. Hij klinkt als de zwerfhond die buiten nog steeds om eten bedelt: 'De
obscurantisten hebben de dierbaarste wonderen van de mensheid vermoord, lieve
kinderen. We hebben voorouders gehad met gelukzalige geesten. Maar vergeet niet
dat ieder licht in jullie mooie ogen als een pijl is op hun vijandigheid voor
het individu en voor de verlichting die de mens uiteindelijk wil doormaken. Ze
zullen een keer sterven aan jullie blikken.'

Straks hoort iemand ons en belt de cultuur- en religiepolitie




Bekijk de oorspronkelijke pagina: ,

LOAD-DATE: 23 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              62 of 170 DOCUMENTS



                                 de Volkskrant

                             21 juli 2018 zaterdag

De zomer dat Nederland mooiweermoe werd

BYLINE: PETER GIESEN

SECTION: Zaterdag; Blz. 6, 7

LENGTH: 1452 woorden



HIGHLIGHT: Het is uitzonderlijk droog. We moeten ver terug om een vergelijkbare
zomer te vinden. Wat hield ons bezig in het jaar dat er een tekort dreigde aan
drinkwater, yoghurt en karnemelk?


Een lange droge zomer


Opeens ligt de zomer van 1976 op ieders lippen, als een klimatologisch fenomeen
van bijbelse proporties. Nog een goede week en dan hebben 'we' het droogterecord
van 1976 gebroken, van die gloeiend hete zomer toen het gras verschroeide, de
koeien niets meer te eten hadden, de aardappels onder de grond niet wilden
groeien en het leger de akkers besproeide, het bos in brand stond en je bij de
TT in Assen nauwelijks dronken mensen tegenkwam omdat het bier zo lauw was dat
het niet meer werd verkocht.



Ik kan me die legendarische zomer goed herinneren. Met mijn ouders was ik op
vakantie in Engeland. Tevoren vreesden we het natte Britse weer, maar in 1976
leek heel Engeland een dependance van de costa's, dor en heet. Nieuws was nog
een schaars artikel. Ik probeerde de Tour de France te volgen, maar wielrennen
was voor de BBC destijds een exotische, 'Europese' sport. Voor mijn tentje zocht
ik op mijn transistorradio naar Nederlandse of Vlaamse zenders. Ze kwamen in
flarden door, steeds onderbroken door ruis of sterkere Engelse muziekzenders. In
mijn hoofd werd de strijd tussen Joop Zoetemelk en Lucien van Impe steeds
spannender. Van Impe won en zijn huis in het Vlaamse Mere werd geel geverfd.

In Nederland duurde de hittegolf van 23 juni tot 9 juli. Daarna werd het iets
koeler, maar het bleef warm en droog. In de Volkskrant beschreef Henk Wehberg de
zomer in woorden die je nu niet meer zo snel zou gebruiken: 'De koperen ploert
hangt in topvorm aan het zwerk en adresseert een hoeveelheid hitte naar de
zuchtende wereld, waarmee zelfs de meest frigide vrouw in opperste extase zou
worden gebracht.'

'De hittegolf duurt nu al twee weken', schreef Mensje van Keulen in Alle dagen
laat, haar dagboek uit 1976. 'De mensen raken in de war. Ze lopen op straat met
flesjes water en bier, zitten op de stoep, klagen. 'Warm hè?'. 'Pff, ik wou dat
het afkoelde'. 'Ik wou dat het ging regenen'. 'Geef mij de winter maar'. 'Ik
denk maar aan de elfstedentocht.' Veel blote lichaamsdelen, wat doorgaans geen
prettig gezicht is, of bizar, zoals bij half ontklede bromfietsers die hun
verplichte helm ophebben.'

Nederland broeide. In één weekend kreeg de politie van Amsterdam op het
hoofdkantoor 65 meldingen van burenruzies, en zestien keer zo veel als normaal
uit omliggende plaatsen. 'De hittegolf die ons land teistert doet haar invloed
op het denken en doen der natie duidelijk voelen', bespiegelde de Leeuwarder
Courant. 'De mensen worden aan de ene kant wat beschouwelijker en trager en aan
de andere klant wat prikkelbaarder en heetgebakerder. In dit tropische klimaat
bloeit een wat milder oordeel op over die luie negers en langzame Aziaten.'

In de kranten kwamen nauwelijks gewone burgers aan het woord, en zelfs maar heel
weinig direct getroffen boeren. Journalisten wendden zich tot woordvoerders en
deskundigen. De dagbladen waren nog nieuwsmedia die elke dag een grote
hoeveelheid hittegolfnieuwtjes brachten, niet alleen uit Nederland, maar uit
heel Europa. In Zwitserland werden vijftigduizend koeien geslacht omdat het voer
op was. In het Duitse Velbert raakte een buschauffeur dusdanig door de hitte
bevangen dat hij riep: 'Ik heb Jezus gezien.' Vervolgens gaf hij alle passagiers
hun geld terug, met de woorden Alle Menschen werden Brüder. Een
bulldozerchauffeur uit Sint-Oedenrode had zijn eigen tropenrooster ingevoerd.
Hij begon om half vier 's ochtends, tot ongenoegen van de omwonenden.

In Groningen werd de 10-jarige scholier Marion van Dong naar huis gestuurd omdat
ze een jurkje met een blote rug droeg. Volgens het hoofd van de school, 'de heer
P. Blaauw', gebeurde dat overigens niet uit zedelijkheidsoverwegingen. Bij
vorige hete periodes kwamen meisjes op school met jurken die met één sluiting
vastzaten. Het Nieuwsblad van het Noorden: 'Jongens trokken die los, waarop de
meisjes werd gevraagd niet meer in 'die dingen' op school te verschijnen, aldus
de heer Blaauw.'

De hittegolf-berichtgeving had iets onbevredigends. Er dreigde voortdurend van
alles en nog wat: een tekort aan drinkwater, yoghurt en karnemelk. Een tekort
aan bier, omdat de mensen hun lege flesjes niet snel genoeg inleverden.
Dierentuinen dreigden failliet te gaan, omdat niemand zin had om in de
zinderende hitte naar de aapjes te kijken. Maar uiteindelijk hoorde je er nooit
meer iets van. Het water bleef uit de kraan stromen, het bier lag gewoon in de
supermarkt en de dierentuinen bleven open. Alleen de boeren leden forse schade,
gesproken werd van 2 miljard gulden, maar zij werden zo nodig met overheidssteun
overeind gehouden.

Die zomer luisterden we naar Peter Frampton (Show Me the Way), Jesse Green (Nice
and Slow), The Sutherland Brothers & Quiver (The Arms of Mary) en Bonnie St.
Claire (Dokter Bernhard). Een hete zomer wordt vaak geassocieerd met hedonisme.
'De zomer van 1976 was de zomer waarin iedereen jong en naakt was', schreef de
Vlaamse journalist Stijn Tormans. Maar een mooie zomer heeft ook iets
melancholieks, omdat hij zo vergankelijk is als een vakantieliefde.

De zomer van 1976 was ook het herfsttij van de sociaal-democratie. We leefden in
een wereld die spoedig zou verdwijnen, de naoorlogse wereld van wederopbouw en
verzorgingsstaat. Zonder het te beseffen: onder aanvoering van premier Den Uyl
blaakte het linkse volksdeel van zelfvertrouwen. 'Fiat voor hervorming', kopte
de Volkskrant op 25 juni. 'Progressief draaiboek al klaar.' Het artikel begon al
even monter: 'De Tweede Kamer heeft vannacht het kabinet het sein gegeven dat de
noodzakelijke hervorming van de maatschappij kan doorgaan.' Gelukkig! Maar amper
een jaar later was Den Uyl vervangen door zijn grote tegenstrever, de
christen-democraat Dries van Agt.

In de zomer van 1976 voerde minister van Justitie Van Agt overigens zijn eigen
achterhoedegevecht tegen abortus en porno. Hij wilde de abortuskliniek
Bloemenhove in Heemstede sluiten, maar PvdA-minister Irene Vorrink had snel
vrouwelijke activisten gewaarschuwd, die de kliniek bezetten voordat de politie
arriveerde. Tijdens de hittegolf dacht Dries van Agt na over aftreden.

Van Agt werd daarnaast uitgedaagd door bioscoopexploitanten die harde pornofilms
draaiden, hoewel de minister weigerde de zedelijkheidswetgeving te verruimen. In
Amsterdam gingen French blue en The private afternoons of Pamela Mann in
première, teneinde een proefproces uit te lokken. Uiteindelijk werd een
compromis gevonden: pornofilms mochten slechts worden gedraaid in bioscopen met
minder dan 50 stoelen. Een paar jaar later werd de videorecorder geïntroduceerd,
waarna de seksbioscoop een stille dood stierf. Niettemin kondigde zich een
nieuwe tijd aan, libertair en commercieel, wars van socialistische
volksverheffing en christelijke moraal.

Het zou nog een paar jaar duren voordat het liberalisme tot volle bloei kwam. In
de zomer van 1976 was de stem van de godsdienst nog duidelijk hoorbaar.
Afgelopen week riep de Raad van Marokkaanse Moskeeën ertoe op om regen te
bidden, in 1976 smeekten de christenen om neerslag. In Limburg werd een
gebedsactie gestart. 'God weet heel goed wat wij nodig hebben, maar Hij eist nu
eenmaal dat wij erom vragen', zei de organisator, 'de heer P. Frissen uit
Neerbeek'. In het weekend van 16 juli vroegen de rooms-katholieke bisschoppen
alle gelovigen zich 'bijzonder vurig' tot God te wenden: 'Bidt de Heer die de
wereld geschapen heeft dat hij zegen schenkt voor de oogst, regen voor het land,
voedsel voor de mensen.'

Vooralsnog bleef het droog. Begin augustus constateerde de weermedewerker van
het Nieuwsblad van het Noorden dat Nederland 'mooiweermoe' was. Het bezoek aan
stranden en zwembaden daalde. Langzaam maar zeker verflauwde de Nederlandse
reflex om van elk zonnestraaltje te profiteren. Op 27 augustus begon het in
Engeland weer te regenen. Mensen belden de krant: 'It's raining! It's raining!'
Op de luchthaven Heathrow liepen passagiers en personeel naar buiten om voor de
regen te applaudisseren.

Hugo Claus en Sylvia Kristel reden die zomer op hun Vespa door Parijs. Op 30
augustus begon het ook daar te regenen. 'Het is herfst en het regent en of het
triest is, weet ik niet', schreef Claus die dag. Een jaar later was ook de
liefde afgelopen. Claus vertrok alleen naar Gent.

In Nederland keerde de normaliteit terug. Begin september verregende het
bloemencorso van Aalsmeer. Op 11 september plaatste De Telegraaf een foto van
het havenhoofd van Scheveningen: 'Striemende zuiderwind, bulderende golven, een
loden wolkendek en krijsende meeuwen boven een bijna verlaten strand. Adieu,
mooie zomer.'

Veel blote lichaamsdelen, wat doorgaans geen prettig gezicht is, of bizar, zoals
bij half ontklede bromfietsers die hun verplichte helm ophebben




Bekijk de oorspronkelijke pagina: ,

LOAD-DATE: 20 July 2018

LANGUAGE: DUTCH; NEDERLANDS

GRAPHIC: Van boven met de klok mee: boeren halen water uit de Barneveldse Beek
om land te besproeien, de brandweer vult vijvers in Artis. verkoeling met een
ijsje.
De Lek bij Vianen, verkoeling met een ijsje en bezetting van de abortuskliniek
Bloemenhove.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              63 of 170 DOCUMENTS



                                 de Volkskrant

                              20 juli 2018 vrijdag

Geweld tegen media strenger bestraft

BYLINE: REMCO MEIJER

SECTION: Ten Eerste; Blz. 10

LENGTH: 345 woorden



HIGHLIGHT: Bedreiging van en geweld tegen journalisten krijgt hogere prioriteit
bij justitie. De politie gaat na aangifte meteen tot opsporing over en het
Openbaar Ministerie (OM) zal bij vervolging hogere straffen eisen. Daartoe gaat
het OM, met instemming van het ministerie van Justitie, een nieuwe richtlijn
opstellen.


De Nederlandse Vereniging van Journalisten (NVJ), het Genootschap van
Hoofdredacteuren, politie en OM hebben afspraken hierover donderdag bekrachtigd
in aanwezigheid van minister Ferd Grapperhaus (Justitie en Veiligheid). 'Vrije
nieuwsgaring is het tweelingzusje van de vrijheid van meningsuiting', zei
Grapperhaus. 'Beide horen bij onze samenleving, ook als je er last van hebt.'



In het in opdracht van de NVJ opgestelde rapport Een dreigend klimaat
constateerden de jurist Alex Brenninkmeijer en de criminoloog Marjolein
Odekerken vorig jaar dat journalisten in toenemende mate met geweld of
geweldsdreiging te maken hebben. Dat varieert van de misdaadjournalisten John
van den Heuvel (De Telegraaf) en Paul Vugts (Het Parool), die
persoonsbeveiliging kregen, tot de cameraman op straat die door agressie wordt
gehinderd om zijn werk te doen.

De wetenschappers adviseerden geweld tegen de pers gelijk te stellen aan geweld
tegen personen met een publieke taak, zoals brandweerlieden en
ambulancebroeders. Dat ging het kabinet te ver, bleek na een door D66-Kamerlid
Joost Sneller georganiseerde hoorzitting in de Tweede Kamer. Maar de recente
aanslagen op de redactiegebouwen van Panorama en De Telegraaf maakten duidelijk
dat er wel iets moest gebeuren.

'Het gaat er niet om een beroepsgroep te privilegiëren', zei Grapperhaus, 'het
gaat erom dat we met z'n allen duidelijk maken dat dit niet bij het vak hoort.
Zoals het ook niet hoort bij het vak van hulpverlener.'

Voor geweld tegen medewerkers van hulpdiensten geldt een strafeis die doorgaans
eenderde hoger is dan bij geweld tegen gewone burgers. Dat uitgangspunt is niet
één op één overgenomen in het nu gesloten akkoord, maar de denkrichting is
vergelijkbaar. 'De kernelementen zijn hetzelfde', reageerde Kamerlid Sneller
instemmend.

'Bij geweldsdreiging tegen journalisten zal het OM snel, zichtbaar en passend
optreden', zei OM-topman Gerrit van der Burg. 'Bij aangifte zullen we de
kwetsbare positie van journalisten onderkennen en de aangifte heel serieus
nemen.'




Bekijk de oorspronkelijke pagina:

LOAD-DATE: 19 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              64 of 170 DOCUMENTS



                                 de Volkskrant

                             19 juli 2018 donderdag

Leken oordelen: missers begaan in zaak-Ensink

BYLINE: PATRICK VAN IJZENDOORN

SECTION: Ten Eerste; Blz. 18

LENGTH: 731 woorden



HIGHLIGHT: Had de moord door een schizofreen op de Nederlandse weten-schapper
Jeroen Ensink voorkomen kunnen worden? In Engeland zoekt een jury dat uit.


Reportage - Lessen uit moordzaak


'J.E.R.O.E.N.E.N.S.I.N.K.' Langzaam spelt de gerechtelijke lijkschouwer Mary
Hassell maandagochtend de naam van de Nederlandse wetenschapper, die eind 2015
is doodgestoken bij zijn woning in het Noord-Londense Holloway. Door de open
ramen van het kleine, aircoloze zaaltje met een puntdak komen de knarsende
geluiden van een passerende Eurostar-trein binnen.



Negen juryleden noteren de naam op hun blocnotes. Ze luisteren vervolgens
anderhalf uur aandachtig naar Hassells reconstructie van de aanloop naar de
moord op de 41-jarige Zwollenaar, die tien dagen daarvoor voor het eerst vader
was geworden. Hadden politie en justitie dit kunnen voorkomen? Niet experts
zoeken naar het antwoord op die vraag, maar gewone burgers.

Het gaat bij dit openbare onderzoek niet over de vraag of de messentrekker
Timchang Nandap schuldig is. In 2016 is de 23-jarige Nigeriaanse student na een
proces reeds voor onbepaalde tijd naar een tbs-kliniek gestuurd. Het was vast
komen te staan dat deze schizofrene man de geleerde op 29 december meerdere
malen in de borst en rug had gestoken, toen deze even de deur was uitgegaan om
geboortekaartjes naar de brievenbus te brengen.

Maar daarmee was de zaak niet voorbij. Elk sterfgeval leidt in het Engelse recht
tot een 'inquest': het doel is om de doodsoorzaak officieel vast te stellen. Was
er sprake van zelfmoord? Of ging het om moord of doodslag? Of blijft het
onduidelijk? In het onderhavige geval luidt de vraag of er een 'verhalend
oordeel' moet komen, een relaas waarin uitgebreid wordt ingegaan op de
omstandigheden die hebben geleid tot de dood. Het is vervolgens aan de
gerechtelijke lijkschouwer, de 'coroner', om aanbevelingen te doen. Bij zaken
met een groot maatschappelijk belang of mogelijk nalatig handelen van de
politie, zit er een jury.

De zaak-Ensink behoort tot deze categorie.

Aan zijn overlijden was een catalogus van missers voorafgegaan. Zes dagen
voordat Timchang Nandap toesloeg had justitie besloten om hem niet te vervolgen
voor wapenbezit en het mishandelen van twee politieagenten. De waarschuwingen
van zijn zus aan het adres van de politie dat haar broer veel cannabis rookte,
hallucinaties had en dacht dat hij de Messias is, vonden geen gehoor.

Vraagtekens zijn ook gezet bij de reis die Nandap naar zijn vaderland Nigeria
kon maken terwijl hij op borg vrij was. Ensinks weduwe wil duidelijkheid over
wat er is fout gegaan bij de autoriteiten, waarom de gestoorde Nandap vrij kon
rondlopen. Ook om herhaling te voorkomen. Nadja Ensink-Teich nam een advocaat in
de arm. Omdat ze geen rechtshulp kreeg, was ze aangewezen op crowdfunding.

Uitzonderlijk lang

De aanloop naar het aanvullende onderzoek heeft uitzonderlijk lang geduurd, maar
begin juli kon Ensink-Teich plaatsnemen op de houten bankjes in St Pancras
Coroner's Court, pal achter St Pancras Station. Bij de ingang liggen naalden,
spuiten en resten van een fiets. Drie weken waren er uitgetrokken. Dagenlang
luisterden de aanwezigen naar getuigenissen, met name van de betrokken agenten
en functionarissen van het openbaar ministerie, alsmede van de zus van de dader.
'Had ik het maar geweten, dan...', was een veelgehoorde zin.

Na ruim twee weken vat de 'coroner', die zowel jurist als medicus moet zijn, de
getuigenissen samen. De jury bestaat uit jonge en oude leden, wit en zwart. De
oudste van het stel, de voorzitter, heeft een indrukwekkende hangsnor. 'Gebruik
al uw levenservaring en gezond verstand', raadt gerechtelijk lijkschouwer Mary
Hassell de juryleden aan, mochten ze besluiten tot een verhalend oordeel.

Het oordeel

Aan de hand van de vragen wie, wanneer, waar en hoe moeten de leken nagaan of er
een verband bestaat tussen de handelwijze van de autoriteiten en de dood van
Ensink. Had de steekpartij bijvoorbeeld kunnen worden voorkomen door de
waarschuwingen serieus te nemen en de man onder psychiatrisch toezicht te
plaatsen?

Na een dag delibereren concluderen de juryleden dat er missers zijn begaan bij
de arrestatie, de bewaring en de (niet) vervolging van Nandap. 'Hij kreeg geen
geestelijke gezondheidszorg, behandeling of toezicht', stellen de juryleden.
'Het is mogelijk dat dit falen van invloed is geweest op Dr. Ensinks overlijden.
Maar we kunnen er niet zeker van zijn.' De politie stelt al verbeteringen te
hebben doorgevoerd.

Te laat voor het gebroken gezin.




Bekijk de oorspronkelijke pagina:

LOAD-DATE: 18 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              65 of 170 DOCUMENTS



                                 de Volkskrant

                              17 juli 2018 dinsdag

Trollenfabriek

SECTION: Ten Eerste; Blz. 2

LENGTH: 579 woorden


nadia Ezzeroili column


NRC Handelsblad meldde maandag op basis van eigen onderzoek dat zeker 152
Twittertrollen in dienst van het Russische Internet Research Agency (IRA) twee
jaar lang 940 Nederlandstalige kinderlijke (re)tweets hebben verstuurd. De
trollen zouden met name hebben geprobeerd om anti-islamsentimenten aan te
wakkeren met hashtags als #IslamKills en #IslamIsTheProblem en door 'rechtse
Twitteraars' zoals als 'activist' Joost Niemöller en 'uitgesproken
Telegraaf-journalist' Wierd Duk' te retweeten, in de hoop daarmee het publieke
debat in Nederland te beïnvloeden.



Kennelijk had het IRA de memo gemist dat de angst voor islamisering al reeds is
ingeburgerd in het Nederlandse publieke debat. Mocht het IRA ook geld hebben
verspild aan anonieme trollen om een kruiperige benadering ten opzichte van
Rusland en Vladimir Poetin mainstream te maken: zonde van de roebels. Genoeg
invloedrijke nuttige idioten in Nederland - met een groter bereik dan ene
@PatriotBlake uit Sint Petersburg met zijn 2.167 volgers - die het gratis en met
devotie doen.

Het lijkt er op dat de 'georganiseerde' Russische trollen vooralsnog weinig
schade hebben aangericht. De beschreven werkwijze van de Russen getuigt eerder
van knulligheid. Een Nederlandstalige tweet naar aanleiding van de aanslagen in
Brussel bevatte een schattig taalfoutje ('Pfff dit vindt ik verschrikkelijk') en
sprong niet in het oog. Wil je jezelf na een aanslag op Twitter onderscheiden
van de rest, dan moet je vooral een oetlul zijn die roept een dodelijke
terreuraanslag niet verschrikkelijk te vinden. De ruim 130 andere
Nederlandstalige tweets die diezelfde dag zijn verstuurd kwamen bovendien vooral
van Russische trollen die zich op Twitter voordoen als patriottistische
Amerikanen.

Hier was dus niet goed over nagedacht - of de Russische trollen waren simpelweg
te lui om Nederlandse accounts te openen of een tolk in dienst te nemen. Zo lui
zelfs, dat ze geen hatelijke tekstjes meer door Google Translate gooiden om
Nederlandstalige tweets te brouwen, maar in arren moede voornamelijk nog tweets
van echte islamcritici en moslimhaters uit de polder kopieerden.

Zelfs de NRC-journalisten moesten tot de conclusie komen dat het erop lijkt dat
de Russische 'trollenlegers' eigenlijk weinig invloed hebben gehad op de
publieke opinie: de tweets zijn 'amper gedeeld en het aantal reacties is
summier'. Sterker: op de hashtags #IslamKills en #IslamIsTheProblem reageerden
twitteraars voornamelijk met afkeur en verontwaardiging.

De Nederlandse samenleving heeft geen Russen nodig. We hebben al onze eigen
trollen die het vertrouwen in elkaar willen ontwrichten, maar aan de andere kant
is de maatschappij ook prima in staat om zelfreinigend vermogen toe te passen op
diezelfde ontwrichtende krachten.

Nog meer goed nieuws voor Nederlanders met een islamofobie-fobie: gewone
Nederlanders die niet op Twitter actief zijn, geen Telegraaf lezen of WNL
kijken, hebben geen flauw idee wie 'rechtse Twitteraars' Joost Niemöller en
Wierd Duk. Al sprak ik laatst een trouwe Telegraaf-lezende rechtse man die Wierd
Duk een van de beste verslaggevers van Nederland vindt - en die, echt waar, een
betrokken, gezellige en religiekritische man bleek die geen boodschap heeft aan
een cultuuroorlog. De ultieme trol die nodig is om het zwart-wit en in kampen
denkende deel van Nederland te ontregelen.

Bert Wagendorp is met vakantie zijn.

De werkwijze getuigt eerder van knulligheid




Bekijk de oorspronkelijke pagina:

LOAD-DATE: 16 July 2018

LANGUAGE: DUTCH; NEDERLANDS

GRAPHIC: NADIA EZZEROILI

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              66 of 170 DOCUMENTS



                                 de Volkskrant

                              16 juli 2018 maandag

'Politie schakelt veel te dure advocaten in'

BYLINE: PETER GIESEN

SECTION: Ten Eerste; Blz. 2

LENGTH: 705 woorden



HIGHLIGHT: De politie heeft de afgelopen drie jaar 4,7 miljoen euro betaald aan
advocaten voor het bijstaan van agenten die vervolgd werden, bijvoorbeeld omdat
ze geweld hadden gebruikt. Dat blijkt uit cijfers die de politie heeft verstrekt
aan de NOS.


Volgens de Amsterdamse strafrechtadvocaat Kerem Canatan betaalt de politie veel
te hoge bedragen voor juridische bijstand in relatief simpele zaken. Bovendien
vinden advocaten het wrang dat de overheid tegelijkertijd bezuinigt op
rechtsbijstand voor burgers met een laag inkomen.

De NOS verkreeg de cijfers met een beroep op de Wet openbaarheid bestuur (WOB).
In 2015 vormde de politie een pool van advocaten, afkomstig van veertien
kantoren, om agenten te verdedigen. Het meeste geld, 2,7 miljoen euro, werd
gedeclareerd door het kantoor Sjöcrona van Stigt. Volgens het kantoor staan hier
245 dossiers tegenover. Gemiddeld kost een zaak 11 duizend euro. 'Maar dat
gemiddelde zegt weinig, sommige zaken zijn heel simpel, andere heel
ingewikkeld', zegt Boudewijn van Eijck, partner van Sjöcrona van Stigt.



De Amsterdamse advocaat Kerem Canatan noemt de bedragen die de politie betaalt
'gigantisch'. Hij wijst op de tarieven voor rechtsbijstand aan burgers die zelf
geen advocaat kunnen betalen. 'Voor een pro-deozaak krijgt een advocaat 600 euro
bij de politierechter, 800 euro voor een zaak bij de meervoudige strafkamer. Als
hij extra uren wil maken omdat de zaak ingewikkeld is, moet hij die aanvragen.
Dat wordt vaak afgewezen', zegt Canatan.

Op Twitter sprak arbeidsrechtadvocaat Jokelien Brouwer van het 'spanningsveld'
tussen de 'torenhoge juridische kosten' van de politie 'voor hun eigen mensen'
en het bezuinigen op de 'rechtsbijstand voor gewone burgers'. Strafrechtadvocaat
Richard Korver was bondiger: 'Klassenjustitie.'

'Het is een vergelijking van appels en peren', stelt Van Eijck . 'Ik vind ook
dat de tarieven voor pro-deozaken omhoog moeten, maar dat zegt niets over de
kosten voor de verdediging van politieagenten. Die hebben een in de wet
verankerd recht op betaalde rechtsbijstand, omdat ze uit hoofde van hun
wettelijke taak vaker te maken krijgen met de toepassing van geweld. Daarom moet
hun rechtsbijstand optimaal worden ingevuld.'

Bijna 5 miljoen euro in drie jaar is een 'aanzienlijk bedrag', zegt een
woordvoerder van de politie. 'Maar als een agent voor zijn werk een stap naar
voren zet en daardoor in moeilijkheden komt, hoort het bij goed werkgeverschap
om een goede advocaat te betalen', aldus de woordvoerder.

De pool van advocaten voor bijstand aan agenten werd gevormd in 2015, nadat een
agent tot twee jaar was veroordeeld omdat hij de bijrijder van een vluchtende
verdachte had doodgeschoten. 'Ik wil de garantie dat alleen de allerbeste
advocaten mijn mensen verdedigen', zei de toenmalige korpschef Gerard Bouman. In
hoger beroep werd de agent vrijgesproken. Hij werd bijgestaan door een advocaat
uit de pool.

De politieadvocaten worden speciaal geselecteerd en zijn 24 uur per dag
beschikbaar. Ze volgen schiet- en arrestatietrainingen, zodat ze zich goed
kunnen verplaatsen in het werk van de agent.

Maar volgens strafrechtadvocaat Canatan zijn de meeste zaken tegen
politieagenten betrekkelijk simpel. 'Je moet de ambtsinstructie kennen. Wanneer
mag je de wapenstok gebruiken, wanneer pepperspray, wanneer zet je een
politiehond is. Elke strafrechtadvocaat kent die instructie, omdat hij aan de
andere kant heeft gestaan, de slachtoffers van politiegeweld heeft verdedigd.
Daarbij gaat het om precies dezelfde vraag: was het geweld proportioneel?'

Begin dit jaar werden Kamervragen gesteld omdat het kantoor Sjöcrona van Stigt
144 duizend euro had gedeclareerd voor een schijnbaar eenvoudige zaak, waarbij
een agent werd vervolgd omdat hij een verdachte had geslagen en pepperspray had
gebruikt. In eerste instantie werd hij tot 400 euro boete veroordeeld, in hoger
beroep vrijgesproken.

Volgens Canatan en andere advocaten was deze declaratie veel te hoog, maar het
gerechtshof in Den Haag keurde haar goed. Boudewijn van Eijck van Sjöcrona van
Stigt: 'Mensen oordelen zonder de feiten te kennen. Het was een complexe zaak
waar een belangrijke precedentwerking van uitging.'

Volgens strafrechtadvocaat Canatan moeten de kosten die de politie maakt aan
advocaten nog eens kritisch worden bekeken, 'omdat het om belastinggeld gaat'.
Daar zijn geen plannen voor, zegt de woordvoerder van de politie. De politie is
tevreden over de advocatenpool.




Bekijk de oorspronkelijke pagina:

LOAD-DATE: 15 July 2018

LANGUAGE: DUTCH; NEDERLANDS

GRAPHIC: De aanhouding van Mitch Henriquez in 2015. Henriquez kwam daarbij om
het leven. Twee agenten kregen zes maanden voorwaardelijk.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              67 of 170 DOCUMENTS



                                 de Volkskrant

                             11 juli 2018 woensdag

Wie groen wil zijn, moet pijn lijden

SECTION: Ten Eerste; Blz. 1

LENGTH: 656 woorden


analyse contouren van nederlands klimaatakkoord


De polder heeft dinsdag bouwstenen aangeleverd voor een Klimaatakkoord. Nu is de
politiek aan zet. Makkelijk gaat dat niet worden.

'Het primaat ligt bij de politiek', herhaalde Ed Nijpels dinsdag keer op keer
bij de presentatie van zijn 'Voorstel voor hoofdlijnen van het Klimaatakkoord'.
Bijna vier maanden hebben ruim honderd maatschappelijke partijen - van Shell tot
de fietsersbond en van Greenpeace tot Eneco - gesproken over een waaier aan
voorstellen om de uitstoot van CO2 in 2030 met 49 procent te minderen. Het was
volgens Nijpels 'wurgen, trekken en duwen' en lang niet alles is uitgewerkt,
maar een impasse is vermeden.



'De polder werkt nog', oordeelde minister van Klimaat Eric Wiebes bij het in
ontvangst nemen van het rapport. De vraag is nu of ook de politiek werkt.
Nijpels en de vijf andere voorzitters van de klimaattafels leveren bouwstenen om
de uitstoot op tal van terreinen terug te dringen, maar de politiek moet zelf
het pakket in elkaar zetten als na de zomer eenmaal de doorrekeningen van
planbureaus binnen zijn.

Makkelijk gaat dat niet worden, al is het maar omdat het Binnenhof geen ervaring
heeft met grote politieke debatten over de vormgeving en effecten van
klimaatbeleid. Het vorige kabinet Rutte II besteedde het zaakje uit aan
maatschappelijke organisaties die zelf een energieakkoord mochten maken. 'Het
kabinet zag het langs snellen', zei Wiebes over de gang van zaken toen.

Zelf moet hij wel volop aan de slag. Het kabinet staat voor moeilijke keuzes en
zal daarbij ook nog rekening moeten houden met de wensen van de oppositie. Een
klimaatbeleid voor de lange termijn kan moeilijk gestoeld zijn op een
meerderheid van één zetel.

Een van de complicerende factoren: geld. 'Er wordt met groot enthousiasme naar
de subsidiepotten gekeken', constateert Wiebes bij een eerste blik op de
voorstellen. Zo willen de industriële grootverbruikers honderden miljoenen
steun, omdat 'zonder een vorm van financiële tegemoetkoming' een verdere
vergroening van het productieproces niet op te brengen is. Alle goedkope
maatregelen zijn al genomen, luidt de boodschap.

Zonder subsidie wordt het ook lastig om snel te beginnen met het verduurzamen
van woningen en gebouwen in Nederland. De woningcorporaties zijn bereid als
'first mover' te functioneren âˆ' cruciaal om de kosten van waterpompen en
andere innovaties te drukken - maar in ruil willen ze een korting van bijna een
miljard op de verhuurderheffing.

En de sprong van 33 duizend nu naar een miljoen laadpalen straks voor
elektrische auto's kan ook niet zonder 'financiële prikkels' van de overheid,
meent de tafel Mobiliteit. Maar uit welk potje moet dat komen? De overheid
incasseert nu nog zo'n acht miljard aan brandstofaccijnzen; dat erodeert als
mensen omschakelen op elektrische auto's. Het is volgens tafelvoorzitter
Annemieke Nijhof onmogelijk om dat te compenseren via zwaardere belastingen op
fossiele auto's. 'Dan betaalt iemand uit Rotterdam-Zuid met een derdehands
Subaru de rekening voor het elektrificeren van de zakelijke rijder.'

De volgens Nijhof onvermijdelijke oplossing: rekeningrijden. Maar dat wil het
kabinet nou juist niet.

Zo zitten er meer losse eindjes in de stukken die zijn aangeleverd door de
klimaatpolderaars.

Nederland kan zich opmaken voor een groot debat waar niemand omheen kan. Welke
offers zijn er nodig en wie draait ervoor op?

Wiebes moet eerst de coalitie overtuigen en daarna de linkse oppositie
binnenboord halen. Vanzelfsprekend is dat niet, want die partijen hameren erop
dat de rekening niet bij 'de gewone man' terecht mag komen. SP-leider Lilian
Marijnissen eist 'klimaatrechtvaardigheid'. Wat dat betekent, zal voor het einde
van het jaar blijken. Dan moet er een definitief akkoord liggen waar zowel de
polder als het Binnenhof mee kan leven.

Kabinet staat voor moeilijke keuzes, met geld als complicatie




Bekijk de oorspronkelijke pagina: ,

LOAD-DATE: 10 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              68 of 170 DOCUMENTS



                                 de Volkskrant

                              7 juli 2018 zaterdag

Een like, een traan en weer door

BYLINE: IANTHE SAHADAT

SECTION: Sir Edmund; Blz. 50, 51, 52, 53, 54, 55

LENGTH: 2675 woorden



HIGHLIGHT: We liken ons een ongeluk. Wat doen al die duimpjes en hartjes met de
manier waarop we de wereld zien? Denken we ook offline vooral nog in termen van
'leuk' en 'niet leuk', of valt het mee?


Filosofie


Bijna tien jaar geleden, in 2009, introduceerde Facebook - u weet wel, dat
medium dat momenteel tóch niet iedereen verlaat - de 'vind ik leuk'-knop.
Talloze andere sociale media, sites en apps namen dat beoordelen gretig over. Zo
werden alle internetgebruikers recensent. Van boeken, films, eten en vooral
elkaar, want wie op internet zijn leven deelt, wordt er ook beoordeeld.



Het overdadige delen beleefde al een opmars voor het internet iedereen met
iedereen verbond. Denk aan televisieformats uit de jaren negentig als Het spijt
me, All You Need is Love en Spoorloos, met als toppunt Big Brother in 1999, het
tv-experiment waarbij een groep Gewone Mensen in een huis ruzieden, knuffelden
en vreemdgingen voor het 24-uursoog van de camera.

Oordelen mochten we ook al. Zij het zonder sms-dienst. Sinds pakweg 1987. Toen
een willekeurige 10-jarige en haar vertolking van Madonna's Like a Virgin
('touched for the very first taa-hiahia-hiaaaaaaim') vijf minuten primetime-tv
kregen in de Mini-playbackshow.

Het concept 'iedereen beroemd' schuifelde ons leven binnen. Kalmpjes, klungelig,
sympathiek zelfs. Al zullen sceptici er het paard van Troje reeds in hebben
herkend. In die tijd kon je zeggen: Amerikaanse toestanden. Of je dacht: dat wil
ik ook.

Terughoudendheid is inmiddels een begrip uit vervlogen tijden. Het publieke
podium, eerst op tv daarna op internet, is allang niet meer voorbehouden aan
artiesten, politici of deskundigen. De status van de gewone man verschoof van
decorstuk naar centerpiece: iedereen kreeg zijn eigen podium.

Het like-jubileum dat we binnenkort beleven, is een aardig moment om de balans
op te maken wat het liken (en dus niet alleen op het boosaardige forum van Mark
Zuckerberg) ons heeft gebracht. Om te kijken wat er maatschappelijk gezien
schuilgaat onder 'de loden last van de likes' (zoals de Volkskrant onlangs kopte
boven een stuk over jonge volwassenen en sociale media), de zelfverklaard aan
hun telefoon verslaafde jongeren (en ouderen) die kampen met
concentratieproblemen, een slechte nachtrust en een toenemende 'fomo' (fear of
missing out, de angst om iets te missen).

Velen van ons zijn permanent bezig met delen, meekijken en beoordelen. Zo kun je
op enig moment van de dag zomaar vlak na elkaar een 'oordeel' hebben gegeven
over de volgende zaken: een reserveventiel voor een luchtbed, de dood van de
vader van een vriend, een filmpje waarin iemand uitlegt hoe je bananenbrood
maakt, de derde chemokuur van de buurman en een nieuw paar schoenen. Zulke
berichten leveren een stroom aan virtuele hartjes, duimpjes, kusjes en traantjes
op.

Wat doet dat met ons? Dat dag in, dag uit delen en beoordelen van zulke
enkelvoudige emoties? Zijn we anders gaan denken en voelen? Is ons emotionele
palet uitgehold en denken we ook offline vooral nog in termen van 'leuk' en
'niet leuk'? Of valt het mee?

Technologie beïnvloedt onze moraal, zegt techniekfilosoof Peter-Paul Verbeek van
de Universiteit Twente. 'Het beïnvloedt ons geweten, onze diepmenselijke
behoefte aan erkenning en onze visie op wat een goed leven is.'

Door de eeuwen heen was het de kerk, de vorst of de overheid die bepaalde hoe je
'goed' leefde. In het liberale tijdperk deden wij het zelf. Al is dat een flinke
schijnvrijheid, volgens Verbeek, want mensen voegen zich naar hun omgeving om
erkenning te krijgen en te weten welke normen er gelden. Was het tot tien jaar
terug nog de directe omgeving waarvan je leerde hoe te leven, nu zijn het -
zonder dat we ons daarvan bewust zijn - de likes die het ons dicteren. 'De
normering is opgeschoven van onze naasten naar 'iedereen'.'

De permanente beoordeling van elkaar en jezelf is volgens Verbeek het echte
grote verschil met tien jaar geleden. Niet voor iedereen natuurlijk, we bevinden
ons allen grofweg ergens op de lijn tussen (on)bewust socialemedialoze
emoticonhater en influencer. Maar wat je doet, wat je vindt, hoe vaak je sport,
wat je luistert, wat je eet, wat je leest - apps vragen je alles te delen. En
wat deelbaar is, is beoordeelbaar. 'Na het hardlopen moet ik de optie 'delen'
bewust wegklikken', noemt Verbeek als voorbeeld. Veel meer mensen vinden
potentieel iets van ons gedrag en er zijn dus veel meer mensen naar wier oordeel
je je voegt.

De mens is een sociale diersoort, zegt technieksocioloog Ben Caudron, die als
docent verbonden is aan de Erasmushogeschool in Brussel. 'Onze motieven tot
handelen en welbevinden zijn sterk afhankelijk van hoe anderen op ons reageren.
Op sociale media kun je die reacties in overvloed krijgen, maar in het dagelijks
leven blijft de onmiddellijke reactie vaak uit. Dat kan verwarrend zijn en
onzeker maken.' En dus leiden tot een onverzadigbare zoektocht naar bevestiging
online.

Maar andermans hoofd is een waardeloze plek om als zetel voor onze eigenwaarde
te dienen, schreef Schopenhauer al. Filosoof, auteur en programmamaker Stine
Jensen vindt het een treffend citaat als het gaat over het hengelen naar likes.
Ze verwijst ook naar collega-filosoof Alain de Botton, die het vergeleek met een
ballon die telkens opgeblazen moet worden, omdat hij even snel weer leegloopt.
Jensen: 'De put is bodemloos. Het is nooit genoeg. Ik zeg niet dat mensen het
niet moeten doen. Ik zoek zelf ook online naar bevestiging. Maar wees je bewust
van wat je doet en welk effect dat kan hebben.'

Het onbeperkte hengelen voedt als vanzelf het element van competitie, denkt
techniekfilosoof Verbeek. 'Je ziet meteen of je het goed doet door onmiddellijke
feedback op je gedrag. Duimpjes omhoog. Je kunt bewust vissen naar complimenten,
door iets te posten of in het geval van jongeren te 'snappen'.'

Iedereen die iets post, wil veel likes, we spiegelen ons aan anderen die we
online zien, op foto's, in filmpjes en verhalen. Onze kinderen moeten er
minstens zo leuk uitzien, wij moeten even hard huilen om de dood van een publiek
figuur, we moeten een nog leuker feest hebben gehad, een grotere bruiloft, een
authentieker ingericht huis en nog stoerder onze terminale kanker dragen.

Zelfs op het gebied van rouw, ellende en verdriet ontstaat wedijver, zo stellen
Verbeek en Jensen. Daar zie je als tegenhanger van erkenning (voor je nieuwe
kapsel, baby of kast) compassie op afroep. Verbeek: 'Rouw ik wel goed, betuig ik
mijn steun met de juiste emoticons en commentaren?'

Daarmee is ook onze competitiedrang een race naar het oneindige geworden. Omdat
het altijd sneller, groter, beter kan. Dat heeft twee gevolgen, denkt Verbeek.
'Je kunt enorm veel erkenning krijgen. Zalig voor de narcist in ons. De
keerzijde is dat ook negatieve reacties veel verder reiken. Je kunt openbaar te
schande worden gemaakt. Denk aan cyberpesten, het gevoel dat je nergens veilig
bent.' Als Verbeek mag kiezen tussen kritiek op Twitter of in de gang bij de
faculteit, weet hij het wel. Niets is tenslotte dodelijker dan het gevoel dat de
hele wereld meekijkt hoe jij afgaat.

Stine Jensen gaat nog een stapje verder. Zij denkt dat frequent gebruik van
sociale media onze identiteit consumptief heeft gemaakt. Ze muntte enige jaren
terug de term 'intiem kapitaal', waaronder ze waardevolle persoonlijke
informatie verstaat die je normaal gesproken slechts met een kleine kring mensen
zou delen, maar die in tijden van Facebook of Instagram 'handelswaar' zijn
geworden.

Online bestaat het evaluatiekader waarmee we naar onszelf en de wereld kijken
uit enkelvoudige emoties als 'leuk' en 'niet leuk'. Jensen denkt niet dat ons
gevoelsleven daadwerkelijk armer is geworden, maar het tempo van sociale media
vraagt nu eenmaal om een reflexmatige reactie. 'Terwijl gevoelens amorf, diffuus
en niet helder zijn. We moeten er taal aan geven. Dat kost tijd.'

Het woord emotie komt van het Latijnse werkwoord emovere, 'in beweging brengen'.
'Het betekent zoiets als een gemoedsbeweging', zegt Jensen. Een emotie heeft
even de tijd nodig om te ontstaan en als we online iets niet hebben, is dat het
wel. Daarom werkt rouwen op sociale media volgens haar ook niet.

'De stroom van berichten gaat continu door, zonder hiërarchie: nieuw kapsel,
mijn vader is dood, wie wil mijn oude kast kopen?' Volgens Jensen is er geen
tijd om erachter te komen wat je nu eigenlijk voelt bij een bericht. Dat leidt
tot vlakheid in het emotionele spectrum van onze digitale communicatie. We
vinken af. Een like, een traan, een kreet en weer door.

Sociale media ontmoedigen volgens Jensen om verder te onderzoeken wat je voelt
en dat vindt ze zorgelijk. Ze vergelijkt het met geklets in een bruin café. 'Dat
is helemaal niet erg en zelfs lekker. Maar we komen veel te vaak in die kroeg.'


Daarom schreef ze het boek Alles wat ik voel voor ouders en kinderen, over
twintig emoties, om 'het emotiepalet' een beetje uit te breiden. Voor kinderen
maakte ze bijbehorende emotiekaarten met gevoelens als verlegen, gefrustreerd,
dapper of teleurgesteld. Ook werkte ze mee aan een platform van de VPRO over
falen, de Zwelgplek genaamd. Haar boodschap: alle gevoelens mogen er zijn,
emoties komen en gaan, een gevoel is soms ingewikkeld en dat mag.

Toch moeten we oppassen met het buiten onszelf plaatsen van het likemonster,
vindt hoogleraar sociale psychologie Paul van Lange (Vrije Universiteit
Amsterdam). We moeten volgens hem niet vergeten dat we de omgeving op sociale
netwerken zelf hebben vormgegeven. 'Het is niet een soort autonoom vehikel dat
onze levens is binnengedrongen. Wij genieten blijkbaar ook van haastig binair
vertier.'

Onze wonderlijke menselijke mix van nieuwsgierigheid en een voorliefde voor
luchtigheid zorgt ervoor dat we dol zijn op kletspraatjes bij de koffiemachine.
Daar zoeken we volgens Van Lange met zinnen als 'mooi doelpunt gisteren' en
'leuk jurkje' ook de nuance of het complexe niet op. 'Die kletspraatjesfunctie
is deels door sociale media overgenomen.'

Dat is logisch en menselijk, benadrukt hij. Wij mensen genieten enorm van al die
korte oppervlakkige berichten. Daar heeft ons brein zelfs een apart systeem
voor: het intuïtieve, categorische of automatische systeem. 'Als ons brein iets
moet met veel kleine dingen en snelle beslissingen is er simpelweg geen tijd
voor reflectie of grijstinten. Dan schakelt het naar dit systeem', zegt de
hoogleraar. Daarom zie je mensen op een druk station even op hun telefoon
facebooken of instagrammen. Klik, swipe, like en weer door.

Iets liken is inderdaad een vorm van afvinken of afsluiten, legt Van Lange uit.
Zo, dit heb ik gehad, daar hoef ik niks meer mee. 'Onderzoek laat zien dat iets
afronden ons een prettig gevoel geeft. We worden dus niet alleen blij van het
verzamelen van likes, maar ook van het uitdelen ervan.' Bovendien is het
aangenaam om complimenten te geven, ook in het echte leven. 'Want oprecht of
niet, de ontvanger is er altijd blij mee en de uitdeler vaak ook. Zo houden we
het uitwisselen van likes in stand en is het gaan fungeren als norm waaraan we
moeten voldoen.'

Omdat we in al die netwerken ook nog eens vooral tussen gelijkgestemden zitten
(met uitzondering van Twitter misschien, merkt Van Lange op) is het liken extra
eenvoudig. 'Je berichtenstroom is als het ware voorgepolijst, voor je op smaak
gebracht.'

We genieten van onze bubbels. Dat lijkt onschuldig, maar het wentelen daarin,
het digitale likedenken en het tempo waarmee we op dingen reageren heeft er
volgens de voor dit verhaal gesproken filosofen ook toe geleid dat grijstinten
zijn verdwenen uit het publieke debat.

Dat kan ook niet anders, zegt de Vlaamse technieksocioloog Ben Caudron, die zich
in de Vlaamse media vaak uitlaat over dit thema. 'Sociale emoties zijn uitgevent
door sociale media. Ons wordt expliciet gevraagd snel te reageren, voor nuance
is geen ruimte.' Niet alleen door virtuele vrienden, maar ook door tal van
marketeers worden we aan de lopende band om een mening gevraagd, over een plek,
product of dienst.

We leven bovendien in een cultuur waarin stellige meningen worden beloond,
volgens Caudron. 'Hoe extremer geformuleerd, hoe meer volgers.' Die beperkte
zucht naar nuance ziet hij - 'en dat lijkt mij geen toeval' - ook in het
publieke of politieke debat. 'Daar worden gepolariseerde meningen verkocht als
debat. Het is niet langer in zwang om lang of goed over iets na te denken.'

De maatschappij is sterker verdeeld in groepen, zo lijkt het, zegt ook
hoogleraar sociale psychologie Van Lange. 'De kloof tussen arm en rijk, Randstad
en dorp, allochtoon en autochtoon, Groningen en Den Haag. Alles is meer
zwart-wit geworden. Met één druk op de knop zit je in je eigen groep, met als
risico dat de kloven almaar groter worden. Groepen kunnen steeds meer langs
elkaar heen leven. Vandaar ook dat een type als Trump president kon worden en de
meesten van ons dat nooit hadden verwacht.'

Filosoof en schrijver Joke Hermsen wijst op nog een element dat door sociale
media wordt aangewakkerd en dat een rol speelt bij de opkomst van populistische
politici: het sentimentalisme.

Onze berichtenstroom is niet alleen op maat gemaakt, maar vooral ook een
aaneenschakeling van optimisme, blijmoedigheid en succes, zegt Hermsen. 'Voor
negatieve gevoelens bij teleurstelling, nederlagen, verlies en rouw is veel
minder ruimte. Als ik door mijn tijdlijnen ga, lijkt het wel een feelgoodfilm.'


Dat heeft grote gevolgen, aldus Hermsen. 'Onze emotionele balans is doorgeslagen
naar de blijmoedige kant. Als onze donkerte en weemoed in de knel komen, kunnen
ze omslaan in een ongezonde variant van melancholie: een depressie.'

Vorig jaar publiceerde Hermsen Melancholie van de onrust, een lijvig essay
waarin ze onder meer de blijmoedige likecultuur koppelt aan de grote hoeveelheid
mensen die kampt met somberte en depressies. Voor het verwerken van verlies en
rouw hebben we tijd en aandacht nodig, stelt Hermsen. Nemen en geven we die
niet, dan kunnen depressies toeslaan.

De nationale depressie-epidemie bestaat volgens de filosoof bij de gratie van de
likecultuur, de jubeltonen op sociale media en het 'huppakee, schouders eronder
met een lach' van het neoliberalisme. Onze minister-president krijgt er flink
van langs. Rutte, als belichaming van die blijmoedigheid, í­s tenslotte de
menselijke equivalent van een duimpje omhoog.

Dat we online ook rouwen en huilen, noemt Hermsen geen donkerte, maar
sentimentalisme. 'Zeeën van waxinelichtjes, knuffels en bloemen. Stille tochten
en profielen op sociale media met 'Je suis Charlie'.' Met empathie heeft het
volgens Hermsen weinig te maken.

Het heeft bovendien de riskante schijn van snelle verwerking. Meegehuild,
afgevinkt en klaar. 'Groepsrouw heeft iets leegs, iets massaals, en het is
akelig kortstondig. Rouw heeft tijd nodig en moet plaatshebben in kleiner
verband.'

Sentimentalisme speelt figuren als Trump en Thierry Baudet in de kaart, zegt ze.
Zo koersen we met de opgestoken duimpjes naar een maatschappij waarin
eigenbelang, xenofobie en consumentisme alle ruimte krijgen en je in een
depressie kunt tuimelen.

Om u niet met een al te onbehaaglijk gevoel achter te laten, tot besluit nog wat
filosofische raad. Bescherm je intieme kapitaal, zegt Stine Jensen. 'En, het
lijkt misschien triviaal, maar vraag je kind na school ook eens 'wat vond je
lastig vandaag?', in plaats van 'was het leuk?'. Gewoon, om niet te vergeten dat
ons gevoelsleven beduidend rijker geschakeerd is.'

Joke Hermsen pleit op haar beurt voor meer rust (leef traag), ruimte voor
melancholie en, alweer, de veelheid aan emoties. Waar we die vinden? Bij
voorkeur in de kunsten, als het aan Hermsen ligt. Lees eens een roman, bezoek
eens een tentoonstelling, ga eens naar het theater. Was deze boodschap een
bericht in een van mijn onlinebubbels, dan zou ik er, o ironie, jubelend een
duimpje voor omhoogsteken.

Ik zeg niet dat je het niet moet doen. Ik zoek zelf ook online naar bevestiging.
Maar wees je bewust van de effecten

Online krijg je reacties in overvloed, maar in het dagelijks leven blijven die
vaak uit. Dat kan onzeker maken

Onze emotionele balans is doorgeslagen naar de blijmoedige kant. Als onze
weemoed in de knel komt, ligt depressie op de loer




Bekijk de oorspronkelijke pagina: , , , , ,

LOAD-DATE: 6 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              69 of 170 DOCUMENTS



                                 de Volkskrant

                              7 juli 2018 zaterdag

Masterminds

BYLINE: DOOR HANS BOUMAN

SECTION: Sir Edmund; Blz. 66

LENGTH: 2498 woorden



HIGHLIGHT: Walter Isaacson schrijft biografieën van briljante geesten, na
Einstein en Steve Jobs volgde Leonardo da Vinci. Over de aantekenboeken van de
laatste, over zijn geboortestad New Orleans, en wie misschien zijn volgende
onderwerp wordt.


Onze gids deze week


Je zou hem een verzamelaar van geniën kunnen noemen. Hij schreef biografieën van
wetenschapper, politicus, moralist en diplomaat Benjamin Franklin (1707-1790),
van Apple-visionair Steve Jobs (1955-2011) en van Albert Einstein (1879-1955).
Zijn meest recente boek handelt over een van de meest briljante en veelzijdige
geesten ooit: Leonardo da Vinci (1452-1519).



Journalist en historicus Walter Isaacson, die in het verleden onder meer aan het
roer stond bij Time Magazine en CNN, heeft een speciale belangstelling voor
mensen die de schoonheid van de kunst verbinden aan de wonderen van de
wetenschap. 'Franklin, Jobs, Einstein en Leonardo hebben gemeen dat ze rebelse
en speelse persoonlijkheden waren die conventionele denkbeelden ter discussie
stelden.'

Voor zijn prachtig uitgegeven Leonardo-biografie maakte Isaacson uitvoerig
studie van de aantekenboeken die de kunstenaar-geleerde bijhield, en die - 'een
godswonder' - bewaard zijn gebleven. Isaacson reisde naar Milaan, Florence,
Parijs, Seattle, Madrid, Londen en Windsor om ze te kunnen bestuderen.

'Door alle aantekenboeken ter plaatse te bekijken voldeed ik aan de eis die
Leonardo aan zichzelf stelde: 'Hij die naar de bron kan gaan, gaat niet naar de
waterkruik'.'

Misschien wel het meest fascinerend aan de aantekenboeken vindt Isaacson de 'to
do'-lijstjes die Leonardo voor zichzelf maakte. 'Die sprankelen werkelijk van
nieuwsgierigheid. Zo is er een lijstje uit 1490 waarin hij zichzelf voor een
bepaalde dag het volgende ten doel stelde: 'Het opmeten van Milaan en haar
buitenwijken; Vraag de meester van de rekenkunde hoe je een driehoek moet
kwadrateren; Vraag Giannino de Kanonnier hoe de toren van Ferrara ommuurd is;
Vraag Benedetto Protinari met welke middelen ze in Vlaanderen op ijs lopen;
Vraag een meester in de waterbouw je te vertellen hoe je een sluis, kanaal en
molen op Lombardische wijze repareert...' enzovoort. Logisch dat Leonardo de
meest nieuwsgierige man in de geschiedenis is genoemd. Keerzijde van die
omnivore belangstelling was overigens dat hij de kampioen van de onvoltooide
projecten is. Hij was een ongedurig man, snel afgeleid, altijd op zoek.'

Hoewel hij zijn Leonardo-project alweer enige tijd geleden afrondde, is Isaacson
nog altijd vol van het Italiaanse genie, zo blijkt - impliciet en expliciet -
tijdens het vervolg van het gesprek.

1.

Kunstwerk: De aantekenboeken van Leonardo da Vinci

'De aantekenboeken van Leonardo beslaan 7.200 pagina's, verdeeld over 32
verzamelingen. Ik had ze nooit als kunstwerken beschouwd, totdat ik ze voor mijn
biografie uitvoerig ging bestuderen. Leonardo maakte geen onderscheid tussen
kunst en wetenschap. In de aantekenboeken zie je hoe hij het vlees van de
gezichten van lijken snijdt, de spieren schetst die de lippen doen bewegen en
vervolgens de gedenkwaardigste glimlach uit de geschiedenis schildert. Of hoe
hij waterwervelingen bestudeert en vervolgens het kabbelende water rond de
enkels van Jezus laat vloeien, terwijl deze in de Jordaan wordt gedoopt door
Johannes de Doper.

'Ik hoop dat we binnenkort via internet al Leonardo's aantekenboeken, in
facsimile en met vertaling, kunnen bekijken. Ik verwacht dat de grote
tentoonstelling die van oktober 2018 tot januari 2019 in het Uffizi wordt
gehouden - ter gelegenheid van Leonardo's 500ste sterfdag - daarvan de opmaat
zal zijn.'

2.

Muziekstuk: Congo Square van Wynton Marsalis

'Enige tijd geleden ben ik terugverhuisd naar mijn geboortestad New Orleans en
ik heb daar met veel plezier de nieuwe generatie musici leren kennen. Zoals Troy
'Trombone Shorty' Andrews en familieleden van Wynton Marsalis, die de traditie
op het gebied van zowel jazz als spirituals een impuls hebben gegeven. Marsalis
heeft een van mijn favoriete composities geschreven: Congo Square. Dat was een
plein in New Orleans waar de slaven op zondag hun drumwedstrijden mochten
houden. Hij heeft dat in een compositie verwerkt die klassieke muziek en jazz
combineert. Het vermogen om genres te vermengen is voor mij de ultieme
creativiteit. In het voetspoor van Marsalis ontwikkelen veel jonge musici in New
Orleans nieuwe vormen van jazz.'

3.

Boeken: Between the World and Me van Ta-Nehisi Coates en Hillbilly Elegy van
J.D. Vance

'Ik ben geïnteresseerd in boeken die proberen te verklaren hoe het huidige
giftige politieke klimaat is ontstaan. Dat wordt gekenmerkt door ressentiment,
niet alleen in de Verenigde Staten, maar ook in bijvoorbeeld Italië, Hongarije
en Groot-Brittannië.

'Coates en Vance geven in hun boeken onthutsende inzichten in twee zeer
uiteenlopende vormen van ressentiment. Coates schrijft over racisme vanuit het
standpunt van een zwarte vader die dat fenomeen uitlegt aan zijn zoon. Vance
verdiept zich in de vergeten witte arbeidersklasse in Amerika.

'Als tegenwicht tegen deze indringende maar sombere boeken wil ik nog een derde
titel mijn antwoord binnensmokkelen. In zijn briljante The Soul of America
schrijft Jon Meacham hoe het land zich door politiek moeilijke tijden heen sloeg
als de Burgeroorlog, het McCarthy-tijdperk en de opkomst van de
burgerrechtenbeweging, en hoe we die door gezond verstand en het verdedigen van
onze waarden uiteindelijk overwonnen. Het is dus een optimistisch boek dat
stelt: we hebben eerder met dit soort situaties te maken gehad, we zullen ook
het Trump-tijdperk overleven.'

4.

Persoon: Jennifer Doudna

'Mijn fascinatie is altijd uitgegaan naar mensen wier creativiteit voortkomt uit
het overstijgen van één discipline. De allereerste van hen was waarschijnlijk
Aristoteles, en een contemporain voorbeeld is Jeff Bezos. Over dit type
creatieve geesten schrijf ik mijn boeken. Heel fascinerend vind ik Jennifer
Doudna, die The Crack in Creation schreef.

'Zij is een biochemicus die zich bezighoudt met de Crispr-technologie, waarbij
het genoom van een organisme wordt bewerkt. Met behulp daarvan kun je voor de
geboorte bepalen of je kinderen blauwe ogen zullen hebben, of een hoog IQ, of
bepaalde ziektes niet zullen krijgen.

'Een zeer veelbelovende technologie dus, die tegelijk geweldige morele
vraagstukken oproept. Toen ik dit boek las, werd ik geconfronteerd met het feit
dat de ontwikkeling van onze technologie soms sneller gaat dan ons vermogen om
de morele uitdagingen die ermee gepaard gaan het hoofd te bieden. In de
informatietechnologie heeft dat probleem zich al enigszins voorgedaan. Sociale
netwerken zijn inmiddels net zozeer een vloek als een zegen gebleken.

'Maar op het gebied van biotechnologie zijn de problemen nog veel extremer.
Jennifer Doudna is een van de creatiefste vernieuwers van onze tijd en haar werk
representeert tegelijkertijd een fenomenale morele uitdaging. Zij zou weleens
het onderwerp kunnen zijn van mijn volgende boek.'

5.

Stad: New Orleans

'In een tijd dat nationale regeringen gebukt gaan onder verlamming en
polarisatie, lijkt er op lokaal niveau een geweldige uitbarsting van
creativiteit plaats te vinden. Ik zie dat in Amsterdam, Berlijn en nog enkele
Europese steden. In de VS zie je dat de creativiteit wegtrekt uit het
technologiedomein Silicon Valley, richting gemeenschappen waar men houdt van
kunst, muziek, goede restaurants, mode én technologie, zoals Austin, Nashville
en New Orleans. Het klinkt misschien wat theatraal, maar deze steden vertonen
overeenkomsten met het Florence van de late 15de eeuw, toen Leonardo er aankwam
vanuit het dorpje Vinci. Hij was een buitenbeentje: een onecht kind, homo,
linkshandig, vegetariër, warrig... Maar hij werd geaccepteerd, ja omarmd, door
de jonge kunstenaars van Florence. Het was een stad met een grote tolerantie ten
opzichte van diversiteit.

'De identiteit van New Orleans is, gedurende een periode van driehonderd jaar,
gevormd door een zeer divers gezelschap bewoners: Afro-Amerikanen, creolen,
Spanjaarden, Fransen, enzovoort. Natuurlijk gaf het naast elkaar leven van al
die culturen spanningen, maar het leidde ook tot een grote creativiteit. In
muziek, literatuur, de culinaire cultuur, architectuur, theater. New
Orleans'creatieve wedergeboorte is merkwaardig genoeg mede te danken aan
Katrina. Na die orkaan kwam er een grote toestroom op gang van jonge mensen die
de stad wilden helpen renoveren. Dat heeft een enorme impuls gegeven.'

6.

Schrijver: Tennessee Williams

'Ik kan er niet omheen: sinds ik ben teruggekeerd naar New Orleans, ontdek ik
dat al mijn favoriete musici, romanschrijvers, toneelschrijvers enzovoort
afkomstig zijn uit mijn geboortestreek. Tennessee Williams woonde, net als ik
nu, aan Royal Street, New Orleans. De complexiteit van een stuk als A Streetcar
Named Desire (Tramlijn Begeerte) komt voort uit de complexiteit van de diverse
etnische groeperingen die je aantreft in het French Quarter.

'Net als Leonardo was Williams een buitenbeentje. Hij was openlijk homo in een
tijd dat dat niet gebruikelijk was, was een getourmenteerde persoonlijkheid,
dronk. Zijn stukken reflecteren een complexe en verscheurde persoonlijkheid die
zichzelf de vraag stelt: wat is mijn plaats in de wereld? Precies de vraag die
centraal staat in Leonardo's tekening De Vitruviusman, die in feite een
zelfportret is. Het zal ook in de toekomst een centraal thema zijn, als we
kunstmatige intelligentie en genetisch gemodificeerde mensen hebben. Wat is de
essentie van het mens-zijn en is het bijzonder om mens te zijn in deze kosmos?
Of zijn we gewoon een machinaal organisme dat gemanipuleerd kan worden?'

7.

Keuken: Creoolse cuisine

'De creoolse keuken is de grote cuisine van New Orleans. Net als jazz is de
creoolse keuken het resultaat van een heleboel invloeden - Frans, Spaans,
Caribisch, Afrikaans, Amerikaans - door de eeuwen heen, en wordt zij voortdurend
heruitgevonden. Ze wordt gekenmerkt door het gebruik van lokale ingrediënten,
van rode bonen met rijst tot pompano en papillote, een in papier gegaarde
makreelsoort, en van krab tot rivierkreeft.

'Toen ik opgroeide was mijn favoriete restaurant Commander's Palace, gerund door
de befaamde Ella Brennan. Zij blies in de jaren zestig de creoolse keuken nieuw
leven in. Momenteel wordt de creoolse keuken opnieuw gerevitaliseerd, door
mensen als Nina Compton, een geweldige kok van de Cariben die de Bywater
American Bistro in New Orleans heeft geopend. En JoAnn Clevenger, die het
Upperline Restaurant bestiert. Zij kwam direct na Katrina terug en haar
restaurant was het eerste dat heropende, zodat mijn vrienden en ik Upperline tot
ons clubhuis maakten.'

8.

Vervoermiddel: Privaat ruimtevaartuig

'Het is teleurstellend hoe weinig vernieuwing er de laatste decennia op het
gebied van vervoer heeft plaatsgevonden. De eerste keer dat ik naar Europa
vloog, was veertig jaar geleden. Vandaag de dag is dat niet gemakkelijker,
eerder moeilijker. De vliegtuigen zijn niet beduidend sneller en de luchthavens
beslist trager.

'Na aanvankelijke scepsis ben ik inmiddels zeer geïnteresseerd in de door
private bedrijven ontwikkelde mogelijkheden tot ruimtereizen, zoals Virgin
Galactic van Richard Branson, Blue Origin van Jeff Bezos en SpaceX van Elon
Musk. In de jaren zestig was de Amerikaanse overheid op het gebied van
ruimtevaart erg innovatief, om maar als eerste een man op de maan te kunnen
zetten. Maar nu? Ik vind het geweldig dat er in de private sector wordt gewerkt
aan de mogelijkheid voor gewone burgers om ruimtereizen te maken.'

9.

Architect: Frank Gehry (1929)

'Ik ben lange tijd gefascineerd geweest door het vermogen van Frank Gehry om met
diverse innovaties een geheel nieuw type gebouwen te creëren. Niet alleen was
zijn methode van ontwerpen gecomputeriseerd, maar hij maakte gebruik van nieuwe
materialen, slaagde erin afstand te nemen van het principe dat muren de dragende
structuren zijn van een gebouw. Zo ontwierp hij het Guggenheim Museum in Bilbao
en de Walt Disney Concert Hall in Los Angeles.

'Helaas lijkt het erop dat Gehry hiermee geen nieuwe architectonische school,
geen nieuwe architectonische taal heeft geschapen, waarvan computerdesign en een
wetenschappelijke manier van het ontwikkelen van nieuwe materialen deel
uitmaakt. De contemporaine architectuur is veel minder interessant en innovatief
dan ik op basis van Gehry's werk had gehoopt. Gehry, zo moeten we concluderen,
was uniek, maar geen inspiratiebron.'

10.

Nieuw kunstgenre: LARP

'Ik ben geïnteresseerd in een nieuwe vorm van theater dat LARP (Live Action
Role-Playing), RPG (Role Playing Games) of Immersive Theatre heet. LARPs zijn
rollenspelen waarbij tientallen of honderden spelers tegelijkertijd meespelen in
een verhaal.

'Ze lijken de interactieve essentie van de digitale revolutie te combineren met
toneelmatige improvisatievaardigheden van het traditionele theater. LARP wortelt
in het spel Dungeons and Dragons, dat wij op school speelden, maar het is een
genre op zich geworden. Er ontstaan niet vaak totaal nieuwe genres in de wereld
van kunst en entertainment, maar dit is er een.'

11.

Drank: Sazerac

'Sazerac is een van de oudste cocktails ter wereld. Hij werd in 1838 uitgevonden
door apotheker Antoine Amédée Peychaud in, jawel, New Orleans. Peychaud
gebruikte zogeheten coquetiers - die leken op gehalveerde eierschalen - als
maatbekertjes. Daar is het woord 'cocktail' van afgeleid.

'Een Sazerac bestaat uit rye whiskey, absint of pastis, bitters, citroenschil en
suiker. De laatste twee decennia zie je trouwens overal in de VS zogeheten craft
cocktails ontstaan, waarbij creatieve café-eigenaars op basis van traditionele
recepten nieuwe cocktails ontwikkelen. Je begrijpt: dat is helemaal in mijn
straatje. Je neemt iets klassieks en herschept dat tot iets innovatiefs.'

bibliografie

1986 The Wise Men: Six Friends and the World They Made

1992 Kissinger: A Biography

2003 Benjamin Franklin: An American Life

2007 Einstein: His Life and Universe (vertaald als Einstein, de biografie)

2009 American Sketches

2011 Steve Jobs (vertaald als: Steve Jobs, de biografie)

2014 The Innovators (vertaald als: De uitvinders)

2017 Leonardo Da Vinci (vertaald als Leonardo Da Vinci,

de biografie)






CV
Walter Isaacson werd op 20 mei 1952

geboren in New Orleans. In 1974 studeerde hij af aan de Universiteit van Harvard
(geschiedenis en literatuur), waarna hij aan Pembroke College, Oxford,
Philosophy, Politics & Economics (PPE) ging studeren. Isaacson begon zijn
journalistieke loopbaan bij de Britse Sunday Times en vervolgde deze bij de New
Orleans Times-Picayune. In

1978 werd hij politiek correspondent bij Time, waar hij na de nodige promoties
in

1996 hoofdredacteur werd. In

2001 werd hij ceo van CNN. In

2003 verruilde hij deze functie voor het presidentschap van het Aspen Institute,
een internationale denktank gevestigd in Washington. In

2018 trad hij af als president en werd hoogleraar geschiedenis aan Tulane
University in New Orleans.

Sinds ik ben teruggekeerd naar New Orleans, ontdek ik dat al mijn favoriete
musici, romanschrijvers, toneelschrijvers enzovoort afkomstig zijn uit mijn
geboortestreek

Mijn fascinatie is altijd uitgegaan naar mensen wier creativiteit voortkomt uit
het overstijgen van één discipline




Bekijk de oorspronkelijke pagina:

LOAD-DATE: 6 July 2018

LANGUAGE: DUTCH; NEDERLANDS

GRAPHIC: Walter Isaacson
10 Nieuw kunstgenre: LARP'LARPs zijn rollenspelen waarbij tientallen of
honderden spelers tegelijkertijd meespelen in een verhaal.'
1. Kunst: Leonardo da Vinci'Zijn aantekenboeken beslaan 7.200 pagina's.'
2 Muziekstuk: Congo Square van Wynton Marsalis'Congo Square was een plein in New
Orleans waar de slaven op zondag hun drumwedstrijden mochten houden.'
7 Keuken: Creoolse cuisine'De grote cuisine van New Orleans.'
6Schrijver: Tennessee Williams'Net als Leonardo was Williams een buitenbeentje.
Hij was openlijk homo in een tijd dat dat niet gebruikelijk was.'
9Architect: Frank Gehry'Een geheel nieuw type gebouwen.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              70 of 170 DOCUMENTS



                                 de Volkskrant

                              7 juli 2018 zaterdag

Masterminds

BYLINE: HANS BOUMAN

SECTION: Sir Edmund; Blz. 67, 68, 69, 70, 71, 72, 73

LENGTH: 2316 woorden



HIGHLIGHT: Walter Isaacson schrijft biografieën van briljante geesten, na
Einstein en Steve Jobs volgde Leonardo da Vinci. Over de aantekenboeken van de
laatste, over zijn geboortestad New Orleans, en wie misschien zijn volgende
onderwerp wordt.


Onze gids deze week


Je zou hem een verzamelaar van geniën kunnen noemen. Hij schreef biografieën van
wetenschapper, politicus, moralist en diplomaat Benjamin Franklin (1707-1790),
van Apple-visionair Steve Jobs (1955-2011) en van Albert Einstein (1879-1955).
Zijn meest recente boek handelt over een van de meest briljante en veelzijdige
geesten ooit: Leonardo da Vinci (1452-1519).



Journalist en historicus Walter Isaacson, die in het verleden onder meer aan het
roer stond bij Time Magazine en CNN, heeft een speciale belangstelling voor
mensen die de schoonheid van de kunst verbinden aan de wonderen van de
wetenschap. 'Franklin, Jobs, Einstein en Leonardo hebben gemeen dat ze rebelse
en speelse persoonlijkheden waren die conventionele denkbeelden ter discussie
stelden.'

Voor zijn prachtig uitgegeven Leonardo-biografie maakte Isaacson uitvoerig
studie van de aantekenboeken die de kunstenaar-geleerde bijhield, en die - 'een
godswonder' - bewaard zijn gebleven. Isaacson reisde naar Milaan, Florence,
Parijs, Seattle, Madrid, Londen en Windsor om ze te kunnen bestuderen.

'Door alle aantekenboeken ter plaatse te bekijken voldeed ik aan de eis die
Leonardo aan zichzelf stelde: 'Hij die naar de bron kan gaan, gaat niet naar de
waterkruik'.'

Misschien wel het meest fascinerend aan de aantekenboeken vindt Isaacson de 'to
do'-lijstjes die Leonardo voor zichzelf maakte. 'Die sprankelen werkelijk van
nieuwsgierigheid. Zo is er een lijstje uit 1490 waarin hij zichzelf voor een
bepaalde dag het volgende ten doel stelde: 'Het opmeten van Milaan en haar
buitenwijken; Vraag de meester van de rekenkunde hoe je een driehoek moet
kwadrateren; Vraag Giannino de Kanonnier hoe de toren van Ferrara ommuurd is;
Vraag Benedetto Protinari met welke middelen ze in Vlaanderen op ijs lopen;
Vraag een meester in de waterbouw je te vertellen hoe je een sluis, kanaal en
molen op Lombardische wijze repareert...' enzovoort. Logisch dat Leonardo de
meest nieuwsgierige man in de geschiedenis is genoemd. Keerzijde van die
omnivore belangstelling was overigens dat hij de kampioen van de onvoltooide
projecten is. Hij was een ongedurig man, snel afgeleid, altijd op zoek.'

Hoewel hij zijn Leonardo-project alweer enige tijd geleden afrondde, is Isaacson
nog altijd vol van het Italiaanse genie, zo blijkt - impliciet en expliciet -
tijdens het vervolg van het gesprek.

1.

Kunstwerk: De aantekenboeken van Leonardo da Vinci

'De aantekenboeken van Leonardo beslaan 7.200 pagina's, verdeeld over 32
verzamelingen. Ik had ze nooit als kunstwerken beschouwd, totdat ik ze voor mijn
biografie uitvoerig ging bestuderen. Leonardo maakte geen onderscheid tussen
kunst en wetenschap. In de aantekenboeken zie je hoe hij het vlees van de
gezichten van lijken snijdt, de spieren schetst die de lippen doen bewegen en
vervolgens de gedenkwaardigste glimlach uit de geschiedenis schildert. Of hoe
hij waterwervelingen bestudeert en vervolgens het kabbelende water rond de
enkels van Jezus laat vloeien, terwijl deze in de Jordaan wordt gedoopt door
Johannes de Doper.

'Ik hoop dat we binnenkort via internet al Leonardo's aantekenboeken, in
facsimile en met vertaling, kunnen bekijken. Ik verwacht dat de grote
tentoonstelling die van oktober 2018 tot januari 2019 in het Uffizi wordt
gehouden - ter gelegenheid van Leonardo's 500ste sterfdag - daarvan de opmaat
zal zijn.'

2.

Muziekstuk: Congo Square van Wynton Marsalis

'Enige tijd geleden ben ik terugverhuisd naar mijn geboortestad New Orleans en
ik heb daar met veel plezier de nieuwe generatie musici leren kennen. Zoals Troy
'Trombone Shorty' Andrews en familieleden van Wynton Marsalis, die de traditie
op het gebied van zowel jazz als spirituals een impuls hebben gegeven. Marsalis
heeft een van mijn favoriete composities geschreven: Congo Square. Dat was een
plein in New Orleans waar de slaven op zondag hun drumwedstrijden mochten
houden. Hij heeft dat in een compositie verwerkt die klassieke muziek en jazz
combineert. Het vermogen om genres te vermengen is voor mij de ultieme
creativiteit. In het voetspoor van Marsalis ontwikkelen veel jonge musici in New
Orleans nieuwe vormen van jazz.'

3.

Boeken: Between the World and Me van Ta-Nehisi Coates en Hillbilly Elegy van
J.D. Vance

'Ik ben geïnteresseerd in boeken die proberen te verklaren hoe het huidige
giftige politieke klimaat is ontstaan. Dat wordt gekenmerkt door ressentiment,
niet alleen in de Verenigde Staten, maar ook in bijvoorbeeld Italië, Hongarije
en Groot-Brittannië.

'Coates en Vance geven in hun boeken onthutsende inzichten in twee zeer
uiteenlopende vormen van ressentiment. Coates schrijft over racisme vanuit het
standpunt van een zwarte vader die dat fenomeen uitlegt aan zijn zoon. Vance
verdiept zich in de vergeten witte arbeidersklasse in Amerika.

'Als tegenwicht tegen deze indringende maar sombere boeken wil ik nog een derde
titel mijn antwoord binnensmokkelen. In zijn briljante The Soul of America
schrijft Jon Meacham hoe het land zich door politiek moeilijke tijden heen sloeg
als de Burgeroorlog, het McCarthy-tijdperk en de opkomst van de
burgerrechtenbeweging, en hoe we die door gezond verstand en het verdedigen van
onze waarden uiteindelijk overwonnen. Het is dus een optimistisch boek dat
stelt: we hebben eerder met dit soort situaties te maken gehad, we zullen ook
het Trump-tijdperk overleven.'

4.

Persoon: Jennifer Doudna

'Mijn fascinatie is altijd uitgegaan naar mensen wier creativiteit voortkomt uit
het overstijgen van één discipline. De allereerste van hen was waarschijnlijk
Aristoteles, en een contemporain voorbeeld is Jeff Bezos. Over dit type
creatieve geesten schrijf ik mijn boeken. Heel fascinerend vind ik Jennifer
Doudna, die The Crack in Creation schreef.

'Zij is een biochemicus die zich bezighoudt met de Crispr-technologie, waarbij
het genoom van een organisme wordt bewerkt. Met behulp daarvan kun je voor de
geboorte bepalen of je kinderen blauwe ogen zullen hebben, of een hoog IQ, of
bepaalde ziektes niet zullen krijgen.

'Een zeer veelbelovende technologie dus, die tegelijk geweldige morele
vraagstukken oproept. Toen ik dit boek las, werd ik geconfronteerd met het feit
dat de ontwikkeling van onze technologie soms sneller gaat dan ons vermogen om
de morele uitdagingen die ermee gepaard gaan het hoofd te bieden. In de
informatietechnologie heeft dat probleem zich al enigszins voorgedaan. Sociale
netwerken zijn inmiddels net zozeer een vloek als een zegen gebleken.

'Maar op het gebied van biotechnologie zijn de problemen nog veel extremer.
Jennifer Doudna is een van de creatiefste vernieuwers van onze tijd en haar werk
representeert tegelijkertijd een fenomenale morele uitdaging. Zij zou weleens
het onderwerp kunnen zijn van mijn volgende boek.'

5.

Stad: New Orleans

'In een tijd dat nationale regeringen gebukt gaan onder verlamming en
polarisatie, lijkt er op lokaal niveau een geweldige uitbarsting van
creativiteit plaats te vinden. Ik zie dat in Amsterdam, Berlijn en nog enkele
Europese steden. In de VS zie je dat de creativiteit wegtrekt uit het
technologiedomein Silicon Valley, richting gemeenschappen waar men houdt van
kunst, muziek, goede restaurants, mode én technologie, zoals Austin, Nashville
en New Orleans. Het klinkt misschien wat theatraal, maar deze steden vertonen
overeenkomsten met het Florence van de late 15de eeuw, toen Leonardo er aankwam
vanuit het dorpje Vinci. Hij was een buitenbeentje: een onecht kind, homo,
linkshandig, vegetariër, warrig... Maar hij werd geaccepteerd, ja omarmd, door
de jonge kunstenaars van Florence. Het was een stad met een grote tolerantie ten
opzichte van diversiteit.

'De identiteit van New Orleans is, gedurende een periode van driehonderd jaar,
gevormd door een zeer divers gezelschap bewoners: Afro-Amerikanen, creolen,
Spanjaarden, Fransen, enzovoort. Natuurlijk gaf het naast elkaar leven van al
die culturen spanningen, maar het leidde ook tot een grote creativiteit. In
muziek, literatuur, de culinaire cultuur, architectuur, theater. New
Orleans'creatieve wedergeboorte is merkwaardig genoeg mede te danken aan
Katrina. Na die orkaan kwam er een grote toestroom op gang van jonge mensen die
de stad wilden helpen renoveren. Dat heeft een enorme impuls gegeven.'

6.

Schrijver: Tennessee Williams

'Ik kan er niet omheen: sinds ik ben teruggekeerd naar New Orleans, ontdek ik
dat al mijn favoriete musici, romanschrijvers, toneelschrijvers enzovoort
afkomstig zijn uit mijn geboortestreek. Tennessee Williams woonde, net als ik
nu, aan Royal Street, New Orleans. De complexiteit van een stuk als A Streetcar
Named Desire (Tramlijn Begeerte) komt voort uit de complexiteit van de diverse
etnische groeperingen die je aantreft in het French Quarter.

'Net als Leonardo was Williams een buitenbeentje. Hij was openlijk homo in een
tijd dat dat niet gebruikelijk was, was een getourmenteerde persoonlijkheid,
dronk. Zijn stukken reflecteren een complexe en verscheurde persoonlijkheid die
zichzelf de vraag stelt: wat is mijn plaats in de wereld? Precies de vraag die
centraal staat in Leonardo's tekening De Vitruviusman, die in feite een
zelfportret is. Het zal ook in de toekomst een centraal thema zijn, als we
kunstmatige intelligentie en genetisch gemodificeerde mensen hebben. Wat is de
essentie van het mens-zijn en is het bijzonder om mens te zijn in deze kosmos?
Of zijn we gewoon een machinaal organisme dat gemanipuleerd kan worden?'

7.

Keuken: Creoolse cuisine

'De creoolse keuken is de grote cuisine van New Orleans. Net als jazz is de
creoolse keuken het resultaat van een heleboel invloeden - Frans, Spaans,
Caribisch, Afrikaans, Amerikaans - door de eeuwen heen, en wordt zij voortdurend
heruitgevonden. Ze wordt gekenmerkt door het gebruik van lokale ingrediënten,
van rode bonen met rijst tot pompano en papillote, een in papier gegaarde
makreelsoort, en van krab tot rivierkreeft.

'Toen ik opgroeide was mijn favoriete restaurant Commander's Palace, gerund door
de befaamde Ella Brennan. Zij blies in de jaren zestig de creoolse keuken nieuw
leven in. Momenteel wordt de creoolse keuken opnieuw gerevitaliseerd, door
mensen als Nina Compton, een geweldige kok van de Cariben die de Bywater
American Bistro in New Orleans heeft geopend. En JoAnn Clevenger, die het
Upperline Restaurant bestiert. Zij kwam direct na Katrina terug en haar
restaurant was het eerste dat heropende, zodat mijn vrienden en ik Upperline tot
ons clubhuis maakten.'

8.

Vervoermiddel: Privaat ruimtevaartuig

'Het is teleurstellend hoe weinig vernieuwing er de laatste decennia op het
gebied van vervoer heeft plaatsgevonden. De eerste keer dat ik naar Europa
vloog, was veertig jaar geleden. Vandaag de dag is dat niet gemakkelijker,
eerder moeilijker. De vliegtuigen zijn niet beduidend sneller en de luchthavens
beslist trager.

'Na aanvankelijke scepsis ben ik inmiddels zeer geïnteresseerd in de door
private bedrijven ontwikkelde mogelijkheden tot ruimtereizen, zoals Virgin
Galactic van Richard Branson, Blue Origin van Jeff Bezos en SpaceX van Elon
Musk. In de jaren zestig was de Amerikaanse overheid op het gebied van
ruimtevaart erg innovatief, om maar als eerste een man op de maan te kunnen
zetten. Maar nu? Ik vind het geweldig dat er in de private sector wordt gewerkt
aan de mogelijkheid voor gewone burgers om ruimtereizen te maken.'

9.

Architect: Frank Gehry (1929)

'Ik ben lange tijd gefascineerd geweest door het vermogen van Frank Gehry om met
diverse innovaties een geheel nieuw type gebouwen te creëren. Niet alleen was
zijn methode van ontwerpen gecomputeriseerd, maar hij maakte gebruik van nieuwe
materialen, slaagde erin afstand te nemen van het principe dat muren de dragende
structuren zijn van een gebouw. Zo ontwierp hij het Guggenheim Museum in Bilbao
en de Walt Disney Concert Hall in Los Angeles.

'Helaas lijkt het erop dat Gehry hiermee geen nieuwe architectonische school,
geen nieuwe architectonische taal heeft geschapen, waarvan computerdesign en een
wetenschappelijke manier van het ontwikkelen van nieuwe materialen deel
uitmaakt. De contemporaine architectuur is veel minder interessant en innovatief
dan ik op basis van Gehry's werk had gehoopt. Gehry, zo moeten we concluderen,
was uniek, maar geen inspiratiebron.'

10.

Nieuw kunstgenre: LARP

'Ik ben geïnteresseerd in een nieuwe vorm van theater dat LARP (Live Action
Role-Playing), RPG (Role Playing Games) of Immersive Theatre heet. LARPs zijn
rollenspelen waarbij tientallen of honderden spelers tegelijkertijd meespelen in
een verhaal.

'Ze lijken de interactieve essentie van de digitale revolutie te combineren met
toneelmatige improvisatievaardigheden van het traditionele theater. LARP wortelt
in het spel Dungeons and Dragons, dat wij op school speelden, maar het is een
genre op zich geworden. Er ontstaan niet vaak totaal nieuwe genres in de wereld
van kunst en entertainment, maar dit is er een.'

11.

Drank: Sazerac

'Sazerac is een van de oudste cocktails ter wereld. Hij werd in 1838 uitgevonden
door apotheker Antoine Amédée Peychaud in, jawel, New Orleans. Peychaud
gebruikte zogeheten coquetiers - die leken op gehalveerde eierschalen - als
maatbekertjes. Daar is het woord 'cocktail' van afgeleid.

'Een Sazerac bestaat uit rye whiskey, absint of pastis, bitters, citroenschil en
suiker. De laatste twee decennia zie je trouwens overal in de VS zogeheten craft
cocktails ontstaan, waarbij creatieve café-eigenaars op basis van traditionele
recepten nieuwe cocktails ontwikkelen. Je begrijpt: dat is helemaal in mijn
straatje. Je neemt iets klassieks en herschept dat tot iets innovatiefs.'

Sinds ik ben teruggekeerd naar New Orleans, ontdek ik dat al mijn favoriete
musici, romanschrijvers, toneelschrijvers enzovoort afkomstig zijn uit mijn
geboortestreek

Mijn fascinatie is altijd uitgegaan naar mensen wier creativiteit voortkomt uit
het overstijgen van één discipline




Bekijk de oorspronkelijke pagina: , , , , , ,

LOAD-DATE: 6 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              71 of 170 DOCUMENTS



                                 de Volkskrant

                              6 juli 2018 vrijdag

Bedrijfsongelukjes of foute cultuur?

BYLINE: WILLEM FEENSTRA; MARCEL VAN LIESHOUT; WIL THIJSSEN

SECTION: Ten Eerste; Blz. 9

LENGTH: 686 woorden



HIGHLIGHT: Na de moord op de broer van kroongetuige Nabil B. luisterde het
Openbaar Ministerie een journalist af. In korte tijd is het OM nu drie keer in
de fout gegaan bij journalisten. Toeval, of is er iets mis met de mentaliteit?


VIER VRAGEN OVER AFLUISTEREN DOOR HET OM

Het OM zegt dat het afgeluisterde gesprek tussen de journalist en zijn bron ging
over de moord eerder op de dag. Hoe wist het OM van die afspraak?

Het OM ontkent ten stelligste dat de journalist in kwestie werd afgeluisterd.
Wel zou er rond de moord op de broer van kroongetuige Nabil B. een melding zijn
binnengekomen met daarin de naam van de journalist, de tijd van de afspraak en
de locatie. Het OM wil niet zeggen uit welke hoek die melding komt. Dat het om
een 'onbekende' bron gaat, zei het OM donderdag zelf tijdens de
pro-formazitting. Een journalist mag alleen worden afgeluisterd in zeer
gevoelige zaken waarbij de rechtsorde ernstig is geschonden en de top van het OM
toestemming heeft gegeven. Die toestemming is in deze zaak niet gevraagd.

Heeft het illegaal afluisteren van een journalist gevolgen voor deze strafzaak?

Nee. Pas als de belangen van de verdachten geschonden worden door een
procedurefout van het Openbaar Ministerie komt eventueel strafvermindering in
beeld. Dat heeft de Hoge Raad bepaald. In deze zaak is dat waarschijnlijk niet
het geval. De verdachte heeft al een bekentenis afgelegd. Het OM beschikt over
sterk bewijs. Zo is de schutter door bewakingscamera's gefilmd en zit zijn dna
op het moordwapen en in de vluchtauto.

Is het afluisteren dus niet erg?

Het Openbaar Ministerie is de organisatie die gewone burgers de maat neemt.
Juist die organisatie zou onberispelijk moeten zijn, zegt hoogleraar
sanctierecht Henny Sackers. 'Het gaat om de geloofwaardigheid van het OM.
Bedrijfsongelukjes kunnen overal gebeuren. Maar als er drie keer achter elkaar
zoiets ernstigs gebeurt, geeft dat een verkeerd gevoel.'

De reputatieschade die het OM hierdoor lijdt, is schadelijk voor de rechtsstaat
in z'n geheel, meent Sackers. 'Je hoeft geen socioloog te zijn om te begrijpen
dat een toename van het aantal incidenten bij het OM ervoor zorgt dat mensen op
straat erover praten en criminelen er in de rechtbank wat over roepen. Terwijl
het vertrouwen in de rechtstaat zó belangrijk is.'

Is er sprake van een cultuurprobleem bij het OM?

In april bleek dat een officier van justitie in Drenthe doelbewust een
verklaring aan een dossier had toege- voegd, terwijl ze wist dat er onjuistheden
in stonden. Dat leidde tot een vrijspraak en lagere straffen. In juni kwam naar
buiten dat het Openbaar Ministerie een journalist van het Brabants Dagblad heeft
geprobeerd af te luisteren. Onlangs bleek dat het OM de politie toestemming gaf
om Michael P., de verdachte van de moord op Anne Faber, te ondervragen zonder
hem op zijn zwijgrecht te wijzen. Nu raakt de organisatie opnieuw in opspraak
vanwege het illegaal afluisteren van een journalist en omdat het OM in Rotterdam
zonder toestemming de telefoongegevens van een fotograaf en cameraman opvroeg.

'Empirisch bewijs van een cultuurprobleem is het niet', zegt Sackers, 'maar het
is wel opmerkelijk dat dit zo kort na elkaar gebeurt.' Volgens Sackers is het
tijd dat de landelijke leiding van het OM, het College van procureurs-generaal,
zich gaat roeren. 'Deze incidenten, in combinatie met de relatie-affaire in de
top van het OM, geven een ongemakkelijk gevoel.'

Het OM laat in een reactie weten dat de zaken waarin het fout ging 'losstaan van
elkaar'. 'Het OM behandelt op jaarbasis ongeveer 200 duizend zaken. Helaas
worden er ook bij het OM fouten gemaakt. Het OM neemt hiervoor
verantwoordelijkheid en probeert de gevolgen ervan zoveel mogelijk ongedaan te
maken.'

Jeroen Soeteman, voorzitter van de Nederlandse Vereniging van
Strafrechtadvocaten, vindt het onbegrijpelijk dat de zaak rond het Brabants
Dagblad, waarbij een officier een bevel van hogerhand negeerde, geen gevolgen
heeft gehad voor de officier. 'Dat duidt er niet op dat het OM de ernst van het
probleem goed inschat.'

'Wanneer er fouten worden gemaakt, is dat reden voor een evaluatie en eventueel
aanscherping van de regels of procedures' aldus het OM. 'Het enkel maken van een
fout leidt niet tot het opleggen van een sanctie. Dit is uiteraard anders indien
sprake is van integriteitsschendingen.'




Bekijk de oorspronkelijke pagina:

LOAD-DATE: 5 July 2018

LANGUAGE: DUTCH; NEDERLANDS

GRAPHIC: Politie doet onderzoek bij de plaats in Amsterdam-Noord waar eind maart
de broer van kroongetuige Nabil B. werd geliquideerd.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              72 of 170 DOCUMENTS



                                 de Volkskrant

                             5 juli 2018 donderdag

Droogte

BYLINE: BERT WAGENDORP

SECTION: Ten Eerste; Blz. 2

LENGTH: 594 woorden


Column


Ons land wordt getroffen door hevige en langdurige droogte. In de Volkskrant
wordt er nog weinig aandacht aan besteed, maar dat komt doordat de Mokumse
arrogantie eruit opstijgt als een pislucht. Mokum betekent Amsterdam en daar
denken ze dat het buiten de A10 wel zal regenen. Maar de maand juni was in De
Bilt de droogste sinds 1906 en misschien nog wel sinds veel langer, want
daarvoor hielden we het niet bij. Het KNMI moet de modellen nog doorrekenen,
maar het ziet ernaar uit dat dit de zomers zijn die we voortaan kunnen
verwachten: droog en warm.



Het mooie van de droogte is dat je eindelijk weer eens uitgelegd krijgt wat
droogte eigenlijk is. Je kunt wel menen dat droogte betekent dat het niet
regent, maar dat is volgens het KNMI te simpel gedacht. Droogte is neerslag
minus de referentiegewasverdamping. Is de verdamping hoger dan de neerslag, dan
is sprake van een neerslagtekort: droogte. Het neerslagtekort bedraagt momenteel
200 millimeter. Nog niet de 360 millimeter van de zomer van 1976, maar de droge
zomer van 2018 is nog jong.

Ach, de zomer van 1976! Voor wie er niet bij was: de zomer van 1976 was de
droogste aller tijden. Maandenlang was het droog, er groeiden die zomer mensen
op die nog nooit een regendruppel hadden gezien. Ze sloopten de goten van de
daken, het IJsselmeer viel droog. Het weerbericht werd afgeschaft, want iedereen
wist het al: droog. En het mooie was, dat je er onbekommerd van kon genieten,
want de opwarming van de aarde bestond toen nog niet. Het was gewoon eindeloos
lang mooi weer, klaar. Alleen de boeren mopperden, maar dat doen ze altijd.

In een verhaal in Trouw stond dat de droogte in Nederland voor een tweedeling
zorgt. Daar gaan we weer, dacht ik, alweer een verhaal over de kloof tussen de
elite die lekker van de droogte ligt te genieten aan het strand en het gewone
volk dat staat te zweten op de steigers. Maar het ging over de oneerlijke
waterverdeling. In de hooggelegen gebieden is te weinig water, in de laaggelegen
gebieden hebben ze nog voldoende, dankzij de rivieren. Godzijdank is er de
Landelijke Commissie Waterverdeling (LWC) en die ziet nog geen reden voor alarm.


Bij de NOS hebben ze een droogteblog waarop ze het droogtenieuws van minuut tot
minuut bijhouden. Van der Linden van Wageningen Universiteit adviseert zo weinig
mogelijk dorstige planten te gebruiken. In Limburg worden boeren met een
waterput opgeroepen die ter beschikking van de brandweer te stellen, ingeval van
brand. Weerman Verhoef raadt iedereen aan goed te blijven drinken en volgens De
Vries van Rijkswaterstaat zijn de grote meren 'goed gevuld' en is het IJsselmeer
niet 'uitzakkend'.

De Leeuwarder Courant dook diep in de droogtegeschiedenis. Zo was de zomer van
1210 zo droog, dat het hele Bos Fleuissen afbrandde. Dat bos is spoorloos
verdwenen, op de plek waar het stond bevindt zich nu de Fluessen, een meer.
Waaruit blijkt dat het kan verkeren, met de droogte.

De veendijken worden natgehouden, het waterpeil in het IJsselmeer is verhoogd.
Het Eindhovens Dagblad had een paar goede tips. Tip 2: 'Meld verdachte situaties
(zoals rookpluimen)'. Het was zoals NRC gisteren op de voorpagina meldde: 'Het
is droog. Maar Nederland is voorbereid.'

Het is hier tien dagen droog en het lijkt alsof er een plaag van bijbelse
proporties dreigt. Terwijl het alleen maar eindelijk eens een keertje niet
regent. Ik ben weleens in het buitenland geweest en daar was het zomaar vier
weken achter elkaar droog. Niemand had het erover.

Niemand had het over de opwarming van de aarde




Bekijk de oorspronkelijke pagina:

LOAD-DATE: 4 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              73 of 170 DOCUMENTS



                                 de Volkskrant

                              3 juli 2018 dinsdag

geachte redactie

SECTION: Opinie en Debat; Blz. 22

LENGTH: 554 woorden

Vaccineren

Opnieuw veel aandacht voor de dalende vaccinatiegraad in de Volkskrant (columns
van Esther Gerritsen en Aleid Truijens, 30 juni). Eerder publiceerde de krant
over nudging: niet gevaccineerde kinderen krijgen geen plek meer in de
kinderopvang. Terecht protesteerde een briefschrijver uit deze sector: laat de
overheid zelf het probleem oplossen.

Truijens pleit voor een stevige aanpak: confronteer ouders met ziek geworden
kinderen, spreek ze dreigend toe, dat zal ze leren. Helaas is al jarenlang
bekend dat bangmakerij een heel slechte methode is om gedrag te beïnvloeden. En
vaccineren verplichten, zoals de (vorige) Italiaanse regering deed, is strijdig
met ons grondrecht op zelfbeschikking.

Wat werkt wel? De oplossing ligt bij de jeugdgezondheidszorg. Daar kunnen
jeugdverpleegkundigen met motiverende gespreksvoering (bewezen effectief) ouders
overhalen te kiezen voor vaccinatie. Laat de overheid investeren in het
faciliteren van deze jeugdgezondheidszorg.

Peter Bakens, Den Haag, oud-wijkverpleegkundige

Vliegtaks

In 2008 werd succesvol een vliegtaks ingevoerd met als positief resultaat dat er
minder werd gevlogen in Nederland. Precies wat goed is voor het milieu in
Nederland.

Het blijft mij verbazen dat de lobby van Schiphol het voor elkaar heeft gekregen
dat het als mislukking wordt gezien omdat er minder gevlogen werd. Dat is toch
juist de bedoeling?

Corné Smiesing, Utrecht

Andere Tijden

Met het mogelijke verdwijnen van het programma Andere Tijden gooit de
'Informatiebron Bij Uitstek' NPO zijn eigen glazen in. Al jaren roep ik, en met
mij vele anderen, dat wie de geschiedenis niet kent, niet klaar is voor de
toekomst. Leren van het verleden is het grootste goed dat nu dreigt te worden
weggegooid. Daad van domheid als het doorgaat.

Vic Wendel, Roosendaal

Simone Weimans

'Wat moeten we in godsnaam doen voordat we er echt, écht bijhoren?', vraagt
Simone Weimans zich af (Magazine, 30 juni). Ze geeft hierbij zélf het antwoord
op die vraag, maar vervolgens lees je daar niets over in het interview.

Ik ben als donkerkleurige Nederlander met een dubbele migratieachtergrond
geïnteresseerd in vragen als: Wat brengt het presenteren van het NOS-journaal
aan persoonlijke en journalistieke capaciteiten met zich mee? Welke nieuwsitems
van de afgelopen tijd zijn haar bijgebleven en waarom?

Wat we moeten doen voordat we er écht bij horen? Begin dan zelf vooral met te
laten zien welke plek jij met jouw kennis en expertise inneemt in deze
samenleving. Geef mensen daarin een inkijkje, zodat ze kunnen zeggen: 'Tjonge,
wat interessant, dat wist ik niet.' In plaats van: 'Oef, wéér hetzelfde
verhaal.' Wat moeten we doen voordat we er écht bij horen? Die vraag niet meer
stellen en laten zien dat je een bijzondere én gewone Nederlander bent.

Ruth Gemin, Amsterdam

Boris van der Lek

Het wonderbaarlijke verhaal van Boris van der Lek lezend in de stilte van de
tuin, hoor ik de klanken van Boris' sax steeds nadrukkelijker (V, 30 juni). Ik
hoor hem in de loop van het stuk zijn rol als aangever loslaten en ik voel zijn
solo's indringender worden, het tempo genadeloos opvoerend. De zinnen komen
poe-pie-pa- die-doe-ra-pie bij me binnen, als de rubberen hamer bij de noten van
Illinois Jacquet. Wat een prachtig geschreven profiel John Schoorl!

Bob Zeegers, Waalwijk




Bekijk de oorspronkelijke pagina:

LOAD-DATE: 2 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              74 of 170 DOCUMENTS



                                 de Volkskrant

                              2 juli 2018 maandag

De buitenvoorstelling Valavond weet een fraai schemerig bos te creëren, maar
zijn slapeloze bewoners boeien niet allemaal.

BYLINE: ANNETTE EMBRECHTS

SECTION: V Opening; Blz. 6

LENGTH: 439 woorden



HIGHLIGHT: Multi-instrumentalist Martin Franke tovert in de schemerwereld overal
geluid uit.


Iedereen met hardnekkige slaapproblemen zal het herkennen: de toestand tussen
waken en soezen verwordt tot vijandig terrein voor het denkvermogen. Normale
inzichten of heldere gedachten zijn amper mogelijk. Precies daaraan appelleert
Valavond, een gewaagde buitenvoorstelling die zich afspeelt in de schemer en
komende weken te zien is op zomerfestivals.



De Vlaamse regisseur Gregory Caers, speciaal te gast bij Het Houten Huis in
Groningen voor dit samenwerkingsproject met de opleidingsgroep De Noorderlingen,
gaat nog een stapje verder in het gevecht tegen de slaap. In Valavond mogen
mensen niet indutten. Wakker blijven, zo luidt het dictaat van bovenaf. Tenzij
iemand zo welgesteld is, dat het despotische verbod kan worden omzeild.

Caers zoekt naar een muzikale en tekstuele verbeelding van dit naargeestige
toekomstvisioen van een totalitaire maatschappij waarin slapen geen basisrecht
meer is - het gewone volk wordt voortdurend met een kakofonie wakker
geschreeuwd. Dat eist zijn tol.

Geen wonder dat het bos, waarin allerlei geluidsboxen en theaterlampen zijn
verstopt, wordt bevolkt door manische mensen. Hun blik is behoorlijk
vertroebeld, zo vernemen we in hun talloze monologen met gemurmelde mantra's. In
deze herhaling van teksten kan stevig worden geschrapt. Het zijn er simpelweg te
veel om de spanning vast te kunnen houden. Alsof alle performers hun momentje
moeten krijgen. En er doen nogal wat mensen mee.

Er wordt niet alleen gewerkt met grote muzikale talenten zoals Valentina Tóth
(vaste pianiste bij De Tiende van Tijl), er acteren ook zeven studenten van de
vooropleiding theater mee, waaronder Just van Bommel in een opvallend stijlvolle
travestierol. Plus nog een grote groep oudere amateurs. Er dolen veel personages
door het bos, waarvan je maar mondjesmaat begrijpt wat hen parten speelt. Al
zitten er ook ontroerende ontboezemingen tussen, zoals van het weifelende,
eenzame meisje in haar droomblauwe jurkje.

Beeldend en muzikaal werkt Valavond een stuk beter. Multi-instrumentalist Martin
Franke tovert als dictator overal geluid uit. Zijn instrumentarium ligt
verspreid tussen de bomen: intrigerende klanken komen overal vandaan. Ze houden
de zwalkende groep stevig in de greep, maar die verweert zich met een prachtig
gezongen lied van Henry Purcell.

Visueel ontvouwt zich een fraai schemerig landschap vol diepte, laverend tussen
licht en donker. Totdat witte nachtengelen vanuit de verte de macht overnemen en
enkele dwalers hun rust gunnen.

Valavond, Muziektheater, door Het Houten Huis en De Noorderlingen, 15/6, Hee,
Terschelling (Oerol). Tournee t/m 11/8




Bekijk de oorspronkelijke pagina:

LOAD-DATE: 1 July 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              75 of 170 DOCUMENTS



                                 de Volkskrant

                             30 juni 2018 zaterdag

'Mijn ego is niet zo groot'

BYLINE: EVA HOEKE

SECTION: Magazine Interview; Blz. 12, 13, 14, 15, 16, 17, 18, 19

LENGTH: 3516 woorden



HIGHLIGHT: Tv-vrouw Simone Weimans weet eindelijk: je hoeft geen gepolijste
blondine te zijn om het Journaal te presenteren.


Simone Weimans is een jaar of 8 als haar moeder haar voor de spiegel posteert en
tegen haar zegt: 'Kijk naar jezelf. Je bent mooi. Bruin is mooi.' Moeder
Weimans, een links-feministisch 'vrijgevochten type' dat haar dochters heeft
vernoemd naar Simone de Beauvoir en Marga Klompé, kan het niet uitstaan dat haar
jongste die middag sip van school is gekomen omdat een vriendinnetje wél lang
blond haar heeft.



Simone: 'Miranda heette ze, ik weet het nog goed. Omdat ik ook zulk lang haar
wilde hebben, knoopte ik een panty om mijn hoofd zodat het net leek of het lang
was. Zag er niet uit natuurlijk.'

Wat volgde was een jarenlange zoektocht naar lang haar, waarbij elke vorm en
structuur voorbij kwam. Opsommend: 'Ik heb extensions gehad, ik had curly, dat
zijn van die krulletjes waarbij er door alle haarcrème zo'n baklaag op het raam
zat als je uit de tram stapte, en ik heb ook nog een tijdje vlechten gehad, à la
Bo Derek. Dat heeft Bo Derek natuurlijk gejat van ons, die vlechten, dat was
cultural appropriaton avant la lettre. Verder heb ik mijn haar jarenlang
gestraight, maar daar brak het op een zeker moment van af, want die relaxers
zijn verschrikkelijk spul. Uiteindelijk had ik nog maar één plukje over. Ik ben
nota bene tijdens een vakantie naar Suriname verslaafd geraakt aan het
invlechten met nephaar, daar dragen heel veel vrouwen hun haar zo. Op een
gegeven moment word je bang voor je eigen schaduw. Je denkt toch steeds: mijn
afro is lelijk, die willen mensen niet zien.'

Werd jou dat ook letterlijk verteld?

'Nee, maar dat komt doordat de mensen om je heen er anders uitzien, in
modebladen, op televisie. En dat begon dus al op school, waar zo'n beetje
iedereen blond haar en blauwe ogen had. Dat is de norm, en jí­j voldoet er niet
aan.'

Even later: 'Ik had me een paar jaar geleden niet kunnen voorstellen dat ik nu
zó (wijst naar haar korte, natuurlijke haar) bij het Journaal zou zitten. Never.
Mijn vrouwelijke collega's hebben toch allemaal een bepaalde uitstraling,
gepolijst, westers. En dit is niet gepolijst, dacht ik toen.'

Het keerpunt kwam toen ze een jaar geleden op vakantie ging naar Bali en ze op
advies van haar kapster al haar nephaar eruit haalde. Het was 'wel even een
momentje', maar eenmaal terug op de redactie was iedereen enthousiast, 'ze
kwamen me nog net niet met palmbladeren toewuiven.'

Die angst om niet te voldoen aan dat beeld zat dus vooral in jouw hoofd?

'Ja. Aan de andere kant: mensen zijn erg bezig met uiterlijk, ze zeggen álles.
Een vrouw in de lift zei laatst: in het echt ben je veel slanker, op televisie
ben je zo fors! Dat wéét ik wel hoor, denk ik dan. Gewicht is altijd een issue
voor mij geweest, ik heb for life. Bij Wie is de Mol? heb ik zelfs van tevoren
besproken dat ik niet in badpak hoefde.

'In een aflevering had ik een legging aan met een shirt en bergschoenen en toen
heeft Cécile Narinx daar een heel lullig, zogenaamd grappig stukje over
geschreven, het kon allemaal echt niet wat ik aanhad. En me dan ook nog taggen
op Instagram. Dat je denkt: trut, waarom tag je mij, dit is gewoon bullying.'

Van een werkgever kreeg je ooit het advies het spleetje tussen je tanden weg te
laten halen.

'Ik werkte net voor de Vara toen ik een screentest deed voor Jules Unlimited.
Tijdens een gesprek met het hoofd van een bepaalde afdeling, ze werkt er nog
steeds, zei ze: 'Leuk, die screentest, maar dat spleetje kan echt niet.' Die
kwam wel aan, want op de lagere school lachte ik ook al met mijn hand voor mijn
mond. Maar ik dacht ook al vrij snel: fuck you. Ik bedoel, hoeveel mannen zijn
er wel niet op televisie met, tussen aanhalingstekens, een gebrek?'

Van mannen wordt meer gepikt. Er zijn géén lelijke vrouwen op televisie.

'Klopt, al zie je wel steeds meer vrouwen die minder gepolijst zijn. Kijk maar
naar Margriet van der Linden, dat is geen gepolijst poppetje. Eva Jinek wel, die
zit nog in die mal van blond haar, maatje 36. Daar kan zij niks aan doen, zij is
gewoon goed. Het gaat om de mannen in de top van de omroepen, die zo hun eigen
voorkeuren hebben. Naast inhoud gaat het ook om: wie is er een lekker wijf?'

Ook bij de progressieve omroep?

'Ook bij de progressieve omroep.'

Tegelijkertijd komen de vrouwen niet allemaal uit dezelfde fabriek: jij zit er
tenslotte ook.

'Je ziet dat het belang van diversiteit de afgelopen jaren steeds meer wordt
ingezien op redacties, ook bij de NOS. Ik zeg altijd: 'Ik ben zwart én goed.''

In dit geval was zwart zijn in je voordeel?

'Zeker.'

Volgens je zus ben je nog steeds bezig met er goed uitzien. Inmiddels
voornamelijk met de leuke kanten - vintagesieraden, mooie merken - maar ergens
daar-onder zit toch dat gevoel van: ik ben niet goed genoeg.

'Nou, dat weet ik niet, hoor, ik hou gewoon erg van sieraden. Maar dat ik lang
bezig ben geweest aan een ánder beeld te voldoen, valt niet te ontkennen.'

Simone Weimans (46) - journalist, presentator - wordt op 23 november 1971 in
Rotterdam geboren als tweede dochter van Rinette Schotsborg en Walther Weimans.
Haar zus, Marga, is modeontwerpster. Eind jaren zestig komen de ouders
afzonderlijk van elkaar vanuit Paramaribo en Klaaskreek naar Nederland, waar ze
elkaar ontmoeten op een feestje. Beiden gaan het onderwijs in en nemen actief
deel aan het maatschappelijk leven. Vader Weimans is een stille man. Simone: 'En
tegelijkertijd een enorme flirt. Hij was, even denken, hoe ik dit zal
omschrijven...' Begint te lachen: 'Een man die de kat in het donker kneep.'

Denk je dat of wéét je dat?

'Dat weet ik, want dat was de reden dat mijn ouders uiteindelijk uit elkaar zijn
gegaan. Mijn vader werkte als een magneet op vrouwen.'

Helaas.

'Ja, al heeft het onze jeugd er niet minder gelukkig om gemaakt: mijn zus Marga
en ik werden enorm gestimuleerd om veel te leren, veel te doen. Niet pushy, maar
wel: de kansen pakken die je krijgt. Nog voor we naar de lagere school gingen,
konden we lezen.'

Wanneer ze 12 jaar is, zit ze samen met een groep Rotterdamse kinderen in De
Schuurpapier, het 'Jakhals-achtige' kinderradioprogramma van de Vara ('Francisco
van Jole deed toen het geluid, ik ken hem al já-ren') waarin kinderen op pad
werden gestuurd om het leven te onderzoeken, van demonstraties tegen de paus tot
prostitutie op straat. 'Op een gegeven moment werden er zelfs Kamervragen
gesteld, omdat wij hadden laten zien hoe je kon zwart-rijden met de tram: beetje
zeep op je strippenkaart doen, kon je de stempel er gewoon afvegen. Nou, dat
kí­nderen op déze manier rádio maakten... schande.' Wat ze leerde: dat wanneer
je een microfoon in je hand hebt, je overal binnenkomt en alles mag vragen.

Volgens je zus Marga heeft jullie motivatie te maken met het feit dat jullie
vader afstamt van de Saramaccanen, tot slaaf gemaakten, die al snel de plantages
ontvluchtten. Het credo was thuis: wel je best doen, hè.

'Daar geloof ik zeker in. Sowieso als je van Suriname naar Nederland komt, mijn
ouders kwamen hier studeren. Als kind krijg je dan wel de boodschap mee: maak er
wat van.'

Het verhaal van het migrantenkind.

'Ja. Mijn ouders spraken ook nooit Surinaams met ons. In Suriname beschouwt men
Nederlands als de goede taal, op school spreken ze dat ook. Dat vind ik
problematisch, dat je je eigen taal 'lager' vindt. Mijn moeder spreekt
Sranantongo, dat kan ik verstaan en een klein beetje spreken, maar de taal van
mijn vader, Saramaccaans, helemaal niet. Terwijl het zo'n belangrijk deel is van
wie ik ben. De Saramaccaanse cultuur is een rijke cultuur, met mooie rituelen
bij rouw en geboorte. Die leer ik nu pas kennen, als neven en nichten baby's
krijgen. Mijn ouders waren überhaupt niet erg bezig met zwart zijn, daar is men
zich nu veel meer van bewust.'

Ondervonden jullie geen racisme?

'Hmm, niet echt.'

En nu? Marga vertelde dat jullie regelmatig vloekend aan de telefoon zitten.

'We ergeren ons vooral aan mensen die van zichzelf denken dat ze progressief
zijn maar ondertussen de meest ignorante dingen zeggen. Deep down denken ze
toch: jullie zijn een stel zeikerds. Dan heb ik nog liever mensen die zich fel
uitspreken tegen de multiculturele samenleving; van hen weet je tenminste waar
ze staan.'

Tijdens de gemeenteraadsverkiezing van 17 maart doet Weimans in de Amsterdamse
Stopera verslag van de uitslagen. De avond ervoor heeft ze het
lijsttrekkersdebat in Utrecht gedaan - 'Hoe vaak zie je een zwarte vrouw dat
soort dingen doen?' - de dag erna doet ze live-interviews met de Amsterdamse
fractievoorzitters. In die hoedanigheid krijgt ze ook Bij1-lijsttrekker Sylvana
Simons voor de camera, waarna journalist Joris Luyendijk in NRC een stuk
schrijft waarin hij de NOS verwijt de ene zwarte vrouw op de andere zwarte vrouw
af te sturen. Weimans: 'Je verwacht van progressieve mensen dat ze bepaalde
dingen begrijpen, dat ze snappen dat als je anno 2018 een zwarte journaliste in
gesprek ziet met een zwarte politica, dat je dan twee vakvrouwen aan het werk
ziet. En dat je dan in ieder geval ní­et denkt: o, dat is zeker het
allochtonenblokje. Flikker op, man. Hij reageerde ook nog eens neerbuigend, want
toen ik hem op Twitter erop aansprak, zei hij: 'Je moet beter lezen.' En daarna:
'Als je het nu nog niet snapt, kan ik je niet verder helpen.' Excuse me, mij
helpen?! Jí­j snapt het niet. Ik ga normaal nooit op Twitter in debat, dat kan
in mijn functie ook niet, maar hierbij dacht ik: oké, I'm going in. Ik verwijt
hem geen racisme, maar het is wel een kwestie van low expectations.'

Jörgen Rayman lijkt me ook een progressief iemand. Hoe kijk je naar zijn Tante
Es-personage?

'Dat is een stereotype, dat klopt, maar daar is hij dan ook mee gestopt. Kijk,
het is goed als je kunt lachen om je eigen cultuur, die archetypes zijn er
gewoon en die zijn vaak hilarisch, als er óók maar honderd ándere voorbeelden
van zwarte mensen op televisie zijn: een advocaat, een wetenschapper, noem maar
op. Het gaat fout als het alleen maar Tante Es is. Nog steeds zie je zwarte
mensen in series in een ondergeschikte rol: ze spelen altijd de vriendin, de
buurman. Imanuelle Grives had een hoofdrol in de kickboksserie Vechtershart.
Supertof, maar ja, het was wel weer het cliché van de zwarte vrouw die zo sterk
en atletisch is. Van de week ben ik twee keer door verschillende redacties
gebeld: één keer of ik iets kon zeggen over de nieuwe videoclip van Donald
Glover, en één keer omdat Angela Davis in Nederland was. Dan zí­e ik die
redacteuren gewoon voor me: hebben we nog een zwart iemand in de kaartenbak?'

Andersom kun je ook commentaar verwachten als ze een wit iemand vragen.

'Ja, en ik snap ook wel hoe het werkt, maar het is allemaal zo... lúí­.'

Later: 'Je hebt soms het gevoel dat je tien stappen vooruit doet, maar ook
meteen weer drie stappen terug. Bij De Wereld Draait Door worden zwarte mensen
uitgenodigd als het over zwart-gerelateerde onderwerpen gaat, maar de redactie
blijft wit. Het is goed als die onderwerpen worden besproken, maar wanneer zien
we mensen met een migratieachtergrond praten als gewóne Nederlander? Over de
zorg, over de dividendbelasting, over het tekort aan woningen? Wat moeten we in
godsnaam doen voordat we er echt, écht bij horen?'

Toen ik jou benaderde voor dit gesprek vroeg ik me ook af of je ja zou zeggen op
mij als interviewer.

'Ik dacht wel: hmm, dat is zí­j. En het tweede wat ik dacht was: heeft zij wel
goede intenties?'

Een korte uitleg: in 2011 werkte ik, schrijver van dit interview, als
hoofdredacteur bij het modetijdschrift Jackie. In een artikel over
kledingstijlen gaven wij de kledingstijl van de Amerikaanse popster Rihanna de
omschrijving 'Niggabitch' mee. Wat volgde, waren een woedende zwarte
gemeenschap, vergeefse excuses, de hoon van links Nederland, Rihanna zelf die
mij er persoonlijk van langs gaf op Twitter, talloze bedreigingen en
uiteindelijk ontslag.

Eerder liet je via een collega je afkeuring over mij blijken. Ik kwam erachter
omdat ik met diegene bevriend ben. Ik dacht: daar gáán we weer.

'Ik ben niet boos op jou persoonlijk. Maar wel op hoe dat destijds is gegaan.'

Terwijl ik allang lessen heb getrokken uit de hele affaire.

'Maar heb je daar ooit iets mee gedaan?'

Niet in het openbaar.

'Ja, dan denken mensen ook: die snapt er nog steeds niks van. Heb je zwarte
vrienden?'

Nee. Wel Turkse, en mijn grootvader was indo. Maar ik snap wat je zegt: als er
destijds een zwarte redacteur bij was geweest, was die fout nooit gemaakt.

'Precies.'

Maar dat wéét ik dus inmiddels. Daarom word ik er soms treurig van - net als
jij, paradoxaal genoeg - dat het soms net lijkt of men, aan beide kanten, niet
erg uit is op verzoening. Liever houden ze het vijandbeeld in stand. Jij nu ook
weer, als je zegt: heeft zij wel de juiste intenties?

'Dat is wel een probleem inderdaad, het debat wordt feller. Ik denk zelfs dat
sommige van mijn vrienden hun wenkbrauwen zullen optrekken als ze zien dat jij
mij geïnterviewd hebt. Maar dat is dus ook omdat je nooit hebt getoond dat er
een soort zelfreinigend vermogen in jou schuilt. Nogmaals: je had er toch wel
í­éts over kunnen zeggen? Je bent erom ontslagen, dat is niet niks. Het zou
juist interessant zijn om jouw kant van het verhaal te horen, hoe het is om in
zo'n whirlwind te zitten, wat je ervan geleerd hebt. En dan nog zou je het voor
sommigen inderdaad niet goed kunnen doen, dat is waar. Maar dan heb jij het in
ieder geval gedaan. The truth will set you free.'

Het is vooral zo weinig constructief op deze manier: uiteindelijk wil je er toch
uitkomen met elkaar.

'Ja, en dat lukt niet als je constant in de aanval gaat. Ik heb vriendinnen die
zo zijn en ik weet ook niet altijd hoe ik me tot hen moet verhouden. Overigens
zijn die meiden in het echt heel leuk, hoor.'

Dat zeggen ze over mij ook.

'Ja, haha.'

Sinds zes maanden presenteert Weimans naast het NOS Journaal het
Radio-1-programma Met het oog op morgen. Collega's noemen haar inhoudelijk, zelf
zegt ze: 'Ik ben consciëntieus, ik ben steady, het lukt me om mezelf te zijn en
ik ben veelzijdig: ik kan zowel Roy Donders interviewen als de premier.' Begin
dit jaar deed ze mee aan het spelprogramma Wie is de Mol?, vlak voor de finale
viel ze af.

Vanuit de NOS bestaat de wens dat presentatoren zich wat meer profileren, wat
kan daarbij wel en wat niet?

'Kort voor Wie is de Mol? ben ik gevraagd voor, god, hoe heet dat nou, dat
programma waarbij je hongerend in een string op een eiland zit? Hoe heet het
nou... Expeditie Robinson. Maar dat is mijn programma niet. Het is erg elkaar
vliegen afvangen, een beetje nasty allemaal. Wie is de Mol? vond ik leuk, dat is
een familieprogramma, ze letten erop dat iedereen er positief uitkomt. En je
kunt er echt iets van jezelf laten zien.'

Welk beeld wilde je graag van jezelf laten zien?

'Bij het journaal zit je natuurlijk in een keurslijf, je kunt daar niet ineens
keihard in lachen uitbarsten. Het is niet zo dat ik er met een complete
strategie in ben gegaan, zo van: en nu ga ik even laten zien hoe grappig ik ben,
maar dat bén ik wel.'

Volgens collega's ben je wel degelijk strategisch: je weet wat je moet doen om
te krijgen wat je wil. Quote: 'Al woedt er buiten een sneeuwstorm, Simone komt
op tijd op het feestje aan.'

'Ik ben gewoon praktisch: als er een sneeuwstorm is, moet je op tijd vertrekken,
tja, hoe ingewikkeld kan het zijn? Maar eenmaal op het feestje ben ik niet
degene die meteen naast de grote baas gaat staan, absoluut niet. Ze komen
meestal naar mí­j toe, haha! Ik denk vaak: ik ga dit gewoon krí­jgen. Toen Eric
Corton stopte als presentator bij Met het oog op morgen wist ik: deze is voor
mij. Heel weird.'

Waar komt dat zelfvertrouwen vandaan?

'Ik heb het altijd gehad. Maar ik ben geen zondagskind: ik heb ook geleerd
dingen te regelen. Een paar jaar geleden vond ik het bijvoorbeeld vervelend dat
ik nauwelijks werd gevraagd voor klussen buiten het Journaal om. Ik snapte het
niet. Toen ik dat met een vriendin besprak, zei ze: maar mensen wéten toch niet
dat jij dat wilt? O ja, dacht ik. Je moet mensen wijzen op die optie. Het klinkt
simpel, maar zo werkt het.'

De heilige graal in televisieland is de talkshow. Is dat een ambitie van je?

'Ooo, die obsessie met de talkshow in Nederland. Die voel ik helemaal niet. Ik
zou het wel kunnen, daar gaat het niet om, maar elke avond, aan zo'n tafel, pff,
ik moet er niet aan denken. Ik vind het ook zo ego-gedreven: jí­j bepaalt élke
dag waar het gesprék over gaat. Mijn ego is niet zo groot. Ik heb lang als
redacteur en verslaggever gewerkt, dan zie je hoe presentatoren zich gedragen en
ik heb me altijd voorgenomen: zo ga í­k niet worden. Zo op zichzelf gericht. Je
creëert gewoon een monster en iedereen staat er omheen te lachen en ja te
knikken.'

Jij hoeft toch niet meteen zo'n draak te worden?

'Nee, maar dan weet ik wel wat leukers om te doen. Ik vind wat Coen Verbraak
doet bijvoorbeeld fantastisch, zijn interviewserie over verschillende
vakgebieden. Inhoudelijk, rustig. Dat lijkt mij echt te gek om te doen. Ik mis
het máken.'

Wie zou je interviewen?

'Mensen die divers zijn. Want hoe geweldig ik zijn programma ook vind, Coen
Verbraak interviewt óók alleen maar witte mensen. Daarmee blijven veel verhalen
liggen.'

Je zou een andere kaartenbak introduceren dan de gemiddelde redactie?

'Man, die kaartenbak hangt me de keel uit.'

Over kaartenbakken gesproken: hoe is het met de liefde? Volgens je zus was er
eerst een dj in Londen en daarna een 'bizar knappe gozer.'

Gierend: 'Een bizar knappe gozer, wie dan? Haha, zo awkward dit.'

Knap of niet, ze bleven niet. Wat schortte eraan?

'En ik bleef ook niet. Wat schortte eraan, tja, uiteindelijk waren het kennelijk
toch de verkeerde types.'

Is dat iets wat je mist?

'Natuurlijk. Werk is leuk, vrienden zijn leuk, maar als ik na een toffe
uitzending thuiskom, is het huis leeg. Ik ben te kritisch. En in Amsterdam zijn
echt meer leuke vrouwen dan leuke mannen. Ik heb heel veel single vriendinnen,
iedereen wil zijn opties openhouden. Zó narcistisch.'

In een interview met Robert Vuijsje zei je dat je tot nu toe altijd Nederlandse
mannen hebt gehad, omdat je bent opgegroeid met het stereotype van Surinaamse
mannen die vreemdgaan. Sylvana Simons zei iets vergelijkbaars in een column.

'Dat herkende ik meteen. In mijn geval komt dat natuurlijk door mijn vader. Maar
inmiddels sta ik open voor alle kleuren en soorten, hoor.'

Interessant: je wijst mensen terecht op hun vooroordelen, maar in de liefde maak
je je er zelf ook schuldig aan.

'Tsja, niets menselijks is mij vreemd. En natuurlijk val ik op bepaalde types
wel, en op bepaalde types niet. En waar het nou steeds fout gaat... Dat is
moeilijk analyseren, omdat het telkens zulke verschillende types waren.'

Om met de grote filosoof Dr. Phil te spreken: All these situations have one
thing in common... '

And that is me. Misschien dat mannen ook wel bang voor me zijn, ik kom best
afstandelijk over. En ik kan gewoon ní­ét flirten. Gister liep ik met een zware
tas boodschappen naar huis toen er een knappe jongen langsfietste die me echt zo
aankeek van: hmm. Maar ik had die tas met boodschappen en de weg was opgebroken
en de diepvriesspullen waren aan het smelten en, nou ja, voordat ik doorhad dat
iemand met me flirtte, was hij de hoek alweer om. En als ik iemand zelf leuk
vind, bevries ik.'

Dat is raar: in je vak ben je zo zelfverzekerd.

'Al mijn relaties zijn ontstaan omdat mannen op mij afkwamen. Ik onderneem geen
actie, ik doe niks. Dat is dan weer het nadeel van denken dat alles altijd naar
je toekomt. Een vriendin van mij wilde kinderen en die is concreet met die wens
de stad in gegaan.'

Daar moet jij niet aan denken?

'Nee, ik heb überhaupt geen kinderwens, nooit gehad ook. Dan moet je er alleen
wel voor waken dat je niet dat gekke kattenvrouwtje wordt. Nu ben ik allergisch
voor katten, dus dat kan niet, maar toch. Daarom is het goed dat ik dit hardop
in het Volkskrant Magazine zeg, want nu móét ik weer.'

Nou, pitch jezelf maar even in drie woorden.

'Nee, dit kan echt niet! Nou oké: humor, sociaal, leuke baan. Dat zijn er vier.'
Daarna: 'O, mijn god, wat erg dit.'

cv simone weimans
1971 Geboren op 23 november in Rotterdam

1981-1984 Radioprogramma De Schuurpapier (Vara)

1989 Vwo-diploma Libanon Lyceum Rotterdam

1990 Propedeuse Sociologie Erasmus Universiteit Rotterdam

1991 Communicatiewetenschappen aan de Uva, Amsterdam

1995 - 1998 Presentator/verslaggever op de Engelstalige afdeling Wereldomroep

1998 Presentator, verslaggever en redacteur voor Vara, Radio 1 en Radio 5

2011 Presentator NOS Journaal

Sinds 2016 Presentator NOS-uitzending jaarlijkse herdenking slavernijverleden

Sinds 2017 Presentator Met het oog op morgen en bevrijdingsdagconcert

2018 kandidaat Wie is de Mol?

Simone Weimans is vrijgezel en woont in Amsterdam.

Op 1 juli presenteert ze op NPO 2 om 13.00 uur en 18.05 uur de NOS-uitzending
over de herdenking van het Nederlandse slavernijverleden.

'eva jinek zit nog wel in die mal van blond haar, maatje 36'

'wat moeten we in godsnaam doen om er echt bij te horen?'

'werk is leuk, vrienden zijn leuk, maar als ik thuiskom, is het huis leeg'

'inmiddels sta ik open voor alle kleuren en soorten, hoor'




Bekijk de oorspronkelijke pagina: , , , , , , , , , , , , , ,

LOAD-DATE: 29 June 2018

LANGUAGE: DUTCH; NEDERLANDS

GRAPHIC: fotografie-assistent: Isa de Jong, styling: Marga Weimans, haar:
Anoeska Schmidt (The Natural Nation), make-up: Chris Volkers (house of orange)
jurk: Marga Weimans

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              76 of 170 DOCUMENTS



                                 de Volkskrant

                             30 juni 2018 zaterdag

Houd ze vast met liefde en leiderschap

BYLINE: YESIM CANDAN

SECTION: Opinie zaterdag; Blz. 2, 3

LENGTH: 1896 woorden



HIGHLIGHT: Waarom het 'pleur op'-discours Turkse Nederlanders in de armen van
Erdogan drijft.


Afgelopen zondag, niet lang nadat duidelijk was geworden dat Recep Tayyip
Erdogan waarschijnlijk de presidents- en parlementsverkiezingen in Turkije had
gewonnen, fietste ik langs het Mercatorplein in Amsterdam West.

Ik had die avond ook naar de uitslagen gekeken met vrienden en mensen uit mijn
netwerk. Ik was op weg naar huis toen ik daar op het plein op een massa
feestende Turkse Nederlanders stuitte. Ze droegen Erdogan-shirts, ze toeterden
luid en lieten hun motoren ronken. Uit alle hoeken van het plein hoorde ik
Erdogan-liederen, waarin zijn charisma en zijn leiderschap worden bezongen. De
betogers op het plein hadden zelfs hun honden een Turkse vlag om gedaan.



Het was een invasie, en ik werd overvallen door een gevoel van verbijstering.
Hoe heeft het zover kunnen komen dat er zoveel jongeren die hier zijn geboren
vanavond op straat staan om deze overwinning te vieren?

Die verbijstering overviel mij voor het eerst vorig jaar maart, toen grote
groepen Turkse Nederlanders de Rotterdamse straten opgingen om daar te betogen
voor hun leider Erdogan, en tegen het gedwongen vertrek van minister van
Familiezaken Fatma Betül Sayan Kaya. Op de televisie volgde ik de onlusten: er
moest een noodbevel aan te pas komen om de kern van Turks-Nederlandse jongeren
in bedwang te houden die de ME bekogelden. Deze mannen gedroegen zich als
'opperturken' en vochten als leeuwen voor hun leider Erdogan.

Die avond was een keerpunt in mijn leven. Natuurlijk, ook ik heb de verzuiling
van de Turks-Nederlandse gemeenschap aangevoeld, de groeiende kloof. Maar ik was
geschokt toen ik zag dat die kloof zo groot was geworden. En ik schaamde me dat
de politie eraan te pas moest komen om deze groep in bedwang te houden. De
rellen in Rotterdam zorgden ervoor dat ik me moest verdedigen, dat ik weer moest
uitleggen wat er Turks is aan mij, en wat Nederlands. Loyaliteit is een
veelbesproken onderwerp op dit moment. Mensen willen duidelijkheid over je
identiteit zodat ze direct een analyse van je kunnen maken. 'Zeg eens, bij wie
hoor jij?'

Een kwart miljoen Turkse Nederlanders mochten zondag hun stem uitbrengen. Ook
ik, maar ik heb bewust niet gestemd; dat had ik mijn oom in Turkije beloofd. Het
is belachelijk, had hij gezegd, dat jullie in Nederland straks beslissen over
het onderwijs van mijn zoon.

Van die kwart miljoen Turkse Nederlanders heeft 40 procent wél een stem
uitgebracht, becijferde Daily Sabah, een Turkse krant. En 73 procent stemde op
Erdogan.

De uitslag geeft een ietwat vertekend beeld over de Turks-Nederlandse
gemeenschap: de meerderheid heeft immers helemaal niet gestemd, en vooral
Erdogan-aanhangers vonden hun weg naar de stembus. Maar de uitslag is er niet
minder zorgelijk om. Waar komt toch die steun voor Erdogan vandaan?

In navolging van de rellen in Rotterdam sprak ik met Turks-Nederlandse jongeren
over de aantrekkingskracht van Erdogan. Sommigen vertelden mij dat ze zich in
Nederland niet thuis voelden, dat ze zich buitengesloten voelden door de harde
toon van Wilders. Dat ze vervelende opmerkingen hadden moeten incasseren,
uitsluiting hadden ervaren. Deels begreep ik hun gevoelens. Ik ben trots op mijn
Hollandse roots, maar toegegeven: Nederlanders lijken het patent te hebben op
het sociale fenomeen van uitsluiting. Dat merk ik soms dagelijks, als kinderen
weer eens niet kunnen spelen bij elkaar omdat er al een ander kind op bezoek is
en het 'niet zo handig uitkomt'. Ook al huilt dat kind en is dat kind
verdrietig, dan nog kunnen ouders keihard zeggen: 'Nee, ik vind dit toch te
veel.' De individualistische Nederlandse cultuur kan soms hard overkomen; Turken
zouden nooit een gast weigeren, of een kind teleurstellen. Hier zit wezenlijk
een verschil in beleving van acceptatie.

Ik ken ook de realiteit van segregatie. Ik groeide op in een arme wijk in
Rotterdam-West. Bij ons was er altijd politie in de straat, de wijk werd
geteisterd door junks en geweld. Het was in mijn straat net 'Klein Turkije': ik
speelde alleen met Turkse kinderen, en leerde pas Nederlands praten toen ik naar
de basisschool ging. Ik ben sindsdien uiterst kritisch op 'zwarte wijken' waar
migranten op elkaar gepropt zitten, en heb geen geduld voor hangjongeren die de
buurt onveilig maken. Maar in mijn jeugd was er geen PVV, en geen politiek debat
over moslims en 'je invechten'. In mijn buurt voelde ik bovendien vooral veel
saamhorigheid: van zuilen en kliekjes was toen nog nauwelijks sprake, we waren
een grote gemeenschap, en ik voelde me trots daar onderdeel van uit te maken.

Mijn opa kwam in 1968 vanuit Turkije naar Nederland, vanuit een stadje aan het
zoutmeer vlakbij Ankara. Hij opende de eerste islamitische slagerij in
Rotterdam. Ik zag mijn familie vooral veel ondernemen; ze zaten in de handel, ze
openden winkels. Ik ben opgegroeid met het idee: 'Je móét een winnaar zijn,
verliezen is voor losers.' Ik ben door de buurt waaruit ik kom een straatvechter
geworden. Maar ik zocht altijd naar aansluiting, en liet me niet tegenhouden.

Toen ik in 2004 voor de Baak een evenement organiseerde over Turks leiderschap
en ondernemerschap, zat de zaal vol met Turkse Nederlanders van alle
achtergronden. Ik kan me nog levendig de energie van die dag herinneren:
saamhorig en trots. Van die energie was weinig meer over toen ik in 2015 met de
Volkskrant en het Rijksmuseum een lijst samenstelde van de meest invloedrijke
Turkse Nederlanders. Ik kreeg alleen maar kritiek over me heen, waarom had ik
die erop gezet, en die niet? De diepe tegenstellingen binnen de
Turks-Nederlandse gemeenschap werden voor mij pijnlijk voelbaar. Sinds Erdogan
aan de macht raakte, is die verder uiteengevallen in elkaar soms heftig
bestrijdende zuilen: Alevieten, Koerden, democraten, nationalisten. En er is dus
een groep Erdogan-aanhangers, alhoewel ik niet had kunnen verwachten dat ze de
straat op zouden gaan, om de naam van 'hun' leider te scanderen.

In Zomergasten sprak premier Mark Rutte zich fel uit tegen Turks-Nederlandse
demonstranten die een journalist het werk lastig maakten: 'Lazer zelf op. Ga
zelf terug naar Turkije. Pleur op.'

Ook de laatste dagen hoor ik veel mensen zeggen: waarom rotten ze niet op naar
hun eigen land? Ik deel de afschuw, maar ik denk tegelijkertijd dat je met dit
soort gescheld niets anders bereikt dan het vergroten van de kloof waaruit deze
liefde voor Erdogan is ontstaan. De jongeren die de straten opgaan met Turkse
vlaggen zitten feitelijk vast tussen twee populistische krachten: tussen die
vanuit Turkije en het populisme in Nederland. En de stem voor Erdogan is mede
het resultaat van een het debat waarin tegen een deel van de Nederlanders wordt
gezegd: ga maar weg, je hoort hier niet. Ik vergelijk het graag met een
liefdesrelatie. Als je tegen je vrouw 'rot dan maar op' zegt, drijf je haar
vroeg of laat in de armen van een andere man. En dat is nu gebeurd met een groep
- voornamelijk jonge - Turkse Nederlanders. Erdogan zegt tegen hen: jullie zijn
mijn vatandas, burgers, en ik ben jullie leider. Hij biedt erkenning en liefde:
en voorziet zo hele generaties van een trotse identiteit. In Turkije heeft
Erdogan het hart van 'de gewone man' veroverd. Gelovige Turken die zich
onderdrukt voelden door een seculiere elite, voelen zich gehoord en bevrijd. En
dat gevoel resoneert ook bij veel Turkse Nederlanders: Erdogan heeft ze verleid.


Na de rellen in Rotterdam was ik te gast bij RTL Late Night om te praten over de
problemen met de Turkse gemeenschap. Ik stelde toen een vraag aan
minister-president Rutte: waarom ontfermt u zich niet over deze jongeren? Die
vraag heb ik nog steeds. Ik verlang naar een premier die zegt: Erdogan is
helemaal niet je leider, dat ben ik. Ik ontferm me over jullie.

De Nederlandse politiek moet met een slimmer antwoord komen dan 'pleur maar op'.
Dit zijn Nederlandse burgers, die bovendien helemaal niet weggaan. Ze zijn hier,
en we moeten hier met elkaar zien te dealen. Hoe vaker deze mensen 'rot op'
horen, hoe Turkser deze gemeenschap zich gaat voelen.

Het zou helpen als Nederland duidelijker zijn verwachtingen uitspreekt naar deze
groep. En daarmee bedoel ik niet opnieuw eindeloos theedrinken en luisteren,
maar in heldere taal communiceren. Wat dat betreft kunnen we allemaal leren van
Geert Wilders; hij weet tenminste een eenduidige boodschap te verkondigen. En
daar heeft deze groep ook behoefte aan: dit is wat we van jullie verlangen, en
hier ligt de grens.

De overheid moet in gesprek gaan met al die organisaties die onder de invloed
staan van organisaties en verenigingen in Turkije, en daarbij ballen tonen, met
de vuist op tafel staan. Vertel luid en duidelijk wat er van ze verwacht wordt,
en wat loyaliteit aan Nederland in de praktijk betekent.

Daarbij vind ik het uiterst pijnlijk dat Turkse Nederlanders kunnen meebeslissen
over een regering bijna 3.000 kilometer verderop. Nederland geeft wat dat
betreft dubbele signalen: wel borden langs de weg zetten zodat Turkse
Nederlanders weten waar het stemlokaal is, maar achteraf kritiek uiten op dit
stemgedrag. We moeten scherper gaan nadenken over wat we willen met de Turkse
gemeenschappen, hier en elders in Europa, die in hun moederland mogen stemmen.
Want al die stemmen hebben een ontwrichtend effect, in Duitsland, België en in
Nederland. Waarom zouden we toestaan dat mensen stemmen op een regering van een
land waar ze niet wonen?

Tot slot de Turkse Nederlanders zelf: hoe moeten wij verder na deze overwinning,
na die 73 procent? In Amsterdam organiseerde ik onlangs een Turkse
verkiezingsavond; vertegenwoordigers van alle zuilen deden mee, en gingen met
elkaar in debat. Sommige deelnemers leerden die avond voor het eerst de
spelregel let's agree to disagree. Het is gelukt om te laten zien dat we in
Nederland in gesprek kunnen gaan met elkaar.

We moeten met elkaar blijven praten en als Turkse gemeenschap gezamenlijke
belangen en waarden zien te identificeren, hoe moeilijk dat ook is, nu
islamisten en seculieren soms lijnrecht tegenover elkaar staan. In die
communicatie is geen ruimte voor bedreigingen en intimidaties. De Nederlandse
overheid moet nog duidelijker laten merken dat ze hier niet van is gediend. Dat
vrijheid van meningsuiting ook in de Turks-Nederlandse gemeenschap een harde
voorwaarde is voor een open debat.

En Turkse Nederlanders moeten zichzelf de vraag stellen: hoe wil ik mijn leven
vormgeven, hier in Nederland? Ik ben trots op mijn biculturele roots, maar niet
blind voor discriminatie en uitsluiting in deze samenleving. Soms heb je geen
controle over hoe andere mensen je behandelen. Maar je hebt wel de zeggenschap
over je eigen handelen. Turkse Nederlanders haalden altijd kracht uit hun
ondernemerschap; ik vind het geweldig dat Turken overal handel in zien. Ik wil
die kant van mijn gemeenschap weer zien, en vieren. Echt leiderschap is:
verantwoordelijkheid nemen voor je eigen bestaan, hier, in deze samenleving. Het
betekent richting geven aan jouw eigen leven. Daarvoor heb je uiteindelijk geen
Rutte of Erdogan nodig.

PRESENTATOR EN DEBATLEIDER

Yesim Candan werd in 1975 als kind van Turkse ouders geboren in Rotterdam en
studeerde bedrijfskunde aan de Universiteit Nyenrode. Zij werkt als
dagvoorzitter, presentator en debatleider. In 2011 verscheen haar boek Nederland
Word Wakker.

De jongeren die de straten opgaan met Turkse vlaggen zitten feitelijk vast
tussen twee populistische krachten




Bekijk de oorspronkelijke pagina: ,

LOAD-DATE: 29 June 2018

LANGUAGE: DUTCH; NEDERLANDS

GRAPHIC: Yesim Candan

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              77 of 170 DOCUMENTS



                                 de Volkskrant

                             23 juni 2018 zaterdag

U

SECTION: Opinie zaterdag; Blz. 10

LENGTH: 454 woorden

Schaamte

Ik ben een gewone burger in welvarend Europa, in rijk Nederland. Ik schaam me
voor mijn continent. Mijn politici hebben besloten vluchtelingen te weren want
vol is vol (Voorpagina, 22 juni). Wat is er gebeurd? We zijn niet armer geworden
en het gaat ons goed. Populisme is de norm nu, en we bouwen hoge muren, ook al
zijn ze niet van steen. Ik wil niet in een wit reservaat wonen, ik wil
wereldburger zijn. Wat is welvaart waard als je die niet wilt delen? Ik weet het
even niet op deze vrijdagmorgen, lees mijn krant, zoekend naar hoopgevende
berichten.

Henk de Vries, Amsterdam

WK voetbal

Ik kan er nauwelijks meer naar kijken, terwijl ik toch een voetballiefhebber
was. Wanneer grijpt een coach eens in bij alle pogingen tot manipulatie van de
arbiter. Je wilt de wedstrijd toch winnen omdat je de beste bent in voetballen,
niet in het misleiden van de scheidsrechter? Het voetbal gaat eraan kapot. Wie
wordt de eerste coach die een speler wisselt die voor dood op de grond ligt,
maar na het uitblijven van een fluitsignaal sprintend verhaal durft te halen bij
de scheidsrechter. En dan heb ik het later nog wel eens over het feit dat een
vrije trap gemiddeld een minuut kost en al die andere ergernissen die bij
handbal/ hockey/rugby al lang verleden tijd zijn. Zo zonde!

Meino Rozendal, Heikant

Denk en PvdA

In het artikel 'Denk wilde PVV zwartmaken met nepadvertenties op Facebook' (Ten
eerste, 21 juni) wordt gemeld dat Denk een uit de PvdA voortgekomen partij is.
Dit acht ik een onjuiste voorstelling van zaken. Van 'voortkomen' is sprake
indien een politieke partij, meestal met andere partijen, opgaat in een nieuwe
partij, zoals het CDA is voortgekomen uit KVP, ARP en CHU, en GroenLinks uit
PPR, PSP, EVP en CPN.

In het geval van Denk gaat het om twee Tweede Kamerleden, die in 2014 uit de
PvdA-fractie zijn gestapt omdat ze het niet eens waren met het integratiebeleid
van die partij en toenmalig PvdA-minister Asscher, en sindsdien onafgebroken
prominente PvdA-leden beschimpen en onfrisse methoden jegens andere partijen
betrachten. Van enige verwantschap tussen Denk en de PvdA is dan ook geen
sprake.

Hans Koenen, Amsterdam PvdA-lid tussen 1973 en 2013

Drooglijn

Het blijft merkwaardig dat artikelen over bevolkingsprognoses zich wentelen in
immigratie- en geboorte-/sterfteprocessen in een land dat al sinds zijn ontstaan
afhankelijk is van de 'luimen van het water'. Er loopt een bijna zichtbare grens
door ons land: de 'Drooglijn' van Breda naar Groningen, met nog een inkeping bij
de grote rivieren. Wellicht zou de vraag moeten zijn: 'Hoeveel miljoenen
inwoners zouden ten oosten van die Drooglijn kunnen leven?'

Jan Dirk Dorrepaal, Zevenhuizen (aan de Rotte)




Bekijk de oorspronkelijke pagina:

LOAD-DATE: 22 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              78 of 170 DOCUMENTS



                                 de Volkskrant

                              22 juni 2018 vrijdag

geachte redactie

SECTION: Opinie en Debat; Blz. 23

LENGTH: 661 woorden

Bevrijding

Mooi stuk van Oscar van Gelderen over zijn alcoholverslaving, en hoe hij daar
vanaf kwam (V, 20 juni), op één punt na. Hij zegt: 'wat heerlijk dat ik nuchter
mag blijven. Het is mijn offer waardoor ik goed in het leven zit.' Een offer?
Dat hoeft niet!

Als ervaringsdeskundige (ik vond ook dat ik te veel dronk) kan ik eenieder het
boek Nooit meer een kater van Allen Carr aanraden. Een misleidende titel: het
gaat niet over minderen, maar (schrik niet!) stoppen met drinken. Na lezing
voelt het 'niet meer drinken' (al bijna drie maanden! Probleemloos) niet als een
offer maar, o wonder, als een bevrijding.

Jan Brilman, Groningen

Dronken

Vragen dienen beantwoord, gedrag verklaard, schrijft Oscar van Gelderen in het
bezonken verhaal over zijn 'drooglegging'. Al lezend herinnerde ik me wat Max
Dendermonde, die ook een doordrenkt leven stopzette, zei toen ik hem durfde te
vragen of hij de drank niet mist. 'Jawel', antwoordde hij, 'maar ik ben iedere
morgen dronken van blijdschap dat ik geen kater heb.'

Frans van Lier, Amsterdam

Geslaagd experiment

In het artikel over het experiment onder staatstoezicht met cannabis (Ten
eerste, 21 juni) wordt onder meer ingegaan op de vraag wanneer het experiment
geslaagd is. In de wetenschap is een experiment geslaagd als uit dit experiment
betrouwbare meetresultaten worden verkregen.

Uit het Volkskrantartikel blijkt weer eens te meer dat een experiment in de
media veelal als succesvol wordt gezien als er voldoende gewenste of verwachte
meetresultaten uit worden verkregen. Dit is nogal subjectief. Zo vindt de heer
Knottnerus het experiment al geslaagd als verslaving en overlast niet toenemen.
VVD, CDA en CU zullen daarentegen het experiment geslaagd vinden als blijkt dat
verslaving en overlast wel toenemen.

Piet Jongen, Landgraaf

Ik eis een volksopstand

De energiebelasting op gas moet met 75 procent omhoog. We gaan van 26 cent
energiebelasting per kubieke meter aardgas naar 46 cent per kubieke meter
aardgas, luidt het voorstel van de klimaattafel 'Gebouwde Omgeving' onder
leiding van oud-PvdA-leider Diederik Samsom. Prima. Niet leuk voor mijn
portemonnee. Pijnlijk zelfs. Maar voor de goede (klimaat)zaak moet je iets over
hebben. Dat wil ik ook, als burger neem ik graag mijn verantwoordelijkheid.

Wie schetst echter mijn verbazing dat voor de zakelijke grootverbruikers een
zeer laag belastingtarief geldt. Zij betalen tussen de 1 en 6 cent per kubieke
meter aan energiebelasting. Ook zij moeten meer gaan betalen, vindt Samsom:
procentueel evenveel als de kleinverbruiker. Lees ik dit goed?! Dat houdt in dat
de grootverbruiker straks nog geen 2 cent (1,75 cent) tot minder dan 11 cent (6
cent +75 procent opslag) energiebelasting betaalt. Versus de 'gewone man/ vrouw'
46 cent. Daarmee wordt het verschil tussen klein en groot nog weer groter!

Dit valt niet meer uit te leggen aan Jan(tien) met de Pet. Ik eis een
volksopstand. Wie gaat ons daarin voor?

Irene Hemels, Enkhuizen

'Het kon minder'

Zuster Maria Magdalena van het norbertinessenklooster annex wijnchateau in
Oosterhout heeft inderdaad niet het idioom van de gerijpte wijnkenner (Stekel,
19 juni), maar bescheiden is ze zeker ook niet. Ze moet wel van Groninger komaf
zijn wanneer ze van haar wijn zegt dat 'het slechter kon'. Dat is het
understatement dat elke Groninger gebruikt wanneer iets geweldig goed is,
meestal in de variant 'het kon minder'.

Bob van Dijk, Groningen

Voetbalgenie

Cristiano Ronaldo is geen voetbalgenie. Hij doet de bekende dingen beter,
preciezer, harder. Maar hij doet geen nieuwe dingen. Hij is voorspelbaar.

De Braziliaan Pelé was verrassend, en Abe Lenstra, en Johan Cruyff. En nu doet
Lionel Messi de onverwachte dingen.

Als Ronaldo een vrije trap neemt, ben je niet verbaasd dat hij scoort. Als Pelé,
Lenstra, Cruyff of Messi iets doet, roep je soms vol ongeloof: 'Hè? Hoe is het
mogelijk!' Zij zijn/ waren creatief. Dat is het geniale.

Peter van der Werff, Amsterdam




Bekijk de oorspronkelijke pagina:

LOAD-DATE: 21 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              79 of 170 DOCUMENTS



                                 de Volkskrant

                             21 juni 2018 donderdag

Schandpaal

BYLINE: KEVIN TOMA

SECTION: V RTV; Blz. 16

LENGTH: 628 woorden


Filmtips

Ruim 32 duizend mensen bezochten Amy, over zangeres Amy Winehouse, tijdens het
openingsweekend in de Nederlandse bioscopen. Het was een record voor een
internationale documentaire. En een verdiend succes, want uit een schat aan
bestaand beeldmateriaal stelde regisseur Asif Kapadia een even zorgvuldig als
schokkend portret samen van Winehouse, die gigantisch succes paarde aan enorme
persoonlijke problemen: drugs- en alcoholverslaving, boulimia, foute vriendjes.
De film nagelt de roddelpers aan de schandpaal, maar stelt ook de rol van het
publiek ter discussie.

Amy (Asif Kapadia, 2015)

Canvas, 22.10-00.15 uur.

Pan's Labyrinth


(Guillermo del Toro, 2006) De Mexicaanse regisseur Guillermo del Toro, wiens
film The Shape of Water onlangs met vier Oscars werd bekroond, werkte voor zijn
filmcarrière jarenlang in de make-upwereld. Dat is af te zien aan zijn
magistrale grotemensensprookje Pan's Labyrinth. De film, een fraai vormgegeven
mengeling van animatie en live action, sloeg in 2006 in als een bom en won
tientallen prijzen, waaronder drie Oscars. Begrijpelijk, want het is onmogelijk
je niet te laten meeslepen door de prachtige beelden en het wonderlijke verhaal
van het 11-jarige Spaanse meisje Ofelia (Ivana Baquero) dat anno 1944 opgaat in
een beklemmende fantasiewereld. Het echte leven, de nasleep van de bloederige
burgeroorlog, is nog beklemmender. Bovendien blijkt Ofelia's nieuwe stiefvader
een fascistische legerofficier met sadistische trekjes. Dus vlucht ze naar haar
onderwereld vol elfen, faunen en angstaanjagende reuzenkikkers. Daar krijgt ze
te horen dat haar vader, een koning, op haar wacht. Maar voor ze hem te zien
krijgt moet ze drie gruwelijke taken uitvoeren. Steeds donkerder kleurt het
droomdoolhof en steeds griezeliger worden de gebeurtenissen die zich daar
afspelen. Ondertussen lopen de echte wereld en de onderwereld langzaam maar
zeker in elkaar over. Een overweldigende genremix, die lang nadreunt.

Viceland, 22.00-00.25 uur.

2012

(Roland Emmerich, 2009) Rampenfilmjunkie Emmerich haalt in zijn 2012 alles uit
de kast, of uit de computer. Hele continenten verzakken en complete volkeren
verdwijnen in tsunami's, spatten uiteen in lavastormen, of zakken simpelweg de
opensplijtende aarde in. Los Angeles, Las Vegas, Rome en Rio de Janeiro
verschrompelen in even weidse als gedetailleerde scènes waarin Emmerich heel
zijn erkende meesterschap in het special effects-filmen legt. 2012, het jaartal
werd geleend van ongunstige Maya-voorspellingen, duurt 158 minuten en begint in
2009, als in een diepe kopermijn wordt ontdekt dat ongekend intense
zonne-erupties de aarde van binnenuit warmstralen. Wat doen de wereldleiders
wanneer ze ontdekken dat de wereld op het punt staat verwoest te worden? Alles
angstvallig geheim houden voor het volk. Kunst, dieren en belangrijke mensen
worden gered, en de zitplaatsen op de door de Chinezen te bouwen
overlevingsarken doen een miljard euro per stuk - de gewone man maakt geen
schijn van kans. Hoofdpersonages in 2012 zijn de briljante geoloog Adrian
Helmsley (Chiwetel Ejiofor) die de Amerikaanse president adviseert bij het
naderend onheil, en de gescheiden van zijn gezin levende, weinig succesvolle
schrijver Jackson Curtis (John Cusack). Twee helden, die niet alleen een
cruciale rol zullen spelen bij het redden van de mensheid, maar tussendoor ook
hun privéleven op orde stellen. Het zal allemaal wel; 2012 is vooral leuk
wanneer je zin hebt in een doldwaze kermisrit.

RTL 7, 20.30-23.40 uur.

De familie van Amy Winehouse verleende regisseur Asif Kapadia toegang tot het
archiefmateriaal uit Amy, maar kreeg daar later flink spijt van. Vader Mitch
Winehouse vond dat Kapadia een verkeerd beeld van de familie en zijn dochter
schetste




Bekijk de oorspronkelijke pagina:

LOAD-DATE: 20 June 2018

LANGUAGE: DUTCH; NEDERLANDS

GRAPHIC: Amy Winehouse in Amy.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              80 of 170 DOCUMENTS



                                 de Volkskrant

                             21 juni 2018 donderdag

Gezocht: veilige kluis voor bitcoins

BYLINE: KOEN HAEGENS

SECTION: Ten Eerste; Blz. 7

LENGTH: 733 woorden



HIGHLIGHT: De zoveelste roof van cryptomunten bezorgt de gebruikers hoofdpijn.
Zijn er nu echt weer traditionele banken nodig om bitcoin en ethereum - bijl aan
de wortel van de financiële sector - te bewaren?


cryptomunten diefstalgevaar

Pistoolschoten en hoefgetrappel ontbreken, maar verder zou de reeks brutale
overvallen die de cryptowereld teistert niet misstaan in de betere western.
Dinsdag werd Bithumb beroofd. Hackers ontvreemdden omgerekend ruim 25 miljoen
euro bij de druk bezochte Zuid-Koreaanse beurs, waar bitcoin en andere
cryptomunten worden verhandeld.

Het is de tweede grote digitale overval in amper één week tijd. Eerder was het
eveneens Zuid-Koreaanse Coinrail aan de beurt. Een nog veel grotere diefstal,
ter waarde van zo'n 450 miljoen euro, vond dit jaar plaats bij het Japanse
Coincheck. Mede door de vele berovingen is de waarde van de bitcoin (op dit
moment ruim 5.800 euro) bijna drie keer zo laag als op de absolute piek in
december.

Hoofdpijn


De achterliggende technologie is het probleem niet. Die toont zich vooralsnog
uiterst betrouwbaar. De achilleshiel van de cryptomunten zit hem in de opslag.
Tekenend voor de hoofdpijn die dat oplevert, is een peiling van Maurice de Hond
begin dit jaar. Daarin zegt een meerderheid van de bezitters van bitcoin en
andere nieuwe valuta inmiddels interesse te hebben in een cryptorekening bij hun
eigen, vertrouwde bank. 'We willen geen wildwesttaferelen', zei ook de Britse
crypto-expert David Birch begin deze maand op de drukbezochte Blockchain
Innovation Conference in Utrecht. 'We willen gereguleerde, goed georganiseerde
markten die functioneren.'

Dat betekent niet dat crypto-bezitters machteloos staan tegenover meedogenloze
hackers. Om bitcoins te gebruiken, is behalve een publiek digitaal adres
(vergelijkbaar met het bankrekeningnummer) ook een geheime 'sleutel' nodig. Die
lange reeks cijfers, letters en hoofdletters wordt opgeslagen in een speciale
portemonnee. Zulke wallets zijn er in verschillende soorten en maten. Er zijn
gratis wallet-apps voor op de telefoon, software voor op de computer thuis en
'hardware wallets' als Trezor, die veel weg hebben van een usb-stick.

Veruit het makkelijkste in het gebruik is een 'online wallet' bij een
handelsplatform. Maar dat is ook de onveiligste variant, getuige de roof bij
Bithumb. 'Ik vind het eerlijk gezegd verbazingwekkend als zij werkelijk zoveel
cryptomunten in online wallets hadden staan', zegt Daan Kleiman van Bitonic, een
van de grootste Nederlandse cryptobeurzen. 'Zelf stallen wij zo'n 95 procent in
wallets die niet op internet zijn aangesloten. Zelfs als iemand erin slaagt ons
te hacken, kan die slechts een fractie van het geld buitmaken.'

Het allerbeste zijn de hardware wallets, oordeelt Kleiman, want daar kunnen
hackers niet bij. Aan die apparatuur hangt wel een prijskaartje. Een goede
wallet kost al gauw 100 euro. Bovendien kennen zij dezelfde kwetsbaarheden als
gewone portemonnees. Het ding kan zoek raken, gestolen worden of het huis brandt
af. Bijna mythisch is het verhaal van de Brit James Howells. Die beweert in 2013
per ongeluk de computerschijf te hebben weggegooid waarop hij 7.500 bitcoins had
staan. Het afgraven van de lokale vuilnisbelt heeft vooralsnog niks opgeleverd.


Zelfs wie ijverig back-ups maakt van zijn wallets kent geen honderd procent
zekerheid. Waarheen met de bijbehorende pincodes, wachtwoorden en andere vormen
van beveiliging? Het handgeschreven papiertje waarop die staan, kan ontvreemd
worden of vergaan. Volgens schattingen zijn dan ook voor miljarden euro's aan
bitcoins foetsie. Het is alsof er, in de woorden van een kenner, een 'gezonken
galjoen bomvol goud' op de bodem van de zee ligt. Voorgoed onbereikbaar.

Niet voor niets zijn er zwaarbewaakte kluizen in Zwitserland waar de crypto-adel
de sleutels bewaart tot zijn kapitaal. Het gewone volk moet omkijken naar
goedkopere oplossingen. Zo overweegt de Rabobank onder de naam Rabobit een eigen
cryptowallet te introduceren voor haar klanten. Volgende week wordt de knoop
doorgehakt, laat een woordvoerder weten. Veilig? Misschien wel, maar dat
uitgerekend het vermaledijde financiële establishment uitkomst moet bieden, zal
menig bitcoin-investeerder niet lekker zitten.

Schiphol komt met bitcoin-automaat

Reizigers die vlak voor hun vertrek nog snel van hun laatste euro's af willen,
kunnen die sinds woensdag inwisselen voor bitcoin en ethereum. Schiphol heeft
hiervoor een 'bitcoin-automaat' geplaatst. Het is naar eigen zeggen de eerste
Europese luchthaven die dit doet. Voorlopig betreft het een proef van een half
jaar.




Bekijk de oorspronkelijke pagina:

LOAD-DATE: 20 June 2018

LANGUAGE: DUTCH; NEDERLANDS

GRAPHIC: De technologie achter cryptomunten is het probleem niet. Reizigers op
Schiphol kunnen hun laatste euro's inwisselen voor bitcoins.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              81 of 170 DOCUMENTS



                                 de Volkskrant

                              19 juni 2018 dinsdag

Blauwe kamer

BYLINE: PETER GIESEN

SECTION: Opinie en Debat; Blz. 19

LENGTH: 379 woorden



HIGHLIGHT: Strafbeperking voor agenten is vooral symbolisch. De rechtsgang kan
ook anders verbeterd worden.


Commentaar


Een gewone burger die met geweld wordt geconfronteerd kan weglopen. Een
politieagent niet: hij moet geweld met geweld beantwoorden. Het gebruik van
geweld is gebonden aan instructies. Van een professionele agent mag worden
verwacht dat hij die navolgt, maar dat is soms gemakkelijker gezegd dan gedaan.
Een politieman kan in een onoverzichtelijke situatie terechtkomen waarin hij
beslissingen moet nemen die achteraf ongelukkig uitpakken. Daardoor kan hij in
grote moeilijkheden raken. Een agent uit Kerkrade werd tot twee jaar cel
veroordeeld omdat hij de bijrijder van de verdachte van een ramkraak doodschoot
- in hoger beroep werd hij overigens vrijgesproken.



Mede door deze zaak hebben agenten hebben soms het gevoel dat zij als een
crimineel worden behandeld als zij bij de uitoefening van hun functie een
inschattingsfout maken. Het kabinet wil agenten daarom beter beschermen. Als het
wetsvoorstel voor een stelselherziening geweldsaanwending door de Tweede Kamer
wordt aangenomen, kan een agent in principe niet meer worden vervolgd voor
doodslag, met een maximumstraf van vijftien jaar cel, maar slechts voor
schending van de geweldsinstructie, een delict met een maximumstraf van drie
jaar. Alleen als een agent echt over de schreef gaat, bijvoorbeeld als opzet
wordt bewezen, kan hij voor doodslag worden vervolgd.

De betekenis van het voorstel is vooral symbolisch en psychologisch. In de
praktijk houden de meeste rechtbanken nu al rekening met de bijzondere positie
van de agent. De rechtsgang kan op andere manieren worden verbeterd, onder meer
door een 'blauwe kamer' te formeren, een rechtbank die gespecialiseerd is in
politiezaken, zoals de politie bepleit heeft. Het aantal rechtszaken tegen
politiemensen is gering, waardoor de rechtsgang versnipperd is en de verschillen
in beoordeling tussen rechtbanken groot kunnen zijn. Het gevaar bestaat dat zo'n
blauwe kamer door slachtoffers van politiegeweld, of hun nabestaanden, wordt
beschouwd als een verlengstuk van de politie. Toch is het belangrijk de
expertisezaken te bundelen, zodat agenten kunnen rekenen op een zorgvuldige
behandeling die recht doet aan de moeilijke omstandigheden waarin zij vaak
opereren.

Rechtbanken houden al rekening met agenten




Bekijk de oorspronkelijke pagina:

LOAD-DATE: 18 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              82 of 170 DOCUMENTS



                                 de Volkskrant

                              15 juni 2018 vrijdag

Things Change

SECTION: V Opening; Blz. 14

LENGTH: 203 woorden


roots

american aquarium

new west records/ pias

De albumtitel Things Change verwijst allereerst naar de band van de Amerikaanse
zanger en liedjesschrijver BJ Barham. De mannen met wie hij jarenlang speelde in
het rootszalencircuit, zijn weg. De nieuwe begeleiders rocken Barham ruig en
feilloos naar waar hij wil zijn: ergens in de buurt van de vroege en doorleefde
Bruce Springsteen, dat hoor je al in het geëxalteerd gezongen openingslied The
World is on Fire.

Het wereldleed is het hoofdthema op de plaat, en Barham heeft kennelijk twee
jaar nodig gehad om over de schok van de Trump-verkiezing heen te komen. Barham
vertelt over zijn moeizame leven in het Amerikaanse zuiden en de wanhoop van de
gewone man die Trump katapulteerde: 'Last november I saw firsthand, what
desperation makes good people do.'

In de snelle countryrocker Crooked+Straight zingt Barham met zijn aangename
Springsteen-intonatie over zijn kunstenaarschap. 'I wandered through my twenties
uninspired. I got educated at the end of the bar, and I traded in my youth for
three chords and the truth, and the ring of an electric guitar.' Uit de mond van
Barham klinkt dit erg oprecht. RvG




Bekijk de oorspronkelijke pagina: , ,

LOAD-DATE: 14 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              83 of 170 DOCUMENTS



                                 de Volkskrant

                              15 juni 2018 vrijdag

geachte redactie

SECTION: Opinie en Debat; Blz. 23

LENGTH: 580 woorden

Moralistische economen

In het interview met Paul de Beer en Jelle van der Meer (Economie, 14 juni),
zegt Paul de Beer zich erover te verbazen dat mensen klagen over erfbelasting,
maar niet over alle andere transacties waarbij belasting wordt geheven. Zou hij
zich ook verbazen als mensen zouden klagen als belasting werd geheven over
bijvoorbeeld giften aan goede doelen? Het woord verbazing geeft blijk van dédain
voor mensen en past in het taalgebruik van een moralist.

Verder halen de heren Thomas Piketty aan en de erfenissen van Nederlandse
miljardairs. En ook hier tonen zij zich regelrechte moralisten. Je hoeft geen
miljardair te zijn om graag wat na te laten aan de kinderen. Die wens is een
belangrijk motief voor economisch handelen. Ontmoedig je dat, dan stuur je recht
af op een socialistisch paradijs. Schitterend voor moralistische economen, maar
een ramp voor de gewone burger.

De verbazing van de heren geeft er blijk van dat zij geen oog hebben voor de
menselijke maat en niet als economen maar als moralisten denken.

Willem van Till, Appingedam

Liever beter pensioen


Pensioenfonds Zorg en Welzijn belooft in tv-commercials bij te dragen aan een
betere wereld. Dit kan volgens mij alleen bedoeld zijn als een imagocampagne,
want nieuwe klanten (toekomstige gepensioneerden) kun je er niet mee
binnenhalen.

Nu er voor 2020 een korting van 3 procent op de PFZW-pensioenen wordt verwacht,
zie ik als nimmer geïndexeerde en straks ook nog gekorte zorggepensioneerde
liever dat PFZW bijdraagt aan betere pensioenen.

Cobi Nieuwstad, Gorinchem

Publieke omroep

Hoogleraar mediastudies Mark Deuze zegt dat in Nederland de publieke omroep veel
sterker en dominanter is dan in het buitenland (Ten eerste, 14 juni). Waarop
baseert hij dit? Mijn indruk als kijker is dat in andere landen publieke
omroepen (in Engeland de BBC; in Duitsland de ARD en ZDF; en in Vlaanderen Eén
en Canvas) behoorlijk populair zijn.

In die landen is de kwaliteit van de uitzendingen minimaal gelijkwaardig aan die
van Nederland. Ook wordt er daar meer rijksoverheidsgeld gestoken in de publieke
omroep dan bij ons. In de Europese Unie werd in Duitsland het meest uitgegeven
aan de publieke omroep, namelijk 108 euro per inwoner, Nederland kwam op de
achtste plaats met 55 euro (bron: Follow the Money, 2013).

In ons land is de discussie vertroebeld geraakt door de afschaffing van de
directe kijkgeldheffing in 2001, door minister Zalm. Ineens ging de publieke
omroep denken dat kijkcijfers heilig zijn, en ging het NOS Journaal veel meer
straatinterviews doen, om voeling te houden met de samenleving of zoiets.

Overheid, wees grootmoedig en bezuinig niet nog verder op de publieke omroep.
Publieke omroep, ga voor mooie programma's voor volwassen kijkers.

Jolt Bosma, Haarlem

Kim winnaar

In de kop boven het interview met Korea-deskundige Remco Breuker stond het al:
'Trump is dienstbaar aan Kim Jong-un' (Opinie, 2 juni). Waar in de aanloop naar
Singapore het Trump-kamp sterk de suggestie van het tegendeel wekte door te
melden dat Kim 'om de top had gesmeekt', wijzen de feiten nu in de richting die
Breuker al aangaf. Trump gaf vier zaken toe (top Singapore, bezoek Kim aan de
VS, bezoek Trump aan Noord-Korea, stoppen met jaarlijkse militaire oefeningen).
Kim gaf nul zaken toe en kreeg in Singapore zelfs de kans met een avondwandeling
zijn volk de suggestie te geven als ware hij daar zeer populair. Voorlopig is
Kim de vette winnaar.

Jan Tolsma, Leiden




Bekijk de oorspronkelijke pagina:

LOAD-DATE: 14 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              84 of 170 DOCUMENTS



                                 de Volkskrant

                              11 juni 2018 maandag

Niemand aan de knoppen?

BYLINE: RENÉ CUPERUS

SECTION: Opinie en Debat; Blz. 19

LENGTH: 744 woorden


René Cuperus column


Soms bekruipt me opeens een Joris Luyendijk-gevoel. Die schreef in zijn
bestseller over de wereld van het Grote Geld mooi op hoe hij tot de schokkende
ontdekking kwam dat er tijdens de financiële crisis niemand in de cockpit zat.
'Dit kan niet waar zijn.' We denken als burgers dat de boven ons gestelden alles
goed in de hand hebben en met verstand en wijsheid de wereld besturen, maar stel
nu eens dat dat niet zo is? Dat de samenleving feitelijk aan zichzelf is
overgeleverd? Dat niemand echt aan de knoppen zit? Sterker nog: dat er helemaal
geen knoppen zijn?



Ik had dat gevoel bij die vreselijke varkensbarbecue-actie bij moskeeën van
Pegida. Die is met een sisser afgelopen, maar had ook heel anders kunnen
eindigen. Waar ik me aan gestoord heb, is het gebrek aan politieke moed in deze
affaire. Pegida had door politici/bestuurders tot de orde geroepen moeten
worden. Niet met een laffe openbare-ordemaatregel, maar met een normatieve
interventie. Wat werd de samenleving hier aan zijn lot overgelaten! Zonder enig
moreel leiderschap. In plaats daarvan democratisch ongemak in rechtsstatelijke
mist.

Pegida had aangezegd moeten worden dat hun actie niets met vrijheid van
meningsuiting of demonstratievrijheid van doen heeft. Dat het hier louter gaat
om provocerende belediging en geestelijke brandstichting. Iets wat we in onze
Nederlandse samenleving niet tolereren en ook nooit getolereerd hebben.
Protestanten verbranden hier geen ouwels voor de deur van een katholieke kerk.
Katholieken vernielen geen joodse gebedsrollen bij synagogen en atheïsten hangen
geen 'God is een sprookje'-spandoeken op in kerken. In een moderne, pluriforme
samenleving gelden democratische spelregels van elementair fatsoen en respect,
en die moeten beschermd en verdedigd worden.

Waarom werd hier niet ingegrepen met een principiële stellingname door politici
van naam? Is dat een generatiekwestie van een post-historische
welvaartsgeneratie die nooit echte maatschappelijke conflicten heeft gekend en
deze dus ook niet herkent? Van een postreligieuze generatie die geen antenne
meer heeft voor de emotionele waarde van religie? Niet erg geruststellend.

Politiek en bestuur kunnen zich deze laconieke gelatenheid in de komende tijden
helemaal niet meer veroorloven. We beleven de terugkeer van de rauwe krachten
van de geschiedenis. De liberale wereldorde staat onder hoogspanning en
binnenlands staan sociale cohesie en toekomstvertrouwen onder druk. Deze
politieke generatie zal op de bres moeten om ons samenlevingsmodel overeind te
houden en te verdedigen. Is daarvoor voldoende urgentiegevoel aanwezig?

Er wordt veel lippendienst bewezen aan 'de gewone Nederlander', 'het populisme'
en de nieuwe scheidslijnen in de samenleving - tot vervelens aan toe zelfs -
maar tot wezenlijke politieke en economische koerswijzigingen heeft dat niet
geleid.

Duidelijk is dat er een soort van maatschappelijke vrede rond de islam in het
Westen zal moeten worden geforceerd. Daarvoor is nodig dat er binnen de islam in
Europa een scheidslijn wordt getrokken tussen de anti-westerse politieke islam
en een islam die zich positief verhoudt tot het westerse samenlevingsmodel.
Misschien zelfs wel zoals nu door kanselier Kurz in Oostenrijk wordt
gepraktiseerd. Evenzeer zullen rechtspopulisten kleur moeten bekennen, de
godsdienstvrijheid van een niet-anti-westerse islam moeten accepteren en
extreem-rechtse radicalisering afzweren.

Duidelijk is ook dat de opstand van het populisme vooral een opstand is tegen
nieuwe ongelijkheden en onzekerheden, veroorzaakt door de hyperliberalisering in
de laatste decennia. Gert-Jan Segers had op het ChristenUniecongres gelijk dat
het verkleinen van de sociale kloof daarop het antwoord is. Er is acute behoefte
aan een nieuw sociaal contract van zekerheid en toekomstvertrouwen, met name
voor de niet-hoogopgeleide kant van Nederland.

Minder lippendienst, meer interventies die het verschil maken. De politiek moet
zich bewuster worden van haar eigen naarbinnengekeerdheid, daar waar het
mediapolitiek complex genoeg heeft aan zichzelf en zwelgt in Kamervragen. Waar
de Haagse bestuurstorens de overheids- financiën voor de reële economie houden
en het labyrint van het openbaar bestuur gelijkstellen met de reële samenleving.
Met een lege cockpit zullen we de rauwe krachten van de geschiedenis niet kunnen
beheersen.

We beleven de terugkeer van de rauwe krachten van de geschiedenis




Bekijk de oorspronkelijke pagina:

LOAD-DATE: 10 June 2018

LANGUAGE: DUTCH; NEDERLANDS

GRAPHIC: RENÉ CUPERUS is cultuurhistoricus.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              85 of 170 DOCUMENTS



                                 de Volkskrant

                              5 juni 2018 dinsdag

Stalingrad a/d Amstel

BYLINE: BERT WAGENDORP

SECTION: Ten Eerste; Blz. 2

LENGTH: 583 woorden


Column


Er hebben zich na een tweede sollicitatieronde toch nog 85 kandidaten gemeld
voor het burgemeesterschap van Amsterdam. Nu zijn er volgens de Noord-Hollandse
commissaris van de koning Remkes veertien kanshebbers met ervaring in het
openbaar bestuur. Eind juli moet de gemeenteraad kiezen uit de twee overlevers
van de selectieprocedure en dan gaat het echt los, in de hoofdstad van het land.



Het zou me als inwoner van een rustig provincieplaatsje worst wezen wie er
burgemeester van Amsterdam wordt, als zich daar de komende jaren geen
interessant politiek experiment gaat afspelen, waarin de burgemeester
ongetwijfeld een rol gaat vervullen. Iedereen heeft het dan wel over het
Italiaanse experiment met de populisten van Vijfsterren en Lega, maar intussen
hebben ze in Amsterdam een 'kneiterlinks' college gekregen.

Ze hebben daar wel eerder linkse meerderheidscolleges gehad, tussen 2006 en 2010
nog met PvdA en GroenLinks en in 1974 zelfs met de communisten. Maar dat waren
andere tijden. Nu is Amsterdam met GL, PvdA, SP en D66 een links eiland - zelfs
in overwegend linkse steden als Utrecht en Groningen zit de VVD in het college
om te voorkomen dat de betreffende enclaves veranderen in Hollandse Venezuela's.
Alles is relatief, en in een tijd en een land waarin rechts-conservatisme de
boventoon voert, is het Amsterdamse college kneiterlinks, om niet te zeggen
radicaal en extreem-links. De revolutie dreigt.

Afgelopen zaterdag stond in De Telegraaf - nu eindelijk ook een verzetskrant -
een artikel van Bert Dijkstra. Die had zich Amsterdam in gewaagd en vatte de
situatie die hij aantrof samen: autohaat, regelzucht, kraaktolerantie,
toeristennijd en wetteloze jungle. Ik ken Bert nog van vroeger, toen was hij ook
al goed in kernachtige formuleringen waarom je altijd hartelijk kon lachen.
Voortaan heet Amsterdam in de krant van wakker Nederland Stalingrad aan de
Amstel, een republikeinse vrijstaat waar fatsoenlijke hardwerkende burgers én de
laatste Telegraaf-abonnees het leven onmogelijk wordt gemaakt.

In Amsterdam worden de autobezitters de stad uitgepest met parkeertarieven die
direct gericht zijn op je faillissement, en anders wel door als dollemannen
fietsende illegalen op weg naar hun kraakpand. Alle daken liggen er straks vol
met zonnecollectoren omdat Amsterdam van de Grote Roerganger Groot Wassink
zonodig de groenste stad van Europa moet worden. Toeristen worden verdreven naar
Marken en de Keukenhof en ondernemende vastgoedtypes als Bernard van Oranje
zullen elders een goed heenkomen moeten zoeken, achernagezeten door SP-wethouder
van wonen Ivens, die zijn biografie op de SP-site veelzeggend genoeg eindigt met
'Leve de republiek!'

Niet voor niets luidde premier Rutte op het laatste VVD-congres de noodklok:
Amsterdam valt ten prooi aan de links-elitaire deftige bakfietsenmaffia. Het
moet niet veel gekker worden of het leger grijpt in, desnoods laat Rutte
onwillige generaals fusilleren.

En dan komt er dus waarschijnlijk ook nog een retelinkse vrouwelijke
burgemeester, wat ongetwijfeld pas het begin is van de diversiteitsgolf die de
stad als een mokerslag zal treffen. In Haarlem hebben ze regenboogzebra's,
begreep ik, maar in Amsterdam zullen ze niet rusten voor ze een continue
regenboog boven de stad hebben gecreëerd, als symbool van de nieuwe tijden.

Dat fascinerende experiment ga ik met minstens evenveel belangstelling volgen
als dat in Rome en omstreken.

Kraaktolerantie, autohaat en wetteloze jungle




Bekijk de oorspronkelijke pagina:

LOAD-DATE: 4 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              86 of 170 DOCUMENTS



                                 de Volkskrant

                              5 juni 2018 dinsdag

Jordaanse koning kiest voor zijn volk

BYLINE: ANA VAN ES

SECTION: Ten Eerste; Blz. 5

LENGTH: 742 woorden



HIGHLIGHT: Hoe bezweer je als Arabische leider een onverwacht volksprotest? In
Jordanië valt koning Abdullah II zijn premier af en geeft de demonstranten
gelijk: die nieuwe belastingwet moet op de schop.


Analyse: Protesten in Jordanië


Sinds een week gebeurt in Jordanië iets ongewoons: honderden burgers - zondag
zelfs duizenden - trekken aan de randen van de dag naar het paleis van de
premier in Amman. De demonstranten dragen spandoeken waarop staat dat de
Jordaanse burger 'geen pinautomaat' is. Ze schreeuwen slogans als: 'Wij komen'
en: 'Einde oefening, regering van dieven'.



In veel landen in het Midden-Oosten zijn politieke protesten aan de orde van de
dag. Maar niet in Jordanië, dat zichzelf ondanks de ligging pal naast Irak en
Syrië aanduidt als een 'eiland van stabiliteit.' Dat stempel is geheel terecht:
de laatste grote terreuraanslag is alweer ruim dertien jaar geleden,
westerlingen kunnen er nog steeds met vakantie en de Arabische Lente ging aan
dit land voorbij.

Grootschalige demonstraties in Amman springen daarom in het oog. Dreigt er nu
regime change?

Niet als het aan de machtigste man van het land ligt, koning Abdullah II (56).
De monarch toonde maandag een fraai staaltje van crisisbeheersing: hoe je als
Arabische leider zonder geweld een opstand in de kiem kunt proberen te smoren.

Steen des aanstoots is een wet om de inkomstenbelasting te verhogen. Jordanië,
een arm land en tegelijkertijd een cruciale westerse partner in de strijd tegen
islamitisch terrorisme, draait op buitenlands hulpgeld. De Amerikaanse president
Trump laat elk jaar ruim een miljard dollar overmaken aan Amman. Traditioneel
wordt er dankzij dit hulpinfuus nauwelijks belasting geheven. In Jordanië
betaalt slechts 5 procent van de gezinnen belasting.

Maar dat kan niet meer uit. De staatsschuld is torenhoog, de Wereldbank klaagt,
het IMF is er klaar mee, de werkloosheid bereikt bijna 20 procent. Daarom is de
regering van premier Hani Mulki begonnen met het invoeren van een pakket
impopulaire maatregelen: ook gezinnen met een laag inkomen moeten voortaan
belasting betalen. Daarnaast wordt er voortaan btw geheven.

De nieuwe belastingplannen, hoe ogenschijnlijk bescheiden ook, brengen de
bevolking in rep en roer. Nu al ligt het gemiddelde inkomen onder de 10 duizend
dollar per jaar. Jordanië is het armste land in de internationale coalitie tegen
terreurorganisatie Islamitische Staat. Tegelijkertijd is Amman een van de
duurste Arabische steden om te wonen. Voor de gewone bevolking is het schrapen
om rond te komen.

De volkswoede begon te broeien toen eind vorig jaar levensmiddelen duurder
werden als gevolg van de nieuwe btw-heffing. Al gauw bereikten de nieuwe
belastingen de keuken. Het Washington Institute becijfert dat het populaire
nagerecht knafeh - een toffee-achtige substantie die vooral geschikt is om oude
vullingen mee uit te trekken - in prijs omhoog schoot van 6 naar 9 dollar per
kilo.

Toen vervolgens het gerucht ging dat ook mansaf, het nationale gerecht van
lamsvlees met jameed (harde yoghurt), in prijs omhoog zou gaan, zag de
regering-Malki zich genoodzaakt om in een advertentie de btw-heffing uit te
leggen: nee, misverstand, uw mansaf wordt niet duurder.

Maar het kwaad was geschied.

Hoewel Jordanië een gekozen parlement en een premier kent, is de echte politieke
macht in handen van koning Abdullah II. De internationale partners van Jordanië
piekeren er niet over om serieus aan te dringen op politieke hervorming: zij
doen graag zaken met de koning, die uitstekend Engels spreekt en ook nog eens
met Israël door een deur kan.

Koning Abdullah II weet hoe hij moet omgaan met protesterende onderdanen. Niet
door ze dood te martelen, zoals ze in buurland Syrië doen, maar door ze gelijk
te geven.

Die nieuwe belastingwet? Zeer kwestieus, stelde hij dit weekeinde in een
interview. Een wet moet geen 'last voor de mensen' zijn. De economische crisis,
die komt door de oorlog in de buurlanden. Daar moet de gewone man niet voor
bloeden.

Maandag herhaalde de koning het kunstje waarmee hij in 2011 wist te voorkomen
dat de Arabische Lente oversloeg naar Jordanië: in ijltempo verving hij zijn
premier. Hani al-Mulki heeft plaatsgemaakt voor een van zijn ministers, Omar
al-Razzaz, een econoom die bij de Wereldbank heeft gewerkt.

De vraag is of de bevolking zich hiermee tevreden laat stellen. Deze week staan
nieuwe demonstraties gepland. Maar tot zover lijkt koning Abdullah II in zijn
poging geslaagd: zijn positie als staatshoofd staat vooralsnog nergens ter
discussie.

Het buurland van Syrië noemt zich terecht 'een eiland van stabiliteit', dat is
te danken aan Abdullah II




Bekijk de oorspronkelijke pagina:

LOAD-DATE: 4 June 2018

LANGUAGE: DUTCH; NEDERLANDS

GRAPHIC: Demonstranten in de Jordaanse hoofdstad Amman worden zaterdag door
oproerpolitie tegengehouden.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              87 of 170 DOCUMENTS



                                 de Volkskrant

                              2 juni 2018 zaterdag

Zoete broodjes bij de bakker

BYLINE: EVA HOEKE

SECTION: Magazine Rubrieken; Blz. 6, 7

LENGTH: 352 woorden



HIGHLIGHT: Het is Eindelijk Weekend. Schrijver Daan Heerma van Voss (32) en zijn
vriendin Doortje (26) ontbijten bij de Marokkaanse bakker.


Eindelijk Weekend


'Mijn zaterdagritueel', schreef de schrijver van tevoren, 'is met mijn geliefde
koffie drinken bij de Marokkaanse bakker, daar broodjes eten, zeuren over
joggers en zodanig slijmen tegen de eigenaar dat hij me zal opnemen in de
fotogalerij. Tot nu toe niet gelukt.'



Voor wie het naadje van de kous wil: die geliefde is Doortje Smithuijsen,
journalist voor NRC en Vrij Nederland, beeldschoon. Die koffie is een dubbele
espresso (hij) en een koffie verkeerd (zij), die broodjes zijn een
spinaziepannenkoek en een harcha en de zaterdag is 'de enige dag van de week dat
er niet op horloges wordt gekeken.' Duidelijk.

Dan, die Marokkaanse bakker. Dat is een wat gruizige mediterraan op de
Amsterdamse Haarlemmerdijk, last man standing in een volledig verhipte buurt en
daarmee het wonderlijke clubhuis van djellaba's en kortgerokten, want hier
koffie drinken is een statement maken. Eentje tégen lattes van 5 euro, tegen
opengeslagen laptops en vóór De Telegraaf, de enige krant waar ze op zaterdag
zin in hebben. Daan: 'Het is op een prettige manier ontnuchterend. Als schrijver
denk je soms dat de wereld is ontstaan uit romans en zal sterven in romans, maar
wat Nederland bezighoudt, is het uitsterven van de afhaalchinees.'

Wat hém bezighoudt, zijn de ruim vierhonderd portretten aan de azuurblauwe muur.
Kijk, hier hangt Coby, Daans oude montessorilerares, en dat daar is Bianca Tan
van stadszender AT5. Hartstikke leuk. Maar waarom hangt hí­j er nog niet? Daan,
peinzend: 'Voor mij is het de beste metafoor voor de hemel: je hebt geen idee
wie wordt uitgekozen en je doet je best om in het gevlij te komen van een man
met een baard, maar í­ets werkt er niet.' Goed nieuws: Joep, buurtbewoner en
maker van de portretten, zit toevallig een tafeltje verderop. Vertel, wat moeten
Daan & Doortje doen om hier ook te hangen? Joep: 'Honderd aaneengesloten dagen
koffie drinken.' Dan, grijnzend: 'En dan nóg moeten ze op hun knieën.'

Kijk, da's de wraak van de gewone man.

Daan Heerma van Voss' nieuwe roman Noem het liefde ligt nu in de winkel.




Bekijk de oorspronkelijke pagina: , ,

LOAD-DATE: 1 June 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              88 of 170 DOCUMENTS



                                 de Volkskrant

                             31 mei 2018 donderdag

Jongeren beseffen niet hoe vredig ze leven dankzij Mandela

BYLINE: WIM BOSSEMA

SECTION: Opinie en Debat; Blz. 23

LENGTH: 863 woorden



HIGHLIGHT: Nelson Mandela zou dit jaar 100 zijn geworden, een reden voor
herdenkingen en symposia. Vrijdag spreekt biograaf Tom Lodge in Leiden.


De avond voor Mandela's 100ste geboortedag, 18 juli, geeft Barack Obama een
lezing in Johannesburg. In Leiden (waar Mandela een eredoctoraat kreeg) spreekt
op 1 juni biograaf Tom Lodge op een Mandela-evenement georganiseerd door het
Afrika-Studiecentrum, de VU en de Zuid-Afrikaanse ambassade. De Brit Lodge (67)
is hoogleraar politicologie aan de Ierse universiteit van Limerick; daarvoor
doceerde hij lange tijd aan de Zuid-Afrikaanse universiteit van Witwatersrand
(1978-2005).

Uw 'Mandela, a critical life' verscheen in 2006. Hoe ziet u zijn rol nadien tot
zijn dood op 5 december 2013?


'Hij was al behoorlijk oud en kwetsbaar toen hij in 1999 afscheid nam als
president. Hij richtte een stichting op om zijn nalatenschap te beheren, met een
open toegankelijk archief met cruciale documenten, vooral over zijn
activistische jaren voor zijn gevangenschap (1962-1990). Hij zette zich aan zijn
memoires, maar dat liep vast en is pas onlangs door zijn medewerker Mandla Langa
afgemaakt. Mandela heeft in die tijd enkele keren contact met me opgenomen om
details te controleren, maar ik heb hem niet persoonlijk kunnen interviewen,
omdat zijn secretaresse hem terecht streng afschermde.

'Hij speelde vooral een ceremo- niële rol, draafde af en toe op om zijn partij,
het Afrikaans Nationaal Congres, wat geloofwaardigheid te geven. Dat gaf op
mysterieuze wijze een gevoel van zekerheid, zeker bij de witte Zuid-Afrikanen:
zolang Mandela nog leeft, zijn we veilig.

'Zijn belangrijkste verdienste in die jaren is dat hij opkwam voor aidspatiënten
en Zuid-Afrikanen besmet met hiv. Anders dan veel ANC-leiders doorbrak hij het
stigma - dat was zijn laatste politieke actie. Ik vind ook dat hij een wijze les
heeft gegeven door het bij één termijn als president te houden. Hij was
natuurlijk oud, maar hij zette ook een precedent: de president is niet
onaantastbaar maar dient de natie. Het is opvallend dat niet één president na
hem de hele rit kon uitzitten.'

Onder jongeren in Zuid-Afrika klinkt nu juist veel kritiek op Mandela: dat hij
toekeek hoe zijn opvolgers er een puinhoop van maakten en zelf te druk was met
internationale beroemdheden. Begrijpt u dat gevoel?

'Mandela had lang een messianistische uitstraling, maar de jongeren van nu
hebben die tijd niet meegemaakt. Ze groeiden op na het eind van de apartheid en
de eerste vrije verkiezingen in 1994. Dat was een tijd van heel hooggespannen
verwachtingen die lang niet allemaal werden waargemaakt. Ze beseffen niet dat ze
in een relatief vreedzame tijd leven, hoe machtig het apartheidsregime militair
gezien was en hoe moeizaam de onderhandelingen tot compromissen hebben geleid.
Zij kijken om zich heen en zien dat bijna alle armen nog steeds zwart zijn en de
blanken bijna allemaal rijk. Dat er nu ook een flinke klasse van welgestelde
zwarte burgers is ontstaan, zal geen indruk op je maken als je in een krot in
Soweto woont.

'Het ANC heeft veel onverstandige beslissingen genomen. Zo had de regering meer
geld moeten steken in landhervorming, maar dat waren geen besluiten van Mandela.


'Dat Mandela graag met popsterren omging, irriteert sommige mensen, maar ik denk
dat hij er goed aan deed. Hij had er plezier in en kreeg dingen van hen gedaan,
maar hij bleef bescheiden en vergaarde geen persoonlijke rijkdom. Bovendien
genoot hij er ook van om 'gewone' burgers te ontmoeten, zoals babbelen met
meisjes uit de buurt. Misschien had hij meer tijd kunnen besteden met de echt
arme zwarten in de townships; dat deed zijn ex-vrouw Winnie beter, die was vaak
snel ter plekke als er een brand was in een krottenwijk. Maar over het algemeen
was Mandela's grote kracht dat hij alle Zuid-Afrikanen het gevoel van een
gedeeld burgerschap heeft gegeven.'

Nu is Cyril Ramaphosa president. Is dat na Zuma een terugkeer naar de
Mandela-tijd?

'Het is geen geheim dat Mandela Ramaphosa het liefst als zijn directe opvolger
had gezien. Maar de ANC-top wilde Thabo Mbeki. Ramaphosa was Mandela's
rechterhand tijdens de onderhandelingen met het blanke bewind. Maar hij staat nu
voor een heel andere situatie. Het ANC wordt uitgedaagd door een veel sterkere
en radicalere oppositie. In het kabinet heeft hij te maken met veel
tegenstanders uit het Zuma-kamp. De ANC-top is aangetast door frauduleuze banden
met zakenlieden, corruptie en patronage. Zuma was niet de rotte appel, hij was
het symptoom van verloedering. Ramaphosa heeft heel veel steun nodig. Over twee
jaar zijn er verkiezingen, dan zullen we zien of hij die heeft.'

Barack Obama houdt de toespraak voor de honderdste geboortedag. Heeft hij
Mandela's fakkel overgenomen?

'De gelijkenis tussen de twee is wel frappant. Beiden leidden regeringen gericht
op verandering en ze stuitten op vergelijkbare belemmeringen bij wat ze konden
bereiken. Beiden kregen kritiek van aanhangers die meer resultaten hadden willen
zien. Maar ze hadden ook allebei moreel gezag en glamour. Obama heeft ook een
maatschappelijke stichting na zijn presidentschap opgezet, en inderdaad: hij is
nog jong. Eens horen wat hij gaat zeggen.'

Nelsonmandela.org. Activiteiten in Nederland: zammagazine.com

Jongeren beseffen niet hoe

vredig ze leven dankzij Mandela




Bekijk de oorspronkelijke pagina:

LOAD-DATE: 30 May 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              89 of 170 DOCUMENTS



                                 de Volkskrant

                              29 mei 2018 dinsdag

President Italië benoemt eigen interim-premier

BYLINE: JARL VAN DER PLOEG

SECTION: Ten Eerste; Blz. 4, 5

LENGTH: 1009 woorden



HIGHLIGHT: De voormalig IMF-econoom Carlo Cottarelli (64) is maandag door de
Italiaanse president Sergio Mattarella gevraagd een overgangskabinet te vormen
en 'begin 2019' nieuwe verkiezingen uit te schrijven.


Mattarella weigerde zondagavond een eurosceptische minister van Financiën aan te
stellen, waarmee er een definitief einde kwam aan de formatie van een
regeringscoalitie tussen de populistische Vijfsterrenbeweging en de
extreem-rechtse Lega.

Nu is een land dat 65 regeringen versleet in zeventig jaar tijd gewend aan een
zekere vorm van chaos, maar wat er maandag gebeurde, ging zelfs voor Italiaanse
begrippen ver. De Vijfsterrenbeweging vroeg om een gerechtelijke
afzettingsprocedure van de president en riep burgers op allemaal een Italiaanse
vlag buiten te hangen als vorm van protest.



De Lega verordonneerde haar burgemeesters het staatsieportret van Mattarella uit
's lands gemeentehuizen te verwijderen. Op internet ontving de president
meerdere doodsbedreigingen, de beurs in Milaan sloot met rode cijfers en de
spread (het verschil tussen de rente op 10-jarige Italiaanse staatsobligaties en
op Duitse) steeg tot het hoogste niveau in vijf jaar tijd. Kortom: chaos.

Dat zal de komende dagen naar verwachting niet minder worden. Zodra Cottarelli
zijn ministersploeg rond heeft, zal hij door de president worden beëdigd als
premier. Voor hij echter kan gaan regeren, moet hij een verplichtte
vertrouwensstemming in het parlement ondergaan. De kans dat hij die
vertrouwensstemming overleeft, is miniem.

De Vijfsterrenbeweging en de Lega zullen zeker tegenstemmen, maar ook rechtse
partijen als Forza Italia en Fratelli d'Italia zullen dat voorbeeld
waarschijnlijk volgen. Dat betekent dat Cottarelli demissionair verder moet en
er in september of oktober nieuwe verkiezingen volgen.

Die verkiezingen zouden het mogelijk afschaffen van de euro zomaar eens als
hoofdthema kunnen hebben. Dat was immers het onderwerp waarop de Italiaanse
'Regering van Verandering' zondagavond stukliep. De twee coalitiepartners, de
extreem-rechtse Lega en de populistische Vijfsterrenbeweging, eisten dat de
81-jarige anti-euro-econoom Paolo Savona hun nieuwe minister van Financiën zou
worden. De Italiaanse president Sergio Mattarella weigerde dat.

In een zeven minuten durende verklaring legde president Mattarella zondag uit
dat Savona, die de euro ooit een 'historische vergissing' noemde, het land
mogelijk kon schaden omdat hij Italië de euro uit zou duwen, ook al stond dat
niet in het officiële regeerakkoord.

'Onze deelname aan de euro is een fundamentele keuze', zei Mattarella daarover.
'Als we die keuze ter discussie willen stellen, moeten we dat op een open en
serieuze manier doen.'

In de Italiaanse krant Corriere della Sera gaf Lega-leider Salvini maandag al
kort gehoor aan die oproep: 'De komende verkiezingen zullen een heus referendum
worden; een volksraadpleging over wie een vrij Italië wil en wie een Italië van
dienaars en slaven wil.' Hij noemde Italië economisch bezet door Duitsers en
eurocraten. 'Dat pik ik niet langer!'

President Mattarella heeft het constitutionele recht ministers te weigeren -
iets wat bovendien wel vaker is gebeurd in politiek Italië.

De vraag die veel commentatoren zich maandag echter stelden was: waarom hielden
beide coalitiepartners zo stellig vast aan Savona? Ze wisten immers dat hun
regering daardoor nooit van de grond zou komen. Hadden zij hun plannen niet
kunnen uitvoeren met een andere minister van Financiën?

Het antwoord op die vraag laat zich raden, vooral omdat de twee coalitiepartijen
het etaleren van hun woede momenteel verkiezen boven het geven van een sluitende
uitleg. Wat waarschijnlijk echter een rol heeft gespeeld is de openlijke druk
vanuit het buitenland om Savona niet te aanvaarden.

Voor zowel de Lega als de Vijfsterrenbeweging - twee partijen die continu
benadrukken nooit hun oren te laten hangen naar Noord-Europese leiders, Brussel
of de financiële markten - zou het bijna onmogelijk zijn geweest aan hun kiezers
uit te leggen waarom ze dat nu toch hebben gedaan.

Dat hoeft nu niet. Sterker nog: ze hebben sinds vandaag een extra argument om
nieuwe stemmen mee te winnen. Het aambeeld waar beide anti-systeempartijen al
jaren op hameren - dat het politieke establish-ment in Rome niet luistert naar
het gewone volk - is sinds zondagavond immers bewezen.

De Lega en de Vijfsterrenbeweging kregen gezamenlijk meer dan 50 procent van de
stemmen, onderstreepten ze maandag keer op keer, maar die democratische
meerderheid werd in de wind geslagen door een niet door het volk gekozen
president. Niet voor niets riep de Vijfsterrenbeweging zondagavond nog op een
gerechtelijke afzettingsprocedure te beginnen tegen Mattarella - iets wat
normaal alleen gebeurt in geval van hoogverraad.

Een derde argument om tegen wil en dank vast te houden aan Savona, geldt vooral
voor Matteo Salvini van de Lega. Hij wist: als de onderhandelingen klappen, zijn
nieuwe verkiezingen dichtbij. Dat zou wel eens heel gunstig kunnen uitpakken
voor de Lega. Salvini's partij kreeg tijdens de verkiezingen van 4 maart 17
procent van de stemmen, maar sindsdien is zijn populariteit alleen maar
toegenomen. Volgens recente peilingen zou hij momenteel op een kwart van de
stemmen kunnen rekenen.

Bovendien maakte de Lega in aanloop naar vorige verkiezingen deel uit van een
rechtse lijstverbinding met twee andere partijen: Fratelli d'Italia en Forza
Italia. Gezamenlijk haalde die lijstverbinding 37 procent van de stemmen. In
Italië is, dankzij een ingewikkeld opgezette kieswet, 40 procent van de stemmen
voldoende om met een meerderheid te mogen regeren.

Matteo Salvini weet: bij nieuwe verkiezingen is de kans aanwezig dat die grens
nu wel wordt geslecht en dat hij in dat geval zelf premier mag worden.

Politieke crisis Italië

Het politieke spektakel in Italië heeft weer een nieuwe wending genomen: de
president stelt zelf een overgangs-regering in, die verkiezingen moet houden. De
twee populistische partijen, boos omdat hun kandidaat Financiën een veto kreeg,
zijn al in campagnestemming.

Matteo Salvini leider van de rechts-populistische Lega

De verkiezingen worden een referendum: wie een vrij Italië wil en wie een Italië
van dienaars en slaven wil




Bekijk de oorspronkelijke pagina: ,

LOAD-DATE: 28 May 2018

LANGUAGE: DUTCH; NEDERLANDS

GRAPHIC: Carlo Cottarelli, Italië's kandidaat-premier voor een tijdelijk
zakenkabinet, op weg naar de persconferentie op het presentiële paleis in Rome.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              90 of 170 DOCUMENTS



                                 de Volkskrant

                              25 mei 2018 vrijdag

Fiscale kloof tussen één- en twee- verdieners blijft groeien

BYLINE: YVONNE HOFS

SECTION: Ten Eerste; Blz. 14, 15

LENGTH: 358 woorden



HIGHLIGHT: Na Henk en Ingrid hebben ook Arnold en Anita nu een voorvechter op
het Binnenhof, en wel SGP-Kamerlid Chris Stoffer. Hij introduceerde het stel
donderdag in de Tweede Kamer als prototype van de fiscaal gemangelde kostwinner.
Zoals Geert Wilders zich al jaren inzet voor de gewone Nederlanders Henk en
Ingrid, maakt Stoffer zich hard voor de ploeterende Anita en haar doodzieke man
Arnold.


'Anita moet in haar eentje de kost verdienen en veel extra diensten te draaien,
omdat Arnold te ziek is om te werken', hield Stoffer de Kamer voor tijdens een
debat over de hoge belastingdruk voor eenverdieners. 'Vergelijk hun situatie
eens met die van een ander echtpaar: hij een duurbetaalde jurist en zij vindt
het leuk ook een paar dagen te werken. Dan is het toch onrechtvaardig dat Arnold
en Anita relatief meer belasting betalen?'



De SGP trekt en sleurt al jaren aan kabinetten om de belastingdruk voor
eenverdieners (de hoofdmoot van de SGP-achterban) omlaag te krijgen. Met bitter
weinig succes, want het verschil in belastingdruk (het deel van het inkomen dat
opgaat aan belastingen) tussen kostwinnergezinnen en tweeverdieners neemt al
zeker twaalf jaar toe. Het is nu al 5 procentpunt, berekende het Centraal
Planbureau in februari. Bij ongewijzigd beleid zal die kloof verder groeien naar
7 procentpunt.

Als hij medestanders hoopte te mobiliseren, had Stoffer zijn eenverdieners slim
gekozen. Voor een sappelende vrouw die noodgedwongen kostwinner is komt ook de
linkse oppositie graag in het geweer. Dat geldt niet voor het type kostwinner
waar de SGP eigenlijk voor strijdt: gereformeerden van wie de echtgenote uit
principe niet werkt. Voor die bijbels gemotiveerde eenverdieners lopen seculiere
politici veel minder warm.

De Kamerleden van PvdA, GroenLinks en SP verklaarden zich in elk geval volmondig
solidair met Arnold en Anita. Met Stoffer verzochten zij staatssecretaris Menno
Snel van Fiscale Zaken iets te doen om hun belastingjuk te verlichten. Arnold en
Anita bestaan trouwens echt. 'Het is een echtpaar uit Zeeland. Zij hebben ons
een heel schrijnende brief gestuurd', zegt de SGP'er.

Arnold en Anita konden het hart van staatssecretaris Snel niet vermurwen. De
D66'er zei tegen de Kamer dat ook dit kabinet wil dat Nederlandse vrouwen (meer)
uit werken gaan. De fiscale bevoordeling van tweeverdieners is dus bewust.
Stoffer moest het doen met Snels vage toezegging dat hij nog eens zou kijken
naar de gevolgen voor de lage inkomens onder de werkende eenverdieners.




Bekijk de oorspronkelijke pagina: ,

LOAD-DATE: 24 May 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              91 of 170 DOCUMENTS



                                 de Volkskrant

                              19 mei 2018 zaterdag

Monarchie geeft onze samenleving een solide basis

BYLINE: MARJON BOLWIJN

SECTION: Opinie zaterdag; Blz. 4

LENGTH: 809 woorden



HIGHLIGHT: Politiechef José Rooijers (54) veranderde van standpunt over het
koningshuis.


180 graden

Oude standpunt

'Het koningshuis heeft niet veel meerwaarde, anders dan feestvieren op
Koningsdag. Het kost de maatschappij vooral veel geld en wat krijgt de gewone
burger ervoor terug? Het is een afstandelijk, nutteloos instituut. Met die
opvatting ben ik opgegroeid. Ik kom uit een rood nest. Goed doen, voor elkaar
zorgen, daar draait het om. Met een vader als maatschappijleraar werd er thuis
aan tafel veel gediscussieerd. Mijn ouders waren kritisch op institutionele
organisaties en toetsten die op de waarde ervan voor de maatschappij. Aan het
koningshuis had de samenleving niets, vonden zij. Ik ben dus bepaald niet
Oranjegezind opgevoed.'

Het kantelpunt


'Op de dag van de vuurwerkramp in Enschede, op 13 mei 2000, had ik als officier
van dienst bij de politie late dienst. Na de tweede knal in de
vuurwerkopslagplaats was ik snel ter plaatse om met collega's de hulpverlening
te organiseren. In de nabijgelegen woonwijk kwamen door de brand na de explosie
23 mensen om het leven, onder wie vier brandweerlieden. Het vuurwerk knetterde
in de lucht, er hingen zware rookwolken boven de stad. Bebloede en gewonde
mensen renden weg. Het was een chaotische toestand. We wisten niet of er nog
meer explosies zouden volgen. De ramp kwam voor mij ook persoonlijk dichtbij
omdat er collega's in die wijk woonden: zouden zij onder de slachtoffers zijn?

'Zo rond 4 uur in de nacht stuurde de commandant mij naar huis. Hij zei dat ik
de volgende ochtend koningin Beatrix moest rondleiden op de rampplek en daarom
een paar uur moest gaan slapen. Ik wond mij op: we zijn nog mensen kwijt, hebben
nog niet alle stoffelijke overschotten geborgen, er is nog zoveel te doen,
waarom moet nu al de koningin komen kijken? Ik ging naar huis, maar deed geen
oog dicht.

'De volgende ochtend inspecteerde ik de route langs de rampplek die ik met de
koningin zou lopen. Ik zat nog in een hulpverleningsroes en wilde liever aan het
werk. Nadat de koningin uit de auto was gestapt en we elkaar hadden begroet,
bood ik haar een mondkapje aan. Dat weigerde ze, omdat ik er ook geen op had.
Dat vond ik bijzonder. Er was meteen contact van mens tot mens. In de stoet van
hoogwaardigheidsbekleders die meeliepen was de koningin geheel gefocust op mij.
Ze wilde alle feiten weten omdat ik op de rampplek had gewerkt. Ook vroeg ze hoe
ik alles had beleefd. Ze was oprecht geïnteresseerd en vroeg door.

'Op een gegeven moment kreeg ik op mijn telefoon een naar bericht door. Ik was
van slag en dat pikte de koningin op. Ze sloeg een arm om mij heen. Ik voelde
zo'n oprechte betrokkenheid dat ik mij daadwerkelijk gesteund voelde. Met haar
gebaar verkleinde de koningin de afstand en was ze niet meer het instituut waar
ik het koningshuis altijd voor had aangezien. Zoals zij met mij omging paste
niet in het beeld dat ik had van een koningin. Ze wilde ook zonder pers met
slachtoffers en andere hulpverleners praten. Ik zag daar hetzelfde gebeuren:
opnieuw nam ze alle tijd om te luisteren en iedereen voelde zich gesteund door
haar oprechtheid.

'In 2010 was ik bij haar thuis uitgenodigd voor de presentatie van een boek over
bijzondere ontmoetingen met de koningin. Beatrix zei mij dat ik het niet zo leuk
vond dat ze de dag na de vuurwerkramp langskwam. Ik schrok, vertelde dat er nog
zoveel te doen was, en dacht: wat een scherp waarnemingsvermogen!'

Nieuwe standpunt

'Het stabiele politieke klimaat in Nederland hebben we mede te danken aan ons
koningshuis. Onze monarchie zorgt voor een solide basis in onze samenleving. Het
koningshuis is er altijd, waardoor we niet afhankelijk zijn van politieke
grillen. Het is een onafhankelijk instituut, waardoor je weet dat achter de
belangstelling voor burgers nooit een politieke agenda schuilgaat.

'De koninklijke familie is vooral belangrijk bij grote gebeurtenissen. Met hun
aanwezigheid bij een groot sporttoernooi of na een ramp en het tonen van
oprechte betrokkenheid, dichten zij de kloof tussen de instituties en de
behoeftes van burgers. Ze zijn er als het ertoe doet, zonder politieke lading.
Zij zijn waardevol als samenbindende factor in onze samenleving. Dat staat of
valt wel met de invulling die eraan wordt gegeven. Willem-Alexander en Máxima
laten net zoals Beatrix duidelijk zien dat het hen kan schelen wat er in de
bevolking omgaat.'

Het effect

'Ik vind het koningshuis geen geldverspilling meer, hoewel het wel een tandje
minder kan. Er is dus nog wel iets blijven hangen van mijn opvoeding. In
discussies over het nut van het koningshuis vertel ik over mijn persoonlijke
ervaring en laat ik zo de andere kant van het verhaal zien. Het zal ongetwijfeld
ook te maken hebben met het ouder worden dat ik genuanceerder ben gaan denken.'

Het is een onafhankelijk instituut, waardoor je weet dat achter de
belangstelling voor burgers nooit een politieke agenda schuilgaat.




Bekijk de oorspronkelijke pagina:

LOAD-DATE: 18 May 2018

LANGUAGE: DUTCH; NEDERLANDS

GRAPHIC: JOSÉ ROOIJERS 'Ik vind het koningshuis geen geldverspilling meer,
hoewel het wel een tandje minder kan.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              92 of 170 DOCUMENTS



                                 de Volkskrant

                             17 mei 2018 donderdag

Goed humeur

BYLINE: BERT WAGENDORP

SECTION: Ten Eerste; Blz. 2

LENGTH: 587 woorden


Column


Er zijn maar weinig Nederlandse instituties die zo veel bijdragen aan optimisme
en goed humeur als het Centraal Bureau voor de Statistiek. Vorige week kwam het
met een rapport waarin stond dat de misdaad spectaculair daalt, dinsdag bleek
dat alle indicatoren in de Conjunctuurklok op groen staan en vandaag verscheen
de eerste Monitor brede welvaart. Alleen van de opmaak van dat rapport kantelde
ik al in een bad van warm geluk, en toen moest ik de 124 pagina's nog lezen.



Vroeger werd de welvaart van het land afgemeten aan het bbp, het bruto
binnenlands product. Was er sprake van groei dan was dat goed, krimp was crisis.
Dat was duidelijk, maar ook onvolledig. Het was Smalle Welvaart, talloze
factoren die ook bijdragen aan het gevoel van welvaart en welzijn werden buiten
beschouwing gelaten. Dat is anders in de Brede Welvaart Trends en dat is
uitstekend, de focus op het bbp heeft voor genoeg ellende gezorgd.

De Monitor hanteert 21 bredewelvaartstrends, geselecteerd volgens internationale
normen. Van de 21 bewegen zich er zeven in opwaartse richting, zijn er elf
neutraal en in drie gevallen is er een neerwaartse trend: overgewicht, vrije
tijd en natuurgebieden. Die trends lijken me wel om te buigen, zodat het hier
helemaal een groot feest wordt.

Goed nieuws! Maar helaas kan goed nieuws hier niet altijd op een goede pers
rekenen. Goed nieuws is verdacht, er zal, zo hoor je vaak, wel een addertje
onder het gras zitten. We kunnen ons eigen geluk niet geloven. Op de site van de
NOS verschenen naar aanleiding van het rapport twee stukken. De tweede zin van
het eerste stuk luidde: 'Maar, vraag je je misschien af, waarom merk ik hier
persoonlijk niks van?' De eerste zin van het tweede stuk ging als volgt: 'Over
het algemeen lijkt het alsof het niet zo goed gaat met Nederland.' Dat waren
twee op niets gebaseerde aannames, maar de toon was typerend.

Wie positief is over goed nieuws, is verdacht, naïef of een sukkel met
oogkleppen in een bubbel. Vermoedelijk probeert de overheid ons weer iets op de
mouw te spelden of hebben we te maken met elitaire wetenschappers die geen idee
hebben van de diepe ellende van de gewone Nederlander. Veel reacties dekken zich
alvast in tegen die kritiek, door aansluiting te zoeken bij de cynici.

Sommige partijen hebben ook helemaal geen behoefte aan positief nieuws. Politici
die parasiteren op ontevredenheid bijvoorbeeld, of nieuwsverspreiders die weten
dat slecht nieuws beter verkoopt dan goed.

Gelukkig voor de zwartkijkers is het niet allemáál hosanna. De files worden
langer, wonen wordt steeds duurder. Met de biodiversiteit gaat het bergafwaarts
en het vertrouwen in het openbaar bestuur neemt af. Er is, misschien wel het
grootste probleem dat opdoemt uit de Monitor, sprake van een kloof in Brede
Welvaart tussen hoog- en laagopgeleiden. Het is voorts de vraag hoe het met de
Brede Welvaart zal gaan in de toekomst. Ook gaat onze Brede Welvaart in sommige
gevallen ten koste van de Brede Welvaart elders. Allemaal waar, allemaal zaken
waarvan het goed is dat het CBS erop wijst.

Maar van alle Nederlanders is 85,4 procent tevreden met zijn leven. Zelfs van de
laagopgeleiden is dat percentage ruim 81 procent. We zijn de gelukkigste mensen
van de EU en daarmee behoren we ook tot de wereldtop.

We leven hier in een paradijsje zoals dat in de lange geschiedenis van de
mensheid nog op maar weinig plekken is gerealiseerd. Tussen het klagen en
kankeren door is het goed daar zo nu en dan even bij stil te staan.




Bekijk de oorspronkelijke pagina:

LOAD-DATE: 16 May 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              93 of 170 DOCUMENTS



                                 de Volkskrant

                              16 mei 2018 woensdag

'Onze keuze: opstaan of opgeven'

BYLINE: THEO KOELÉ

SECTION: Ten Eerste; Blz. 5

LENGTH: 930 woorden



HIGHLIGHT: Na het door Israël aangerichte bloedbad onder betogers in Gaza volgt
een dag vol Palestijnse begrafenissen. Waarom wagen zovelen zich in de
vuurlinie? 'Niemand kan verwachten dat we verder leven zoals nu.'


Reportage: 70 jaar Israël


Met volle overtuiging koos de 22-jarige Palestijnse schoonmaker Yazon Tubusi
voor de dood door een Israëlische kogel. Zondag, daags voordat het Israëlische
leger het grootste bloedbad in Gaza aanrichtte sinds de oorlog met Hamas in
2014, had hij zijn vrienden gevraagd voor hem te bidden. Hij verlangde naar het
martelaarschap, de dood door toedoen van Israëlisch geweld in het grensgebied.



Vrienden hadden niet geprobeerd hem tegen te houden, vertelt een van hen dinsdag
in de moskee waar Yazon ligt opgebaard. Zijn vader, die niet wist wat Yazon aan
die vrienden had verteld, zit als een zielig hoopje mens in een hoek. Maar hij
veert op bij de vraag of hij het eens is met het de keuze van zijn zoon, die een
baby van achttien maanden achterlaat. 'Mijn zoon heeft zich opgeofferd voor
Palestina, dat we zeventig jaar geleden hebben verloren. Yazon kon niet leven in
onvrijheid, onder het juk van de bezetter. Hij wilde een gelukkig en vredig
bestaan in het land dat van ons is gestolen.'

De vader toont niet alleen begrip voor zijn zoon, maar spreekt ook de hoop uit
dat zijn kleinzoon eens 'het voorbeeld van Yazon zal volgen'. Familieleden en
vrienden om hem heen knikken, iemand steekt een tirade af tegen Israël.

Dinsdag trekken duizenden mensen in Gaza niet voor de zoveelste keer naar het
grensgebied met Israël, zoals aanvankelijk de bedoeling was, maar bezoeken ze
begrafenissen. 59 Palestijnen kwamen maandag om het leven, de meesten door
kogels. In de nacht van maandag op dinsdag overleed een baby als gevolg van het
inademen van traangas.

Zestig doden binnen 24 uur, in totaal meer dan honderd doden tijdens de
demonstraties die sinds eind maart werden gehouden om het 'recht op terugkeer'
naar het voormalige Palestina te eisen. Waarom waagden jongeren en ouderen,
mannen en vrouwen zich in de vuurlinie, in de wetenschap dat Israël er alles aan
zou doen om te voorkomen dat ook maar iemand de grens zou oversteken? En zonder
enig tastbaar resultaat?

Zulke vragen wekken niet alleen verbazing, zoals bij de Yazons vader, maar ook
woede. De doorgaans zo kalme Raji Sourrani, de bekendste mensenrechtenactivist
van Gaza, slaat met de vuist op tafel en zegt: 'Wie durft de slachtoffers de
schuld te geven?' Hij spreekt op hoge toon over 'de criminele scherpschutters
die op bevel van hogerhand onschuldige mensen om het leven hebben gebracht'. Een
'immoreel' Israëlisch leger is ingezet tegen Palestijnen 'die worden vernederd
en afgesloten zijn van de buitenwereld, en niets anders willen dan een leven in
waardigheid'.

Sourrani wil er ook niets van weten dat de extremistische Hamas-beweging, die in
Gaza aan de macht is, inwoners heeft aangezet tot geweld, zoals Israël
beweert.'Laat Hamas erbuiten! Ik zou de eerste zijn om met een beschuldigende
vinger naar Hamas te wijzen. Het zijn gewone burgers van Gaza die gebruikmaakten
van het recht om te demonstreren. Ze zijn boos, gefrustreerd, maar waren
vreedzaam en onbewapend. Hamas wordt beschuldigd van ophitsing om het
Israëlische geweld te rechtvaardigen'.

Zeker, Gaza heeft een hoge prijs in mensenlevens betaald. 'Maar niemand kan
verwachten dat we verder leven zoals nu', zegt Sourrani. 'We hebben de keuze:
opstaan of opgeven.'

Op talrijke plekken waar rouwende Gazanen bijeenkomen, heeft Hamas dinsdag de
eigen vlag geplaatst. Dat wil niet zeggen dat Hamas de touwtjes in handen had
bij de demonstraties, aldus Ahmed Youssef, een vertrouweling van Hamas-leider
Ismail Haniyeh. 'Er is een strijd gaande, en daarin offeren mensen zichzelf op.'


Dinsdag had de reeks betogingen een hoogtepunt moeten bereiken, om de nakba te
herdenken, de catastrofe die de oprichting van de staat Israël in 1948 voor de
Palestijnen was. 'Maar door het krankzinnige, bloeddorstige gedrag van Israël is
het vandaag de dag van de begrafenissen.'

De demonstraties moeten niettemin doorgaan, 'in welke vorm en op welk moment dan
ook'. Youssef: 'Hoe lang duurde de strijd tegen apartheid in Zuid-Afrika, de
onafhankelijkheidsstrijd in Algerije? Jaren, decennia.' En Youssef ziet wel
degelijk resultaat: vanuit de hele wereld is het Israëlische optreden
veroordeeld. 'De publieke opinie is geschrokken van het extreme geweld.'

Leraar Belal Yassin, een van de gangmakers achter de protesten (en volgens
ingewijden nauw gelieerd aan Hamas): 'De wereld heeft gezien dat Israël een
massamoord heeft gepleegd, maar dat betekent niet dat onze droom dood is.' En
ja, resultaat ziet hij ook: alle politieke facties in Gaza hebben zich achter de
protesten geschaard. 'Er is hier een grote saamhorigheid ontstaan.' Ook wat hem
betreft moeten de massaprotesten worden hervat, ook al lijken ze nu in geweld
gesmoord.

De slachtoffers worden herdacht door vrienden en familieleden die de naasten
steun komen betuigen. Ze zitten op plastic stoelen onder zonwerende doeken,
drinken koffie of thee, eten dadels, en doen er vooral het zwijgen toe.

Op een van de vele plaatsen is de begrafenisceremonie bestemd voor Sharif
Ahmadoon (32), die maandag door een kogel in de zij werd geraakt. Zijn oudere
broer toont op zijn telefoon een foto van Sharif, met een kind van één jaar op
de arm, vlak voordat het dodelijke schot viel. Het kind bleef ongedeerd. Sharif
zocht de dood niet op, zoals die andere jonge vader, Yazon. 'Maar hij is wel
gevallen voor ons land. We zullen nog meer offers moeten brengen om het land
terug te krijgen', zegt de broer. 'Mensen worden geboren en gaan dood. Het land
is van ons, voor eeuwig.'

Yazon kon niet leven in onvrijheid, onder het juk van de bezetter




Bekijk de oorspronkelijke pagina:

LOAD-DATE: 15 May 2018

LANGUAGE: DUTCH; NEDERLANDS

GRAPHIC: In de moskee van de Gazaanse stad Khan Yunis bewijzen vrienden en
familieleden de laatste eer aan een demonstrant die door een Israëlische kogel
is gedood.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              94 of 170 DOCUMENTS



                                 de Volkskrant

                              14 mei 2018 maandag

'Er is niets zo mooi als voetballer zijn'

BYLINE: DOOR WILLEM VISSERS

SECTION: Sport; Blz. 6, 7

LENGTH: 1297 woorden



HIGHLIGHT: Het liefst had hij tot zijn 40ste gevoetbald. Een jaar na het
kampioenschap van Feyenoord blikt Dirk Kuijt terug. 'Het was geen droom, het was
geloof.'


Dirk Kuijt blikt terug


Dirk Kuijt (37) drukt zich uit in een metafoor aan het strand van Noordwijk. Hij
heeft het gevoel dat hij de tunnel van het voetbal pas net heeft verlaten, dat
hij nog steeds in de landingsfase zit. 'Vroeger zweefde ik altijd.' Beneden ziet
hij de vaste grond. Wat hij dan ziet?



'Ik kan erg genieten van dit moment. Hoe wij hier zitten aan het strand. Of
zoals afgelopen zaterdag, toen ik als vader aan de kant stond bij mijn zoons,
net als andere vaders. In mijn loopbaan ben ik daaraan vaak voorbijgegaan.
Vroeger was ik alleen bezig met voetballen, met hoe ik de prestatie ging leveren
die ik wilde leveren.'

De gevierde voetballer van voorheen wordt weer een gewone burger. 'Je leeft in
een andere wereld als voetballer. In Noordwijk voel ik me fijn. Iedereen laat me
met rust, want ze kennen me.' Het was afkicken van het voetballerschap. Het is
ook tragiek. Heeft de voetballer niet de mooiste tijd van zijn leven gehad, zo
halverwege de 30? Of is dat geen tragiek?

'Nee, want ik kijk met veel voldoening terug. Ik ben een bevoorrecht mens dat ik
het allemaal heb mogen meemaken. Het feit dat de loopbaan tijdelijk was, maakt
het juist mooi. Het verleden zit in mijn hart. Het vertellen van mijn verhaal is
een soort verwerkingsproces, maar ook een terugblik op alles wat ik heb
meegemaakt. Hoewel het soms pijn deed en ik soms in de put zat.'

Af en toe geeft hij een hand of gaat hij op de foto. Aanleiding voor het gesprek
is zijn biografie Dirk Kuyt (in het boek met y geschreven, bij deze krant ij),
Het geloof in succes, van Telegraaf-journalist Jaap de Groot.

Het boek, met alleen Kuijt aan het woord, leest lekker weg en gaat vooral over
de laatste twee seizoenen bij Feyenoord, met de apotheose die alleen in dromen
bestond: het kampioenschap op de slotdag, met zijn drie doelpunten tegen
Heracles. Vandaag een jaar geleden.

Kuijt ziet dat anders: 'Het was geen droom, het was geloof. Vriend en vijand
lachten me uit toen ik bij mijn komst naar Feyenoord zei dat we kampioen konden
worden.

'Je bent niet goed bij je hoofd', zeiden ze. Soms lijkt iets heel ver en
onbereikbaar, maar als je er veel voor doet, komt het steeds dichterbij.'

Het boek gaat vooral over zijn terugkeer naar Feyenoord. Over zijn immense rol
op het veld en in de kleedkamer. Over professionalisering. Over Dick Advocaat
die trainer Van Bronckhorst kwam helpen.

Over gesprekken betreffende de samenstelling van een selectie die de titel zou
kunnen winnen. Over Van Bronckhorst die hem passeerde, over de bijna
ondraaglijke pijn die dat opleverde.

Over de verbinder die hij altijd is. Over dj Afrojack die al door Kuijt
persoonlijk was geregeld voor een optreden in de Kuip, terwijl Feyenoord verloor
bij Excelsior en (nog) geen kampioen was. 'Het boek en mijn afscheidswedstrijd
op 27 mei zijn een afsluiting. Daarna kan het boek dicht.'

Dit verhaal gaat ook over de periode die niet in zijn boek staat beschreven,
over het jaar na de titel, waarin Kuijt moeizaam afkickte van voetbal. 'Dat was
een lastig proces. Ze spreken vaak over het zwarte gat van voetballers, maar bij
mij was het omgekeerd. Als ik het opnieuw mocht doen, had ik het anders gedaan.'


Het was te druk. Hij begon gelijk met de trainerscursus en ging meelopen met
technisch directeur Martin van Geel, om uit te vinden wat hij het mooist vindt:
trainer of technisch directeur. Dan het boek. Zijn foundation. Een documentaire.
Plus de afscheidswedstrijd in de Kuip met tal van voormalige en huidige sterren.


'Ik heb zoveel energie. Die kon ik kwijt. De adrenaline van opgebouwde spanning
voor een wedstrijd mis ik het meest. Er gaat nooit meer zoiets moois komen als
voetballer zijn. Daarvan heb ik afscheid genomen, omdat ik mezelf op een
bepaalde manier wil blijven herinneren als voetballer. En ik wil dat de mensen
mij op een bepaalde manier blijven herinneren.'

Het liefst had Kuijt tot zijn 40ste gevoetbald, maar hij is geen man voor
invalbeurten. Hij genoot juist extra omdat hij in de kampioenswedstrijd drie
keer scoorde en negentig minuten speelde. Dat hoogtepunt is niet meer te
overtreffen. Hij ziet het nu bij Robin van Persie. Die beleeft het omgekeerde
verhaal. Kuijt was lichamelijk topfit, Van Persie knokt wekelijks om topfit te
zijn en zijn momenten op het veld te beleven.

'Ik heb zoveel respect voor hem. Hij doet precies wat ik juist niet kon: hard
werken, met pijn in het lijf, om een half uur te spelen. Of in de zestigste
minuut warmlopen voor een kwartier. Het is heel knap dat hij zich heeft kunnen
focussen op een paar cruciale wedstrijden, waarin hij ook nog eens beslissend
was.'

Of hij na het voetbal ook een leukere man is geworden, leuker dan de gestreste
man in de kampioensfase, die zich afsloot voor zijn familie? Lachend: 'We
speelden een liefdadigheidswedstrijd met oud-Liverpool tegen Bayern München. Op
Anfield. Uitverkocht. Allemaal gestopte spelers. De adrenaline die ik daarvan
kreeg, ongelooflijk. Mijn vrouw Gertrude zei tegen me: misschien is het beter
dat je weer even gaat voetballen. Je bent veel vrolijker. In dat proces zit ik.'


Hij moet leren nee te zeggen, terwijl hij zoveel leuk vindt. Hij had onlangs een
fotopresentatie met zijn stichting. Ze vroegen hem daar voor vier, vijf
activiteiten: de marathon van New York. Expeditie Robinson. Een kookprogramma.
Voetvolley ergens op een eiland. Allemaal leuk. 'Ik heb een keer nee gezegd.
Tegen alles.'

Hij loopt stage bij zijn oude club Quick Boys in Katwijk. Hij speelde zelfs weer
even in het eerste elftal. 'Dan sta ik zaterdagmorgen om half negen bij mijn
zoontje te kijken, naar een toernooi voor onder 8. Hij speelt twee wedstrijden
geweldig, maar daarna moet ik weg, naar het eerste, terwijl ik de hele dag zou
willen kijken. De prioriteit zouden mijn kinderen moeten zijn. In die zin heb ik
veel geleerd van afgelopen jaar; dat ik ontzettend veel heb gedaan wat ik leuk
vind, maar dingen heb gemist die ik het allerleukst vind.'

Dat hij zijn adrenaline niet meer kwijt kan, is pittig. Hij was nooit ziek.
Afgelopen jaar had hij een paar keer griep of iets waarvan hij dacht: 'Hé, wat
is dit? Dit past helemaal niet bij mij. Puur omdat mijn lichaam moest wennen aan
de andere levensstijl. Terwijl ik wel vier of vijf keer in de week sport. Maar
het staat in geen vergelijking tot wat ik deed. Vooral geestelijk. De kick, de
adrenaline, de prestatie, het gevoel van verliezen of winnen. De kick is de
spanning waarvan veel mensen zeggen dat die benauwend kan werken. Voor mij was
dat altijd bevrijdend.

'Het is een soort drugs, al heb ik nooit drugs gebruikt. Als ik anderen hoor
praten, moet het voelen als drugs. Dat geldt ook als mijn lichaam extra pijn
deed omdat ik niet had gewonnen, dat ik niet kon slapen, dat ik lag te denken
hoe ik de volgende keer wel kon winnen. Maar ook het gevoel als ik had gewonnen,
dat ik niks voelde en bij wijze van spreken de volgende dag weer een wedstrijd
kon spelen.'

Kuijt wil een inspirerend verhaal vertellen. 'Ik wil vertellen wat ik heb gedaan
om tot succes te komen. Uiteindelijk kan iedereen dat doen. Als je er maar in
gelooft.'

De tegenwerping dat de wereld dan wel eenvoudig in elkaar zou zitten, als
iedereen succes zou hebben bij inspanning, brengt hem niet van zijn stuk.

Al die tweede plaatsen in het eerste deel van zijn loopbaan leidden tot prijzen
in de laatste zes, zeven jaar. 'Als je een echte winnaar wil worden, moet je
weten hoe het is om te verliezen.'

Hij is de teamspeler die nooit wilde opgeven. 'Iedereen maakt ups en downs mee.
Alleen: heel veel mensen denken dat ze moeten blijven liggen als ze neergeslagen
worden. Het gaat er niet om hoe vaak je wordt neergeslagen, het gaat erom hoe
snel je weer opstaat en wat je doet om jezelf te verbeteren. Die boodschap wil
ik meegeven.'




Bekijk de oorspronkelijke pagina: ,

LOAD-DATE: 13 May 2018

LANGUAGE: DUTCH; NEDERLANDS

GRAPHIC: Kuijt met de schaal. Hij maakte een hattrick in de kampioenswedstrijd
tegen Heracles. Een apotheose op de slotdag die alleen in dromen bestond, 14 mei
'17.
Dirk Kuijt na het laatste fluitsignaal in de kampioenswedstrijd van vorig
seizoen.
Twee spelers van Heracles proberen Kuijt in bedwang te houden.
Liverpool-speler Kuijt controleert de bal, 31 maart 2011.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              95 of 170 DOCUMENTS



                                 de Volkskrant

                              12 mei 2018 zaterdag

Het dreigende einde van de verzorgingsstaat

BYLINE: DOOR GIJS HERDERSCHEÊ EN SHEILA SITALSING

SECTION: Zaterdag; Blz. 12, 13, 14

LENGTH: 2485 woorden



HIGHLIGHT: De politiek wil het al jaren: gehandicapten onder het minimumloon
betalen. Jonge gedupeerden verzetten zich en krijgen voor het eerst echt bijval
van niet-belanghebbenden. Want het minimumloon moest uitbuiting voorkomen en
eronder zakken is voor iederéén een nieuw hoofdstuk.


Minder betaald vanwege een handicap


Het is altijd een gok, een brief aan de premier, want de man krijgt zo
godsonmogelijk veel post, van lobbyisten en van fans en van bezorgde burgers en
van allerlei lui die iets van hem willen - op het ministerie van Algemene Zaken
moet een massagraf liggen van post die alleen met een
standaardbeleefdheidsantwoordje werd gehonoreerd. Maar de noodkreet van de
gehandicapte Noortje van Lith op een mooie dag in april brengt een storm teweeg.
Reacties, likes, retweets, bijval, heel veel bijval, een reactie van de premier
zelve ('Ik snap heel goed dat Noortje van Lith knokt voor haar droombaan'), 's
anderendaags de staatssecretaris van Sociale Zaken aan de telefoon, een petitie
van een actiegroep die als een tierelier gaat lopen, en een optreden in Pauw. De
talkshowhost vergeet zijn gebruikelijke sceptische zelf en sluit het gesprek
empathisch af met een 'nee, het is eigenlijk op geen enkele wijze eerlijk'.



'Het', dat is het voornemen van het kabinet om mensen die van jongs af
gehandicapt zijn en daardoor moeilijk aan werk komen goedkoper te maken voor
werkgevers - en en passant ook goedkoper voor de staat. Gehandicapten hoeven
voortaan alleen nog maar betaald te worden voor het 'productieve' deel van hun
arbeid; daarbij kunnen ze onder het minimumloon zakken en wie zo weinig
verdient, bouwt geen aanvullend pensioen meer op. De gemeente kán het schamele
loon aanvullen uit het budget voor de bijstand. Maar dat zal bij lang niet
iedere gehandicapte gebeuren. Want daarvoor gelden de regels van de bijstand:
wie spaargeld heeft of een partner met inkomen, die krijgt niets.

Het klinkt als centenwerk, dat gekruidenier met het minimumloon, toch is er
groot geld mee gemoeid. Op termijn moet de maatregel de staat jaarlijks 500
miljoen euro opleveren, onder meer uit besparen op uitkeringen.

'Ik zou er zeer veel moeite mee hebben onderbetaald te worden vanwege mijn
beperking', legt de 21-jarige Van Lith, die al haar hele leven in een rolstoel
zit, de premier beleefd uit. 'Ik moet namelijk al vechten om een goede plek in
de maatschappij te krijgen. U denkt waarschijnlijk: het wordt alleen maar
makkelijker om een baan te vinden. Ik vind dat u ongelijk heeft. Ik wil namelijk
gelijk behandeld worden.'

Zo, die zat. Ook Pieter Derks, cabaretier, had zich over de maatregelen gebogen
en deed op de radio kond van zijn verwondering: 'Ik probeer al de hele week te
begrijpen wat er staat: je krijgt geen pensioen meer, wánt je krijgt minder
betaald. Dat is geen logische verklaring, dat is gewoon twee keer genaaid worden
met het woordje 'omdat' ertussen. Ik heb het met je vriendin gedaan omdát ik je
hond heb verzopen. Zoek zelf het verband maar.'

Het plan waart al jaren rond en is geenszins de actie van een verwarde eenling
in de politiek. In het eerste kabinet van Mark Rutte waren CDA en gedoger PVV
(die nu tegen is) al voor, maar dat kabinet stortte al in voor het aan regeren
toekwam. In Rutte II stond het keurig in het regeerakkoord (dat was met de PvdA
- tegenwoordig ook al tegen, politiek is soms ondoorgrondelijk), maar werd het
eruit onderhandeld in het sociaal akkoord dat het kabinet sloot met de
vakbeweging en de werkgevers. Driemaal is scheepsrecht, dus staat het op
aandringen van VVD en CDA opnieuw in het regeerakkoord, ditmaal met de zegen van
ChristenUnie en D66.

En nu lijkt het menens. De Tweede Kamer besluit later dit jaar over de maatregel
die in het Haagse verstoptaaltje loondispensatie heet. Als Van Lith klaar is met
haar studie juridische dienstverlening op het mbo, en met de hbo-vervolgstudie
die ze hierna graag wil doen, zou het zomaar kunnen dat ze de laagstbetaalde
juridisch medewerker ooit wordt. 'Daar studeer je dan zeven jaar voor.'

Schaven aan de verzorgingsstaat is niet nieuw. Bij de plannen voor jonge
arbeidsgehandicapten gebeuren evenwel opmerkelijke dingen.

Zo was er niet eerder zoveel bijval van niet-belanghebbenden voor de gedupeerden
als nu. Daar zal een knuffelfactor meespelen. Noortje van Lith en andere
actievoerders als Amber Bindels en andere leden van de actiegroep Wij Staan Op
('Dat vinden we zelf een ontzettend grappige naam', aldus de
rolstoelafhankelijke Bindels) zijn aaibaarder dan de groepen die hen voorgingen,
zoals versleten bouwvakkers met rugpijn, weduwen zonder pensioen en gesjeesde
studenten die sinds mensenheugenis in de bijstand zitten.

Normaal ontmoet dit type ingrepen begrip bij de mensen die zich graag met de
hardwerkende belastingbetaler vereenzelvigen, mensen die voorstander zijn van
'keihard ingrijpen' bij 'fraudeurs' en 'lapzwansen' en 'vroegpensionado's in een
camper', die het ervan nemen 'van onze belastingcenten'. Ditmaal niet. Onder het
minimumloon zakken - ooit ingevoerd als bodem onder de beschaving, ter
vrijwaring van uitbuiting - is voor iederéén een compleet nieuw hoofdstuk.

Toch is het uitkleden van de regelingen voor jonggehandicapten volkomen logisch,
historisch gezien. Het is de volgende stap in de zelfredzaamheidsideologie, ook
wel bekend als het eigenbroekophoudmantra.

Na de Tweede Wereldoorlog werd 's werelds mooiste verzorgingsstaat opgetuigd,
met als sluitstuk de volksverzekering tegen arbeidsongeschiktheid uit 1977. Die
garandeerde dat zelfs de huisvrouw die bij het ramen lappen van een trapje valt,
tot aan haar dood verzorgd blijft. De zaak werd aanvankelijk betaald uit
loonmatiging, later uit de gasinkomsten. 's Werelds mooiste verzorgingsstaat
drijft al decennia op Groningen.

Zo mooi werd het nooit meer. Vrouwen gingen uit werken en gingen echtscheiden,
waardoor ook zij een beroep gingen doen op de bijstand en op verzekeringen tegen
werkloosheid. Studenten konden op de dag na hun afstuderen ongezien een
vorstelijke bijstandsuitkering aanvragen, werkgevers die goedkoop van oude of
vervelende employés af wilden, konden ze ongehinderd en goedkoop lozen in de
arbeidsongeschiktheidsvoorziening.

Daar is het systeem niet op gebouwd. Het vet moet eraf, werd de politieke
consensus. In de jaren tachtig en negentig brak zodoende een periode aan die je
de Tweede Fase van de verzorgingsstaat zou kunnen noemen, die van 'Nederland is
ziek' en van schaven en schrapen. Geblesseerde huisvrouwen moeten zich voortaan
zelf redden. Net als weduwen. En om een uitkering wegens arbeidsongeschiktheid
te krijgen, moet er heel wat met je aan de hand zijn, zodra je iets nog dreigt
te kunnen, wordt je weer aan het werk gezet.

Noortje van Lith werd geboren in december 1996. Drie maanden te vroeg, een baby
in nood die door zuurstofgebrek een hersenbeschadiging opliep. Daardoor sturen
haar hersenen haar spieren verkeerd aan, zo legt ze het uit aan mensen die
ernaar vragen.

Ze was nog te jong om te kunnen bevatten wat haar later allemaal boven het hoofd
zou hangen toen de Tweede Fase van de verzorgingsstaat naadloos overging in de
Derde. Die van de totale omwenteling: van basisrecht voor iedereen werd sociale
zekerheid iets wat je kunt en moet verdienen, met zelfredzaamheid als ijkpunt.

De revolutie kwam van boven, en alle politieke partijen deden eraan mee. Want
hoge kosten, freeriders en fraudeurs ondermijnen de solidariteit (PvdA),
soevereiniteit in eigen kring is het hoogste goed (CDA) en eigen broek ophouden
is hartstikke gaaf (VVD).

Voor mensen als Noortje van Lith zal de samenleving goed blijven zorgen, is ook
in de nieuwe eeuw de belofte, want het beschavingsniveau van een land laat zich
meten aan de hand van de behandeling van de zwakkeren.

Er zijn sociale werkplaatsen voor de mensen voor wie de wereld te complex is.
Wie niet werken kan, kan terecht in de Wajong, de levenslange uitkering voor
mensen die van jongs af aan gehandicapt zijn.

Maar de gemeenten, die ondertussen verantwoordelijk zijn geworden voor de
uitvoering van de bijstandswet, komen erachter dat ze een deel van hun
bijstandsklanten kunnen overhevelen naar de Wajong. Dat is goed voor de gemeente
- een bijstandsuitkering minder - en goed voor de klant - de Wajong is een
mooiere uitkering dan de bijstand. 'De anderen' betalen het, via de begroting
van het ministerie van Sociale Zaken. Als Noortje van Lith nog op de basisschool
zit, explodeert de Wajong tot 250 duizend uitkeringsgerechtigden en wordt zo een
Haags probleem.

Dat geldt ook voor de sociale werkplaatsen. Die stammen nog uit de solidaire
jaren zestig. Later, in de jaren tachtig en negentig, zijn deze werkplaatsen
creatief gebruikt bij bedrijfssaneringen om werknemers naar af te vloeien. Daar
werken inmiddels 100 duizend mensen, duurbetaald want hun productiviteit staat
in geen verhouding tot de beloning. En er staan tienduizenden op de wachtlijst
voor een werkplaatsplek.

Bert de Vries, begin jaren negentig minister van Sociale Zaken namens het CDA,
brengt in 2009 met een commissie een rapport uit over werk voor
jonggehandicapten. Die moeten aan het werk, geholpen door hun gemeente, die
daarvoor ruim budget krijgt. Het staat er wat omfloerst - de commissie heeft
leden uit alle politieke windstreken - maar werkgevers mogen onder het
minimumloon betalen.

Daarmee begint het politieke gehannes met de jonggehandicapten dat inmiddels
ruim tien jaar duurt, met als voorlopig hoogtepunt de 'loondispensatie' waar
Noortje van Lith en Wij Staan Op nu 'genoeg!' tegen zeggen. Door de politieke
wispelturigheid - van CDA-PvdA-CU kabinet, via VVD-CDA met PVV en VVD met PvdA
naar VVD, CDA, D66 en CU - volgt de ene regeling op de andere om
jonggehandicapten te 'activeren'. Dat is Haags voor: uit uitkeringen zien te
krijgen en te houden, de 'gewone' arbeidsmarkt op zien te krijgen. Daardoor
ontstaat een onontwarbare kluwen aan regelingen voor steeds wisselende groepen
jonggehandicapten. Bert de Vries voelt zich misbruikt, omdat er door de crisis
sterk bezuinigd wordt op de groep, ook bij de uitvoering van zijn plan.

De hoofdrol is voor Jetta Klijnsma, immens populair in de PvdA vanwege haar
moederlijkheid, haar 'potverdikkies' en de blijmoedigheid waarmee ze zich door
het leven ploegt. Zelf jonggehandicapt - spastisch geboren, met 'kromme benen',
zoals ze zelf zegt - en met een lange politieke carrière achter zich, is zij de
vleesgeworden illustratie dat de plannen niet over alle gehandicapten gaan, maar
over zij die niet 'productief' genoeg zijn.

Klijnsma zorgt er als staatssecretaris van Sociale Zaken in Rutte II voor dat
gemeenten in 2015 verantwoordelijk worden voor de sanering van de sociale
werkplaatsen - van 100 duizend plaatsen naar 30 duizend - en voor alle
jonggehandicapten die geacht worden te kunnen werken. Die moeten gemeenten aan
het werk helpen. Om deze gehandicapten te stimuleren werk te vinden, is dit jaar
hun uitkering met 8 procent verlaagd, van 75 procent van het minimumloon naar 70
procent. Daarmee beleeft deze groep in 2018 de grootste koopkrachtdaling van
iedereen in Nederland, groter dan die van ouderen met 'bevroren' pensioenen waar
een heuse politieke partij, 50Plus, zoveel lawaai over maakt, en waar je zoveel
meer over hoort.

Noortje van Lith heeft vaak gesolliciteerd, voor een stageplek. De ene keer
kreeg ze na een leuk gesprek te horen dat ze 'niet in de bedrijfscultuur past'.
Een andere keer kreeg ze bij de afwijzing te horen dat haar Nederlands niet goed
genoeg was, omdat er te veel komma's in haar brief hadden gestaan. 'Ik ben
meteen de komma's in mijn sollicitatiebrief gaan tellen; er stonden er drie in.'


Werk zoeken als je in een rolstoel zit, misschien niet goed te verstaan bent, of
soms onverhoedse bewegingen maakt: het is moeilijker dan solliciteren wanneer je
je naam niet mee hebt.

Op de tekentafel staat het als een huis: een banenafspraak met het bedrijfsleven
en de overheid om 125 duizend gehandicapten aan een baan te helpen. Werkgevers
krijgen subsidie om de lage productie te compenseren, en een boete als ze
tekortschieten. In het 'doelgroepregister' staan werkzoekende gehandicapten, 200
duizend inmiddels, op termijn worden het er misschien 400 duizend. Om de boel
aan de gang te krijgen benoemt Klijnsma een 'aanjager banenafspraak',
oud-PvdA-wethouder Hans Spigt.

Maar de praktijk is weerbarstig. Het bedrijfsleven ligt op schema bij het werven
van gehandicapten, maar de overheid laat het afweten en moet zichzelf een boete
opleggen.

Ondertussen 'verdwijnen' duizenden gehandicapten die net van het speciaal
onderwijs komen: uitkeringen zijn uitgekleed, net als de sociale werkplaatsen,
en aan werk komen ze niet. Zij zitten thuis zonder werk en zonder uitkering,
omdat de eisen daarvoor een stuk strenger zijn geworden. Dat kun je vieren als
een succes - verdwenen uit de statistieken, kost niks! - of betreuren als een
schande - mensen weg definiëren en ze aan hun lot overlaten. De overheid houdt
het erop dat het om zo'n 12 duizend jongeren gaat, ervaringsdeskundige Spigt
schat dat het er 30 duizend kunnen zijn.

Natuurlijk klaagt het bedrijfsleven steen en been. Over een tekort aan
'geschikte' gehandicapten en over de administratieve rompslomp. Van het
minimumloon moeten werkgevers vanouds niets hebben.

Dat is munitie voor het kabinet. Als we nou betalen onder het minimumloon
toestaan en de bezuiniging gebruiken om voor andere gehandicapten - heus -
werkplekken in te richten? Dat op de ene gehandicapte bezuinigd wordt om een
andere aan werk te helpen - beide onder het minimumloon - klinkt bijna solidair.
Totdat welbespraakte gehandicapten als Noortje van Lith en Amber Bindels
opstaan. Er is in Nederland nu eenmaal een groep die moeilijk aan het werk komt,
die je eigenlijk een uitkering voor het leven wilt geven. Maar blijkbaar vinden
veel Nederlanders en zeker politici dat een ondraaglijke gedachte. Die groep
wordt daarom nu bij elke verandering in de verzorgingsstaat doorgeschoven. De
Wajong en de bijstand zijn laatste schuilplaatsen.

Het kabinet wil doorzetten, VVD en CDA zien hun kans schoon. Als dit lukt,
gloort een volgende stap. Dan kunnen álle mensen in de bijstand die moeite
hebben met werk vinden aan de slag onder het minimumloon. 'Er komt één
Participatiewet die de bijstand, sociale werkplaatsen en een deel van de Wajong
samenvoegt. Voor de hele doelgroep wordt een systeem van loondispensatie
geïntroduceerd.' Zo stond het al in het regeerakkoord van Rutte II met, jawel,
de PvdA.

Als dit straks gebeurt, de moeilijke gevallen uit de bijstand ook goedkoper
maken, is het minimumloon niet langer de bodem onder de arbeidsvoorwaarden. De
verbouwing van de welvaartsstaat tot een ministelsel ligt dan voor het grijpen.


De Facebookpagina van Noortje van Lith staat bomvol feestelijke strijdbaarheid,
tegeltjes ('Je bent pas beperkt als je niets leert van mensen met een
beperking') en foto's van haar bezoeken aan de Tweede Kamer. Ze komt, samen met
Amber Bindels en Wij Staan Op, op voor een groepsbelang.

Maar zij staan ook voor een laatste bastion van de verzorgingsstaat.

Werk zoeken als je in een rolstoel zit : het is moeilijker dan solliciteren
wanneer je je naam niet mee hebt




Bekijk de oorspronkelijke pagina: , ,

LOAD-DATE: 11 May 2018

LANGUAGE: DUTCH; NEDERLANDS

GRAPHIC: Noortje van Lith: 'Ik zou er zeer veel moeite mee hebben onderbetaald
te worden vanwege mijn beperking.'
Amber Bindels: 'Wij Staan Op, dat vinden wij een ontzettend grappige naam.'
Jongeren met een Wajong-uitkering aan het werk in een broodjeszaak in de
Amsterdamse Bijlmermeer...
...en op een kinderboerderij in Den Bosch.
Demonstratie in Den Haag in november 2017 tegen de korting op de
Wajong-uitkering die dit jaar is ingegaan.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              96 of 170 DOCUMENTS



                                 de Volkskrant

                              5 mei 2018 zaterdag

Mijn Yuki vindt alles best

BYLINE: VICTOR FRÖLKE

SECTION: Magazine Reportage; Blz. 24, 25, 26, 27, 28, 29, 30

LENGTH: 3159 woorden



HIGHLIGHT: Schrijver Viktor Frölke is een verzamelaar van ervaringen. Zo komt
hij dus terecht in een Duits bordeel waar siliconenpoppen de dienst uitmaken.


reportage


Ik heb een afspraak met Yuki in een poppenbordeel in Dortmund. Yuki is gebaseerd
op een nerdachtig figuurtje uit een in Japan populair stripverhaal. Ze is 1
meter 65, heeft extreem lang, turquoise haar, zie ik op de website, en alleen al
te oordelen naar haar meisjesachtige gezichtje is ze barely legal. Uiteraard
draagt ze hoge hakken en lingerie.



De beschrijving vermeldt verder dat Yuki's vagina 18 centimeter diep is, haar
anus 16 centimeter en haar mond 13 centimeter.

Ruim voldoende, lijkt me.

Intimbehaarung heeft ze niet. Ik dacht dat een kale vagina iets van de laatste
tijd was, maar in Verboden Vrucht: seks en erotiek in de kunst van de Vlaamse
uroloog J. Mattelaer lees ik dat het scheren van de schaamstreek teruggaat tot
de oude Egyptenaren en door bijna alle culturen wordt gezien als esthetisch.

Die nacht in bed vraag ik me af waarom ik zo nodig naar Duitsland moet om nota
bene met een pop de betaalde liefde te bedrijven. Wat hoop ik te weten te komen?
Waarom zou het ní­ét troosteloos zijn?

Als schrijver-filosoof ben ik een verzamelaar van ervaringen en een onderzoeker
van ideeën, ook - en juist - wanneer ze niet courant zijn, zoals pediofilie, een
fetisj voor poppen. Er is veel geschreven over de opkomst van anatomisch
correcte sekspoppen en de logisch daaruit voortvloeiende robotseks, maar niet of
nauwelijks over de ervaring zelf, terwijl die misschien een begin van een
verklaring zou kunnen geven van dit toch wel enigszins eigenaardige fenomeen.

Een vrouw van vlees en bloed laat scheetjes en snurkt en heeft haar eigen geur.
Ze klaagt soms, heeft niet altijd zin, doet niet altijd wat je zou willen. Maar
het belangrijkste verschil tussen mens en pop lijkt me dat alle menselijk
contact schaamte oproept. Met een pop kun je schaamteloos zijn - of 100 procent
egoïstisch, zo men wil.

Poppenbordelen zijn net als anatomisch correcte sekspoppen een Japanse
uitvinding. Nog altijd worden dit soort poppen datch waifu (dutch wife) genoemd,
een term, schrijft Anthony Ferguson in The Sex Doll: A History, die stamt uit de
tijd dat Nederlanders vanaf zee handel dreven met Japan; een plank met een gat
erin werd in vroegere tijden een dame de voyage of zeemansbruid genoemd. Zo
hadden zeelieden, die lang van huis waren, ook iets om zich op te verheugen.
Dutch widow, weet een bevriende Engels-Nederlandse vertaler, is trouwens slang
voor prostituee. Het een zal met het ander te maken hebben.

Veertien jaar geleden ging 's werelds eerste poppen-escortservice Doru no Mori
(Het poppenbos) van start, nadat twee creatieve ondernemers in Tokio ontdekten
dat Japanse mannen maar wat graag met hun favoriete karakter uit de populaire
anime of mangastrips en -films naar bed zouden willen, maar ook weer niet bereid
waren duizenden euro's neer te tellen voor de aanschaf van zo'n pop (nog
afgezien van privacy-overwegingen; zo'n ding is groot en zwaar en je wilt niet
dat de buren je ermee zien sjouwen). Japanse mannen nemen dikwijls zelf
kleertjes en speeltjes mee en trekken een paar uur voor hun poppenspel uit.

Orient Industries, de allereerste fabrikant van levensechte sekspoppen ter
wereld, vierde vorig jaar in Tokio zijn 40ste verjaardag, lees ik in The Japan
Times, de oudste en grootste Engelstalige krant aldaar. Sekswinkel-eigenaar
Hideo Tsuchiya hoorde in 1977 mannen die een opblaaspop hadden gekocht klagen
over lekkages. Toen dacht hij: dat moet anders. De massieve, anatomisch correcte
sekspop gemaakt van rubber was geboren. Tegenwoordig heeft Orient Industries 26
mensen in dienst. Sinds 2001 worden de poppen vervaardigd van medicinale
siliconen, hetzelfde materiaal waarvan borstimplantaten worden gemaakt. Ze
hebben steeds beter werkende (stalen) gewrichten, er wordt gewerkt met echt
haar. 'Toen we begonnen zagen de gezichten eruit als die van etalagepoppen',
aldus Tsuchiya. 'Nu zijn ze veel realistischer.'

Verontrustender voor sommigen is dat de Japanse firma Trottla sinds 2005 poppen
van kleine meisjes maakt en verkoopt, die in ostentatief seksuele standjes
geplaatst kunnen worden. Wat de vraag oproept of de handel in zulke poppen
pedofilie bevordert of juist tegengaat. Sommige landen verbieden de import van
deze Trottla's. 'We moeten accepteren dat het onmogelijk is om iemands fetisj te
veranderen', zei Shin Takagi, de man achter het bedrijf twee jaar geleden in een
interview met het Amerikaanse blad The Atlantic.

Ook in Californië worden ambitieuze pogingen ondernomen om een vrouw te
ontwerpen die realistisch oogt en aanvoelt. Twintig jaar geleden begon
doe-het-zelfkunstenaar Matt McMullen, die ervaring had opgedaan met
Halloweenmaskers, met het maken van poppen die hij Real Dolls noemt en die
gemodelleerd zijn naar pornoactrices. Hij geldt als een van de innovatoren in de
poppenwereld. Sinds vorig jaar breidt hij zijn poppen uit met artificiële
intelligentie opdat ze terug kunnen praten ('papegaaien'), met hun ogen kunnen
knipperen en glimlachen. Hoewel de belofte van seks met robots al lang in de
lucht hangt, vallen de resultaten vooralsnog tegen, en de basis blijft
hetzelfde: een androïde pop gemaakt van kunststof op een beweegbaar frame.

De reden dat sekspoppen opnieuw in de belangstelling staan - ook in Barcelona,
Parijs, Londen en Wenen zijn poppenbordelen - is dat Chinese fabrieken deze
siliconen sex dolls in productie hebben genomen en daarmee de prijs drastisch
naar beneden is gebracht. 'Mijn' Yuki zie ik bijvoorbeeld op een website
aangeboden voor €1.849. Schaamhaar is optioneel voor € 39,95. Met uitneembare
vagina. Dit laatste vergemakkelijkt het schoonmaken; de vagina kan in de
vaatwasser.

De fabrikanten die zich aanbieden via AliExpress, China's versie van eBay, met
namen als Taqu, Knetsch en WM gebruiken geen medicinale siliconen maar het
goedkopere thermoplastisch elastomeer. Dat heeft de anatomisch correcte sekspop
een stuk dichterbij gebracht voor de gewone man, ook in Nederland, dat zich tot
dusver moest behelpen met opblaaspoppen - de goedkoopste waarvan Stella, het
opblaasbare schaap met 'lustopening' op bol.com bijvoorbeeld verkrijgbaar is
voor € 11,99.

Edelhuren und Bizarrladies staat op de gevel van het onopvallende roodbakstenen
flatje op een industrieterrein in Aplerbeck, een buitenwijk van Dortmund. Al heb
ik me er mentaal op voorbereid, ik schrik als ik BorDoll, het poppenbordeel,
binnenga. Hier zitten in een kringetje, als op een vervelend
vrijgezellenfeestje, een dozijn schaarsgeklede Liebespuppen bij elkaar rondom
een tafeltje met snoepgoed. Zwijgend en bewegingsloos. Ze doen me denken aan de
film The Stepford Wives, maar het zijn levensgrote barbies. Met lustopeningen,
dat wel. Het kost 50 euro om een half uur met ze door te brengen, 100 voor een
heel uur, 650 euro voor een half etmaal. Twaalf uur met een sekspop lijkt me
dicht in de buurt komen van eenzame opsluiting, maar ik praat voor mijn beurt.

Evelyn Schwarz, de 29-jarige madam van het bordeel, komt op mij afgesneld, zwaar
opgemaakt en gekleed in kimono, waaronder een tuigje dat haar borsten als twee
puntzakken patat in de lucht duwt. Heel anders, valt me op, dan de perfecte,
bijna saaie rondingen van haar poppen.

'Ik zie ze niet meer', zegt Schwarz, met een wegwuivend gebaar. 'Ze horen bij
het meubilair.' Ze draagt me onmiddellijk over aan gastvrouw Silke, terwijl
Schwarz zelf een andere klant gaat helpen. Want BorDoll is in de eerste plaats
een regulier bordeel, de poppenkast is voor erbij, hetgeen de vraag oproept of
de poppen niet slechts een marketinggimmick zijn. 'Ze hebben de zaken geen
windeieren gelegd', beaamt Schwarz nog.

Om mij, der Reporter, weg te houden bij de clientèle, word ik in een keukentje
gestald, waar een gemoedelijk vakantierooster aan de muur hangt en een wandtegel
met 'Family is where all life starts and love never ends.' Niet een wandtegel
die je in een bordeel verwacht, of juist wel, natuurlijk. Schwarz is een
(gescheiden) moeder, en Silke blijkt net haar eerste kleinkind te hebben
gekregen.

Op mijn vraag of ze bang is voor valse concurrentie, haalt Rebecca, een blonde
prostituee, nadrukkelijk haar neus op voor de Puppen. 'Das ist ja nur Plastik!',
gnuift ze, driftig trekkend aan een filtersigaret.

Het wordt al snel duidelijk dat de siliconenhoer een bijzaak is, bedoeld voor
mannen die nieuwsgierig zijn (zoals ik), mannen die niet met een vrouw naar bed
durven omdat ze overdreven verlegen of onzeker zijn (bijvoorbeeld door een
beperking) en een kleinere groep terugkerende fetisjisten. 'Veel mannen mogen
het van hun vrouw voor de nodige afwisseling best met een pop doen, maar niet
met een echte prostituee', zegt Silke. 'De echtgenote wacht in de auto terwijl
hun man binnen bezig is.'

Op de website van BorDoll delen diverse mannen hun ervaringen met de poppen. Een
man vraagt of het mogelijk is om drie poppen tegelijk te huren (ja), eentje
klaagt over een kapotte pop waar een stuk ijzer uitstak ('een soort zombie') en
een Zweed zegt 'zo geil' te zijn dat hij van plan is helemaal naar Dortmund te
rijden voor de ervaring.

Voor mannen die de herenliefde willen uitproberen, of voor geïnteresseerde
vrouwen, is Diego (penislengte 17,4 cm in erecte staat) beschikbaar, maar die
heeft teleurstellend weinig werk.

Sekspoppen veranderen de ethiek van het hoerenlopen. Er kan geen sprake zijn van
uitbuiting van de prostituee, want de prostituee is van plastic. Ook jaloezie
van partners van dit soort hoerenlopers lijkt misplaatst, omdat het 'slechts' om
een object gaat - hoewel sommige mannen jaloers zijn op de vibrator van hun
vrouw, een duidelijk geval van meten met twee maten.

Niet iedereen volgt deze gedachtengang. Sommigen vinden poppenseks juist zieker.
'Aanvankelijk vertelde ik eerlijk op feestjes en partijen dat ik werkte in een
poppenbordeel', zegt Silke, 'maar inmiddels weet ik wel beter. Ik heb geen zin
meer in reacties als: 'O, hou op, ik zie het helemaal voor me, zo'n man met een
pop. Verschrikkelijk!' Ongelooflijk, het taboe dat nog rust op dit soort
praktijken.'

Silke gebaart dat het tijd is voor mijn afspraak: Yuki wacht op me. Niet bijten
en krabben, legt ze nog uit. En ik mag ook niet met Yuki onder de douche, want
dan gaat haar nek schimmelen. Een condoom is niet verplicht. Zoals te verwachten
valt, is het reinigingsprotocol degelijk. Na elke sessie wordt de pop op elke
mogelijke wijze gedesinfecteerd. Over de details doet het bordeel geheimzinnig.
Dat is beroepsgeheim. 'Wij krijgen veel telefoontjes, ook uit Nederland, van
mensen die even een poppenbordeel willen beginnen', vertelt Silke, 'maar er komt
veel meer bij kijken dan je zou denken.'

Ik voel me vreemd nerveus. Gaat het wel lukken met Yuki? Ik moet haar zelf naar
de kamer tillen. 'Ik begin daar niet meer aan', zegt Silke. 'Veel te zwaar.' Een
van haar polsen raakte overbelast van het rondsjouwen van de transseksuele
Alexa.

Voordat het zover is ga ik naast Yuki zitten voor de foto die Ilina, een
graatmagere prostituee met als specialiteit dirty games, zo vriendelijk is te
maken. Ik drapeer haar hand op mijn been. Haar elastische vingers springen alle
kanten op. Yuki kijkt me uitdrukkingsloos aan met haar bolle gezichtje.

Eén ding is zeker als ik Yuki in de voor mij gereserveerde White Room op een
tweepersoonsbed heb gedrapeerd: haar huid voelt realistisch aan. Maar als ik met
een vinger in haar buik prik, geeft het vlees niet mee. Het is te stug. Het lilt
en trilt niet. Het geluid van een klap, bijvoorbeeld op haar billen of wangen,
klinkt daarentegen wel weer geloofwaardig.

Ik kleed me uit. Zonder dit van plan te zijn, en hier is de eigenaardige
mechanica van de (mannelijke) lust aan het werk, laat ik mij ophitsen door de
pornofilm op de flatscreen boven het nephaardvuur. Het vooruitzicht met een
Liebespuppe het bed te delen windt mij plotseling op, maar misschien heeft het
mij vanaf het begin al heimelijk opgewonden. Eindelijk alles doen wat god
verboden heeft, denk ik onwillekeurig. Als in elk mens, ergens, in de krochten
van zijn libido, een verkrachtingsfantasie schuilt, een gewelddadig scenario van
overheersing en onderwerping, dan kan dat hier schaamteloos worden uitgeleefd,
want Yuki vindt alles best (mag ik aannemen) en niemand kijkt (mag ik hopen).
Mits rijkelijk voorzien van glijmiddel doen Yuki's lustopeningen wat er van ze
wordt gevraagd. Anaal ging zelfs nog nooit zo soepeltjes. Een tong in Yuki's
mond duwen behoort tot de mogelijkheden, maar mag het kussen worden genoemd?

Dan ebt de oprisping van geilheid weer weg, als een opgeblazen en losgelaten
ballonnetje dat door de kamer heen sputtert. Dit hele 'gedoe', om met de
Klisjeemannetjes te spreken, begint verdacht veel op ordinaire zelfbevrediging
te lijken. Ik weet niet meer bij welke gelegenheid, maar romanschrijver Frans
Kellendonk heeft eens opgemerkt dat iedere coïtus ingewikkelde masturbatie is.

Aanvankelijk was ik beducht voor het idee dat vrijen met Yuki iets necrofiels
zou hebben, en inderdaad, een lichaam dat nergens op reageert, dat niet spreekt,
niet ademt, en geen hartslag heeft, is de facto dood. Een voordeel van seks op
zijn hondjes met een pop is dat het hoofd zich 180 graden naar je toe laat
draaien, maar als ik dat bij Yuki doe, schiet haar pruik los. Het meest morbide
aan haar is echter haar temperatuur. Yuki is op kamertemperatuur - poppen met
interne verwarming zijn namelijk exorbitant duur, wel 8.000 euro per stuk, heb
ik me laten vertellen - maar nu ervaar ik aan den lijve dat kamertemperatuur
hetzelfde is als algor mortis, ofwel de koude van een lijk. Dat ik daar niet
opgewonden van word, bewijst wellicht dat ik geen necrofiel ben.

Er wordt op de deur geklopt: ik heb nog tien minuten met Yuki. Afronden dus. Ik
leg haar plat op bed, draai haar op haar zij, wat nog niet eens zo makkelijk
gaat met een 32 kilo zware klomp siliconen, ga naast haar liggen en probeer
lepeltje-lepeltje. Ik ben benieuwd of Yuki een soort intimiteit toestaat.
Hoezeer ik me ook inspan, het lukt me niet mijzelf zo tegen haar aan te drukken,
of haar tegen mij, dat er geen holtes tussen ons overblijven. Ziehier het
androïde tekort, dat ook wel de uncanny valley is genoemd, naar Freuds begrip
van het Unheimliche. Het beangstigende van het kunstmatige, zo was Freuds
gedachte destijds, zit hem in de herkenning van het vertrouwde. Hoe meer
niet-mensen op mensen lijken, hoe natuurlijker ze overkomen - tót het punt
waarop we opeens worden herinnerd aan hun kunstmatigheid. Dit verklaart wellicht
waarom sommige sekspopbezitters geen behoefte zeggen te hebben aan een pratende
seksrobot. Praten verstoort de illusie.

Het is een kwestie van tijd voordat de werelden van enerzijds anatomisch
correcte sekspoppen en fucking machines (apparaten die de geslachtsorganen
steeds beter simuleren en stimuleren) en anderzijds de wereld van artificiële
intelligentie dusdanig worden gecombineerd dat er werkbare androïden op de markt
komen die zichzelf kunnen verwarmen, bevochtigen, en ons kunnen verleiden.

Vanwege de hoge prijs van deze technologische hoogstandjes en hun beperkte
beschikbaarheid zal dit in eerste instantie leiden tot robotprostitutie, luidt
de overtuiging van David Levy, een 73-jarige Britse oud-schaakgrootmeester en
informaticus, en auteur van het baanbrekende Love and Sex with Robots uit 2006,
die zich sinds een jaar of vijftien jaar als pleitbezorger van seks en liefde
met robots heeft opgeworpen. Als iemand op de feiten vooruit loopt, is het Levy
wel. Op mijn vraag of hij weet heeft van een thans in functie zijnde
robotprostituee, in de VS, of misschien Azië, mailt hij: 'Nog niet, maar dit zal
niet lang meer duren.'

Levy heeft hoge verwachtingen van Harmony, de creatie van Abyss, het bedrijf van
Matt McMullen, bekend van de Real Doll, waarvan de consumentenversie 'de komende
maanden' zou moeten worden gepresenteerd. Met seksbots kunnen mannen, maar ook
vrouwen, die moeite hebben met persoonlijke interactie, eindelijk ook een
ervaring hebben die dicht in de buurt komt van the real thing.

Zo ver is het nog niet, maar de ontwerpers ploeteren moedig voort. Op een
technologiebeurs in Linz presenteerde een Spaanse fabrikant onlangs Samantha,
een pop die reageert op aanraking. Samantha heeft drie standen: 'familie',
'romantisch' en 'sexy', afhankelijk van waar je haar vasthoudt, legt een man uit
in een demonstratievideo. 'Als je haar kust of in de borsten knijpt, schakelt ze
over op sexy. In de sexystand is het uiteindelijke doel orgasme.'

Kathleen Richardson, een feministische hoogleraar ethiek aan De Montfort
Universiteit in Leicester, even boven Londen, ageert al jaren tegen robotseks,
poppenseks, en het mede door David Levy verspreide idee dat deze nieuwe vorm van
seks een vorm van prostitutie is, maar dan zonder de nadelen, behalve voor de
seksindustrie, want prostituees worden wellicht overbodig. 'Seks hebben is heel
wat anders dan schaken', zegt ze in een telefonisch interview. 'Goede seks is
alleen mogelijk bij de gratie van empathie en een machine is niet in staat tot
empathie.'

Richardson is ervan overtuigd dat de populariteit van seks met poppen en straks
met robots ook het beeld van vrouwen en meisjes in de echte wereld aantast, net
zoals de verbreiding van pornografie dat volgens haar heeft gedaan. 'Ik keek
vroeger ook naar porno. In mijn puberteit stal ik video's van mijn broer. Later
viel bij mij het kwartje. Er is niks onschuldigs aan porno, laat staan aan
prostitutie. Beide zijn, net zoals seks met poppen, uitingen van totale
onderwerping van de vrouw, die in niets verschilt van de meester-slaafverhouding
ten tijde van de slavernij.'

Dat auto-eroticisme in de natuur voorkomt (veel dieren strijken met hun
genitaliën tegen van alles en nog wat om een orgasme te bereiken) en zelfs porno
(uit onderzoek blijkt dat bonobo's, aldus uroloog Mattelaer, liever naar
plaatjes van geslachtsdelen kijken dan naar plaatjes van machtigere mannetjes),
doet niets af aan Richardsons afkeuring. Ze gelooft ook niet dat het een kwestie
is van een betere robot bouwen. 'Machines die de rol van mensen proberen over te
nemen doen af aan onze humaniteit.'

Bordeelhoudster Evelyn Schwarz piekert er desgevraagd niet over om haar poppen
in te ruilen voor seksrobots. 'Dan wordt zo'n robot gehackt of ze slaat op tilt
en dan ben ik verantwoordelijk als mijn klanten iets overkomt.'

Voorlopig zijn het vooral de Liebespuppen die iets overkomt. Zoals Anna, het
blonde Mädel met cup DDD, een van de meest gevraagde. Toen een klant met haar
bezig was brak ze doormidden. De breuk bleek onherstelbaar. Schwarz heeft
onmiddellijk een nieuw exempaar laten aanrukken uit China.

Met een pop kun je schaamteloos zijn

Yuki zie ik op een website aangeboden voor €1.849

Twaalf uur alleen met een sekspop lijkt me dicht in de buurt komen van eenzame
opsluiting

'een machine is niet in staat tot empathie'

'Ik zie ze niet meer, Ze horen bij het meubilair'




Bekijk de oorspronkelijke pagina: , , , , , , , , , , , ,

LOAD-DATE: 4 May 2018

LANGUAGE: DUTCH; NEDERLANDS

GRAPHIC: Yuki
Evelyn Schwarz, de madam, met haar poppen.
Auteur Viktor Frölke tussen de poppen Diego en Yuki.
De ontvangstruimte van BorDoll in Dortmund.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              97 of 170 DOCUMENTS



                                 de Volkskrant

                              5 mei 2018 zaterdag

Een president die wat al te ver voor zijn volk uit loopt

BYLINE: DOOR PETER GIESEN

SECTION: Ten Eerste; Blz. 12, 13

LENGTH: 1192 woorden



HIGHLIGHT: Een jaar geleden zorgde hij voor een aardverschuiving in de Franse
politiek. Emmanuel Macron gaf het ingezakte Frankrijk internationaal weer
statuur. Maar in eigen land is niet iedereen gecharmeerd van de autocratische
'rijkeluisvriend'.


'In de ogen van de hele wereld wordt Frankrijk wakker. We werden gezien als een
ingeslapen land, als een kasteel van Doornroosje. En plotseling gebeurt er weer
iets', zegt de prominente econoom Philippe Aghion, aanhanger van Emmanuel
Macron, in het zakenblad Challenges.

Een jaar geleden, op 7 mei, werd Macron tot president van Frankrijk gekozen. Hij
maakte een daverende entree in de internationale arena. En in eigen land is
Macron een onvermoeibaar hervormer, een president die durft, die de strijd met
de machtige spoorwegbonden aangaat en die lijkt te gaan winnen.

Vriend en vijand vindt dat hij het presidentschap incarneert, veel beter dan de
aarzelende François Hollande. Macron toonde zich in zijn eerste jaar een meester
in symboliek en politieke communicatie.

Tegelijkertijd laten concrete resultaten nog op zich wachten. Voor een deel is
dat onvermijdelijk. Een jaar is kort: als zijn economische hervormingen vrucht
afwerpen, zal dat pas over enkele jaren blijken.

Ook stuitte Macron op een weerbarstige werkelijkheid. Hoewel hij de Amerikaanse
president Trump op virtuoze wijze bespeelde, trok Trump zich terug uit het
klimaatverdrag van Parijs. En hoewel Macron lof oogstte voor zijn bevlogen
speeches over Europa, komt hij in zijn streven de EU ingrijpend te hervormen
steeds meer alleen te staan.

Golf van euforie


De verkiezing van Macron veroorzaakte vorig jaar een golf van euforie onder alle
liberalen, pro-Europeanen en antipopulisten in heel Europa. Na de Brexit en de
zege van Donald Trump bracht Macron de populistische stoomwals tot staan. Het
bleek mogelijk verkiezingen te winnen met een liberaal, tolerant, pro-Europees
en optimistisch programma.

Zelf formuleerde Macron het in een interview met Challenges in 2016 als zijn
grote opdracht een duurzaam alternatief te bieden waarmee de naoorlogse orde -
liberale samenleving, verzorgingsstaat, Europa - kan worden verdedigd tegen het
oprukkende populisme. De cohesie van Frankrijk staat op het spel, zei hij: 'Het
is absoluut noodzakelijk om de wegen te vinden naar een verzoening van de twee
Frankrijken: het Frankrijk dat de globalisering als een kans beleeft en het
Frankrijk dat er bang voor is.'

Vooralsnog is hij er echter niet in geslaagd die kloof te dichten. 'Hoe beter
iemand is toebedeeld op professioneel en financieel vlak, hoe meer hij het
macronisme met een welwillend oog bekijkt', aldus de zakenkrant Les Echos. Van
de managers en de werknemers in intellectuele beroepen steunt 61 procent Macron,
van de arbeiders 36 procent.

Macron zei en même temps (tegelijkertijd) te willen liberaliseren en beschermen.
Voorlopig blijkt liberaliseren een stuk makkelijker. Zeer omstreden was de
afschaffing van de belasting op grote vermogens. Volgens Macron joeg deze
belasting rijke Fransen naar het buitenland, waardoor de schatkist alleen maar
inkomsten misliep. Maar 72 procent van de Fransen beschouwt Macron inmiddels als
'de president van de rijken'. De helft van de Fransen noemt zijn beleid
'onrechtvaardig'. Cadeautjes voor de rijken, flexibilisering voor de gewone man,
zeggen zij.

Autoritaire liberaal

Ook Macrons stijl verdeelt de Fransen. De filosoof Jean-Claude Monod noemt hem
een 'autoritaire liberaal'. Macrons beweging En Marche! werd aanvankelijk gezien
als een interessante poging om burgers te mobiliseren rond een politieke
middenkoers, los van de traditionele partijen die zienderogen aan draagvlak
verliezen. Sinds Macron gekozen is stelt de beweging, inmiddels La République En
Marche! geheten, niets meer voor. Er is maar één man die beslist: Emmanuel
Macron.

Het Élysée is een autoritair geleid bedrijf geworden. De president heeft zich
omringd met wonderboys, en een enkele wondergirl, veelal jonge dertigers die net
als Macron aan elitescholen als de École Nationale d'Administration hebben
gestudeerd. Hyperintelligente technocraten uit Parijs en de florerende
universiteitssteden die weinig affiniteit hebben met het Frankrijk dat bang is
voor de globalisering - het platteland, de kleine stadjes of de oude
industriegebieden.

Macron is briljant. Met zijn enorme eloquentie doorstaat hij moeiteloos de
confrontatie met stakers, boze boeren of kritische journalisten. Maar hij komt
arrogant over, zegt de semioloog Cécile Alduy in Les Echos: 'Omdat hij alles
heeft doordacht, denkt Emmanuel Macron dat hij altijd gelijk heeft en lijkt hij
niet te kunnen verdragen dat zijn woorden niet iedereen overtuigen.' Bovendien
spreekt hij de taal van de start-ups en het zakenleven, een taal waarmee veel
lager opgeleide Fransen niet uit de voeten kunnen.

Macron heeft welbewust voor een monarchale stijl gekozen. Een verdeeld land als
Frankrijk heeft een krachtige, bindende leider aan de top nodig, gelooft hij.
Maar een koning kan zich ook te ver van zijn volk verwijderen.

Hoe populair is Macron?

In het eerste jaar van Emmanuel Macron daalde de werkloosheid van 9,4 naar 8,9
procent. Wil zijn missie slagen, dan moet de werkloosheid nog veel verder
omlaag. Sommige indicatoren zijn positief: de buitenlandse investeringen
stijgen, net als het aantal nieuwe bedrijven dat wordt opgericht. Anderzijds
verliezen Fransen bedrijven nog altijd aandeel op de wereldmarkt.

In het eerste jaar van Macron daalde het overheidstekort voor het eerst in lange
tijd onder de Europese norm van 3 procent. Economen vinden echter dat de
president op dit punt te weinig doet. Macron wil de publieke sector inkrimpen om
de belasting- en premiedruk te kunnen verlagen. Maar het afgelopen jaar namen de
overheidsuitgaven juist met 0,6 procent toe. Als de economische conjunctuur
inzakt, dreigt het Franse tekort weer boven de 3 procent uit te komen, zeggen
economen.

Werkloosheid daalt, maar niet genoeg

Volgens de politieke barometer van Le Figaro heeft 41 procent van de Fransen
vertrouwen in Macron. Daarmee scoort hij aanzienlijk beter dan zijn voorgangers
Nicolas Sarkozy (32 procent) en François Hollande (24 procent) na een jaar
bewind.

Volgens een peiling voor Paris Match zou Macron gemakkelijk winnen als er op dit
moment verkiezingen zouden worden gehouden. In de eerste ronde zou hij 36
procent halen, tegen 24 procent bij de verkiezingen van 2017. De winst zou
vooral van rechts komen.

De nieuwe Republikeinse leider Laurent Wauquiez staat op 8 procent, terwijl
François Fillon in 2017 nog 20 procent haalde. Volgens deze simulatie zou Macron
in de tweede ronde opnieuw Marine Le Pen tegenover zich vinden. Zij staat op 23
procent, tegenover 21 procent in 2017. De radicaal-linkse leider Jean-Luc
Mélenchon staat nu op 16,5 procent, tegenover 19,5 procent in 2017. Hoewel de
oppositie van de straat tegen Macron veel minder sterk was dan verwacht, laat de
peiling zien dat de radicalen van links en rechts nog altijd sterk zijn:
Mélenchon en Le Pen halen samen 39,5 procent.

Het vertrouwen in de politiek is niet toegenomen sinds Emmanuel Macron de
gevestigde partijen wegvaagde. Meer dan 80 procent van de Fransen gelooft dat
politici niet naar ze luisteren.

Omdat hij alles heeft doordacht, denkt hij dat hij altijd gelijk heeft

We werden gezien als een ingeslapen land. En plotseling gebeurt er weer iets




Bekijk de oorspronkelijke pagina: ,

LOAD-DATE: 4 May 2018

LANGUAGE: DUTCH; NEDERLANDS

GRAPHIC: Emmanuel Macron is briljant en welbespraakt, maar komt arrogant over.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              98 of 170 DOCUMENTS



                                 de Volkskrant

                              3 mei 2018 donderdag

Wachtgeld

BYLINE: ARIEJAN KORTEWEG

SECTION: Opinie en Debat; Blz. 23

LENGTH: 807 woorden



HIGHLIGHT: SP-Kamerlid Ronald van Raak ten strijde tegen Binnenhof-taboe.


Column in Den Haag


Terwijl voor de ramen van onze Haagse redactielokalen de 1 mei-optocht passeert
- langer dan andere jaren, flink wat SP-vlaggen - praat ik met SP-Kamerlid
Ronald van Raak over zijn wetsvoorstel de wachtgeldregeling aan te pakken. Dat
is de vergoeding die vertrekkende politici krijgen voordat ze nieuwe inkomsten
hebben.



Geen toeval dat Van Raak uitgerekend vandaag met zijn plan komt. Een symbolische
dag, vindt hij: geschikt om na te denken over sociale zekerheid. Hij wil geen
halve maatregelen, de regelingen moeten worden afgestemd op wat nu in het gewone
leven geldt. Dat betekent voor Kamerleden een halvering van het wachtgeld;
ministers gaan er 67 procent op achteruit. Ook voor burgemeesters en wethouders
wordt het een stuk minder. De duur wordt verkort van 38 maanden naar maximaal
twee jaar, na een half jaar moet 'alle arbeid' aanvaard worden.

Dit heeft niks te maken met politici pesten, verzekert Van Raak, Kamerlid sinds
2006. Wat voor de gewone man goed genoeg is, moet dat ook voor 'Den Haag' zijn -
dat is de gedachte. 'Ik wil een einde maken aan de voorkeursbehandeling.' Lukt
dat niet, dan moet de WW omhoog. 'Als de WW niet goed genoeg is voor politici,
zou ik niet weten waarom die dat wel voor een ander is.'

Geen onderwerp zo gevoelig als wachtgeld. Dan gaat het al snel over Wassila
Hachchi, de D66'er die met wachtgeld in de mist van de Clintoncampagne verdween.
Of over Kathleen Ferrier (CDA), die een tijdje als wachtgeldkoningin
bekendstond. Zeg wachtgeld en buiten het Binnenhof valt meteen het woord
zakkenvullers. Op het Binnenhof zakt de toon meteen tot fluisterhoogte. Politici
die de wachtgeldregeling hartstochtelijk willen verdedigen, zijn amper te
vinden.

Terwijl daar toch alle reden voor is. De politicus heeft een hoog afbreukrisico
- denk aan Halbe Zijlstra. Je kunt struikelen over kwesties die door je
voorganger zijn veroorzaakt (Mansveld) of die later toch wat genuanceerder
bleken te liggen (Verheijen). PVV'ers hebben sowieso vaak moeite na de politiek
een baan te vinden. De wachtgeldregeling helpt hen die tijd te overbruggen.

Zonder fatsoenlijke wachtgeldregeling wordt de Kamer een huis voor financieel
onafhankelijken en avonturiers, hoorde ik hoogleraar Wim Voermans al op de radio
zeggen. Op gemeentelijk niveau speelt dat nog sterker. De lokale politiek is de
afgelopen jaren verruwd en versplinterd, tussen college en raad groeien de
tegenstellingen. Eén op de vijf wethouders vertrekt voortijdig. Minder wachtgeld
verkleint het animo wethouder te worden.

Minstens zo belangrijk: de wachtgeldregeling is een middel om de
onafhankelijkheid van politici te borgen. Dat werkt aan twee kanten: enerzijds
maakt wachtgeld het gemakkelijker weerstand te bieden aan de ijzeren
fractiediscipline. Anderzijds maakt het de verleiding kleiner in de Haagse
draaideur te stappen. Afzwaaiende Kamerleden verdwijnen vaak naar de
belangenbehartiging; ze gaan naar een lobbyclub of koepelorganisatie, een
sectorvertegenwoordiger of het bedrijfsleven om van daaruit de overheid te
beïnvloeden. Voorbeelden genoeg van Kamerleden die al tijdens hun
zittingsperiode beginnen met voorsorteren.

Alle reden dus om er niet aan te tornen. Maar Van Raak, die eerder aan de wieg
stond van het Huis voor Klokkenluiders, is niet onder de indruk van die
argumenten. Je gaat de politiek niet in voor het geld, zegt hij. 'Jonge mensen
zien de politiek nu als opstapje voor hun carrière. Daar is die niet voor
bedoeld.' Bovendien: tijdelijke contracten maken ook ander werk steeds
onzekerder. Een gevoelsargument nog: 'Politici schamen zich nu gebruik te maken
van het wachtgeld. Schakel je dat gelijk met de WW, dan hoeft dat niet meer.'

SP'ers leven al volgens zijn voorschriften: SP'ers met wachtgeld storten daarvan
een flink deel terug in de staatskas. Ze maken er overigens zo min mogelijk
gebruik van: Roemer is burgemeester, Van Bommel is bestuursadviseur bij de
gemeente Zwolle, Kooiman gaat naar de politiebond.

In 2009 mislukte een eerdere poging van Van Raak om het wachtgeld te versoberen.
In een stuk op website The Post Online memoreert hij dat de Volkskrant zijn
voorstel toen 'een kwalijke vorm van effectbejag' vond, dat 'populistische
vooroordelen' zou voeden. Sindsdien is de regeling al wat aangepast. De stemming
is veranderd, verwacht Van Raak. Wiegel zou er volgens hem wat in zien,
Dijsselbloem ook. Een grote kostenpost is het niet. De afgelopen vijf jaar
maakten 211 landelijke politici gebruik van wachtgeld, opgeteld 19.668.342 euro.
Wat neerkomt op ruim 20 duizend euro per persoon per jaar.

Het voorstel van Van Raak heeft alvast één voordeel: het dwingt politici nog
eens uit te leggen waarom ze echt geen zakkenvullers zijn.

'Als de WW niet goed genoeg is voor politici, zou ik niet weten waarom die dat
voor een ander wel is'




Bekijk de oorspronkelijke pagina:

LOAD-DATE: 2 May 2018

LANGUAGE: DUTCH; NEDERLANDS

GRAPHIC: ...vindt 1 mei de perfecte dag...
...om vertrekkende Kamerleden te korten.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              99 of 170 DOCUMENTS



                                 de Volkskrant

                             28 april 2018 zaterdag

American Emo

BYLINE: PABLO CABENDA

SECTION: Sir Edmund; Blz. 64, 65, 66, 67, 68, 69, 70, 71

LENGTH: 1863 woorden



HIGHLIGHT: Oscarwinnend acteur en muzikant Jared Leto noemde het laatste album
van zijn band 30 Seconds to Mars America en maakt ook een documentaire over de
stand van zijn land. Wat hem verder fascineert: meditatie, rotsklimmen, Bowie en
Seneca.


Onze gids deze week


In zijn Gucci-hippiedesignerwear ziet hij eruit als een non-conformist, heel erg
links van het politieke midden. En dan heeft Jared Leto het nieuwe album van
zijn rockband, 30 Seconds To Mars, ook nog America genoemd. Anno 2018 voelt dat
alsof je een appeltje te schillen hebt met de hoogste baas van je land. En ja,
er is nogal wat engagement op het album terechtgekomen, maar nee, het was niet
het beginpunt voor America. In een Amsterdams hotel verduidelijkt de zanger van
de band die zo'n 15 miljoen platen heeft verkocht met zwaar aangezette emorock,
gemaakt om door stadions te blazen, waarom hij het vijfde album naar zijn
vaderland heeft genoemd.



Leto - naast muzikant ook acteur ; hij kreeg in 2014 een Oscar voor zijn rol in
Dallas Buyers Club - wilde het eigenlijk hebben over de Amerikaanse droom.

'Het plan was om dwars door Amerika te reizen, mensen te interviewen over hun
idealen en daar een film en een album van te maken.'

Maar, net als de rest van de wereld, keek hij naar het nieuws en zag hoe
regeringsintriges zich ontvouwden en controverse en conflict het land
beheersten.

'Dat inspireerde me tot het schrijven van nummers waarvan ik besefte dat die op
het album thuishoorden.'

Hij bespeurde een nieuw politiek bewustzijn bij jongeren. 'Ze bemoeien zich weer
met politiek en nemen vaak het voortouw in acties tegen sociale misstanden. Het
meest zichtbaar was natuurlijk het scholierenprotest tegen het Amerikaanse
wapenbeleid, maar er wordt over de hele linie gediscussieerd en gedebatteerd
over politiek gevoelige zaken waar dat vijf jaar geleden echt niet gebeurde.'

Leto (46) heeft in 2012 de verkiezingscampagne van Obama gesteund. Toch, 30
Seconds To Mars is geen politiek geëngageerde band en America geen politiek
album. Zelfs al staan er politieke songs op . Walk On Water bijvoorbeeld, met
zijn verwijzingen naar nepnieuws als wapen in de strijd tussen links en rechts.
'A thin line, the whole truth. The far right, the left view.'

'Maar waar het in de liedjes over gaat is verandering, vechten voor waar je in
gelooft, ook in persoonlijker zaken. Ik wilde voorkomen dat de nummers zo
letterlijk werden dat ze naar krantenartikelen zouden verwijzen.'

Leto gaat niet over één nacht ijs bij het maken van muziek. Er zit vijf jaar
tussen Love, Lust, Faith and Dreams, het vorige album van 30STM, en America.
Nee, die lange tijd werd niet zozeer opgeslokt door zijn nevencarrière als
acteur, ook al gaat hij daarvoor net zo nauwkeurig en methodisch te werk als in
zijn muziek. Voor zijn rol in Dallas Buyers Club als Rayon, een met aids
besmette transgendervrouw in de jaren tachtig, viel hij veertien kilo af, schoor
zijn wenkbrauwen en onthaarde zijn hele lichaam.

'De lange periode tussen het vorige en het nieuwe album heeft te maken met het
karakter van inspiratie. Het is onbeleefd. Op de meest ongelegen momenten dringt
het zich op en vervolgens laat het lange tijd niets van zich horen. En waar het
muziek betreft, ben ik ook gewoon een langzame werker. Ik ben in 2008 al aan de
song Rescue Me begonnen en ik heb die pas voor dit album afgemaakt.'

En die documentaire over Amerika? 'Die komt nog. Vorig jaar juli hebben we
filmcrews in elke staat gestationeerd. Die hebben 24 uur lang het leven van de
mensen daar gefilmd om een portret te maken van het land in deze tumultueuze
tijden. Het gaat A Day In The Life Of America heten. En dit album wordt de
soundtrack.'

1. Natuur: Natuurparken in de Verenigde Staten

'Het nummer Great Wide Open op America is aan ze gewijd. Onze natuurparken
worden ook weleens het beste idee van Amerika genoemd. We zijn als natie vrij
vroeg tot de conclusie gekomen dat ze het conserveren waard zijn. Amerika is,
volgens mij, een van de eerste landen geweest die beschermde natuurparken heeft
ingesteld. Ik vind ze adembenemend omdat ze zo ongelooflijk weids zijn.
Yosemite, Yellow Stone: ze herbergen de meest fantastische landschappen en je
hoeft er geen mens tegen te komen. Joshua Tree is in de winter zo goed als leeg.
Trump wil de oppervlakte van het beschermde gebied Bears Ears, een nationaal
monument, drastisch reduceren. Ik heb nog gelobbyd voor de bescherming ervan.
Maar ik heb hoop voor de toekomst. We zorgen ervoor dat het goedkomt.'

2. Bezigheid 1: Rotsklimmen

'Rotsklimmen is uitermate geschikt om je weg te halen uit de drukte van de dag,
de ruis en de jachtige wereld waar je deel van uitmaakt. Het maakt mijn hoofd
helemaal leeg. Ik doe het al jaren, soms met en soms zonder touw. Als ik zonder
ondersteuning klim, zorg ik ervoor dat ik mezelf niet in gevaarlijke situaties
manoeuvreer en ik in een relatief veilige en vertrouwde omgeving ben. Een
expert? Mwah, ik zou mezelf een redelijk ervaren klimmer noemen. Als jij met mij
zou gaan klimmen, zou je het iets langer uithouden dan wanneer je het in je
eentje zou doen.'

3. Bezigheid 2: Mediteren

'Toen ik nog klein was, had mijn hippiemoeder een vriend die aan transcendente
meditatie deed. En wij als jongens van 14, 15 (Jared en zijn ouder broer
Shannon, red.) deden vrolijk mee. Ik weet nog dat ik het heel cool vond. Maar ik
heb er lang niets meer mee gedaan. Tot een paar jaar geleden, toen ik Headspace
heb ontdekt, een geweldige app waarop je je kunt abonneren en die suggesties
geeft voor dagelijkse meditaties. Op een of andere manier maakt het me
productief. Het is goed om de rust in je hoofd te bewaren, het zet de dingen in
perspectief en geeft je balans in het leven. En het is zo gemakkelijk om te
doen. Ik kan het iedereen aanbevelen.'

4. Boek: Seneca - De Brevitate Vitae

'Vertaald betekent het zoiets als 'Over de kortheid van het leven'. Een kleine
tweeduizend jaar geleden geschreven door de Romeinse filosoof en schrijver
Seneca de jongere. Je kan het beschouwen als de daddy van de zelfhulpboeken,
want het geeft advies over hoe we onze tijd zo wijs mogelijk kunnen besteden.
Seneca vindt dat we niet mogen klagen dat ons leven zo kort is. Als ik de
essentie samenvat, zegt hij dat we over het algemeen onze tijd weggeven en onze
bezittingen beschermen, terwijl we onze bezittingen zouden moeten weggeven en
onze tijd moeten beschermen. Hij illustreert het met allerlei voorbeelden over
ambitie, hebzucht en verveling; hoe mensen, toen al, steeds maar drukdrukdruk
zijn en daardoor het leven, zoals ze dat echt willen leven, opschuiven naar
later. Veel inspirerender dan Facebook. Waar ik dus ook niet op zit.'

5. Documentaire: Icarus

'Icarus heeft dit jaar de Oscar voor beste documentaire gewonnen. Het verhaal
begint vrij simpel met de filmmaker/ amateurwielrenner Bryan Fogel die na wil
gaan hoe doping zijn sportprestaties beïnvloedt. Hij onderzoekt of hij ongemerkt
door een dopingtest kan komen en een wielerrace kan winnen. Als hij een
excentrieke Russische arts vindt die hem bij zijn onderzoek wil helpen, kantelt
het verhaal. Die arts is namelijk de directeur van het Russische
antidopinglaboratorium die opeens uit de school klapt over het jarenlange
grootschalige dopinggebruik van Russische atleten. Door de film werd Rusland
zelfs als natie geweerd van de Olympische Winterspelen dit jaar. Het is niet
alleen een heel goed gemaakte film, hij zegt ook iets over ambitie en over alle
moeite die mensen doen om maar te winnen. Ik kijk ook graag films om daar als
regisseur van te leren.'

6. Podcast: How I Built This

'Eigenlijk niet meer dan een gast die met ceo's en wereldberoemde entrepreneurs
babbelt over hoe ze hun bedrijven zijn begonnen en hoe die bedrijven vervolgens
de wereld hebben veranderd. Guy Raz, de podcaster, heeft gesproken met de
oprichters van Airbnb, Wikipedia, Atari, Linkedin, Ben & Jerry's, Instagram,
noem maar op. Je steekt er iets van op te horen hoe al die ondernemers hun
ideeën en dromen hebben verwezenlijkt. Daarbij wordt er net zo uitgebreid
stilgestaan bij mislukkingen als bij successen. Het herinnert me eraan dat je
falen als een goede les moet beschouwen. En dat net achter je grootste hindernis
waarschijnlijk je mooiste triomf ligt.'

7. Tv-serie: Ozark

'Jason Bateman speelt, in de Netflix-serie die hij ook regisseert, een
accountant die de verkeerde keuzes maakt. Daardoor wordt zijn hele leven
overhoop gehaald. Hij is een Jan Modaal die geld witwast voor een drugsdealer.
Er wordt geld gestolen, zijn zakenpartner wordt vermoord en Bateman moet
vervolgens uit zien te vinden hoe hij kan overleven. Dus verhuist hij met zijn
gezin naar een vakantieoord in het Ozarkgebergte in Missouri. Dan gaat het van
kwaad tot erger. Ja, het heeft wel iets van Breaking Bad. Ook hier heb je een
onschuldige held die in een wereld van misdaad wordt ondergedompeld. En hoewel
Bateman beter bekend is als comedy-acteur, speelt hij hierin geweldig, net als
Bryan Cranston in Breaking Bad. En dan heeft de serie ook nog een slim en
complex plot. Meer vertel ik niet, anders verklap ik te veel.'

8. Artiest: David Bowie

'Bij elk concert spelen we een stukje Heroes van Bowie, zo'n bijzonder,
inspirerend nummer. Als iemand anders die tekst zou zingen zou je het misschien
te sentimenteel vinden, maar bij Bowie klinkt het oprecht en innig. Hij is
geweldig. Niet alleen als zanger, songwriter of muzikant, ook als producer,
entrepreneur en iemand die wars was van regels. Ik heb hem pas op latere
leeftijd ontdekt. Als kind was mijn smaak gebaseerd op de muziek die ik van
anderen kreeg. Ik was gek op Led Zeppelin en Pink Floyd omdat ik daar plaatjes
van kreeg, maar ik kreeg nooit een Bowie-album. Toen ik hem ontdekte, was ik
meteen gefascineerd door zijn elegantie en intelligentie. Hij leek een heel goed
besef te hebben van de wereld om hem heen en bleef zichzelf en anderen
voortdurend verrassen door steeds nieuwe wegen in te slaan. Ik denk dan ook dat
zijn nalatenschap veel meer behelst dan alleen zijn muziek. Bowie heeft ook het
besef nagelaten dat je als artiest een oneindige vrijheid geniet en die ook moet
nemen.'

30 Seconds To Mars - America (Universal)

CV

1971 26 december geboren in Bossier City, Louisiana.

1994 Eerste belangrijke rol in de tv-serie My So Called Life. Filmdebuut in How
to Make an American Quilt.

1997 Doorbraakrol als de Amerikaanse atleet Steve Prefontaine in de biopic
Prefontaine.

1998 Richt met broer Shannon de band 30 Seconds To Mars op. (Later ook met Tomo
Milicevic)

1999 Speelt Angel Face in Fight Club.

2000 Speelt Paul Allen in American Psycho. Speelt de heroïneverslaafde Harry
Goldfarb in Requiem for a Dream.

2002 Debuutalbum van 30 Seconds To Mars. Speelt de inbreker Junior in Panic
Room.

2005 A Beautiful Lie, tweede album van 30STM. Regisseert zijn eerste korte film
From Yesterday.

2013 Leto's eerste documentaire Artifact. Speelt in Dallas Buyers Club de rol
van Rayon, een verslaafde en met aids besmette transgendervrouw. Hij krijgt er
een Oscar voor.

2018 America, het vijfde album van 30 STM.

Rotsklimmen is uitermate geschikt om je weg te halen uit de drukte van de dag.
Het maakt mijn hoofd helemaal leeg. Ik doe het al jaren

Als ik hoor hoe al die ondernemers hun ideeën hebben verwezenlijkt, herinnert me
dat eraan dat je falen als een goede les moet beschouwen




Bekijk de oorspronkelijke pagina: , , , , , , , , , ,

LOAD-DATE: 27 April 2018

LANGUAGE: DUTCH; NEDERLANDS

GRAPHIC: Jared Leto
Jared Leto
Jared Leto
Jared Leto
1. Natuurparken VS. 'Ik vind ze adembenemend omdat ze zo ongelooflijk weids
zijn. Joshua Tree is in de winter zo goed als leeg.'
3. Mediteren. 'Headspace is een geweldige app.'
5. Icarus. 'Het is niet alleen een heel goed gemaakte film, hij zegt ook iets
over ambitie en over alle moeite die mensen doen om maar te winnen.'
6. How I Built This. 'Een gast die met ceo's babbelt.'
7. Ozark. 'Jason Bateman speelt geweldig. En dan heeft de serie ook nog een slim
en complex plot.'
8. David Bowie. 'Ik heb hem pas op latere leeftijd ontdekt. Ik was meteen
gefascineerd.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              100 of 170 DOCUMENTS



                                 de Volkskrant

                             28 april 2018 zaterdag

De triomf van rechts begon in de linkse jaren zestig

BYLINE: DOOR PETER GIESEN

SECTION: Zaterdag; Blz. 14, 15

LENGTH: 1999 woorden



HIGHLIGHT: Geen linksere tijd dan die van Provo, de anti-autoritaire kresj en
lsd. Tot je beter kijkt. Want in de schaduw van de revolutie begon rechts aan
zijn grote opmars. De neo-nationalisten van nu hebben hun wortels in de jaren
zestig.


De wortels van nieuw rechts

In het voorjaar van 1967 werd de hal van het Centraal Station in Amsterdam
bevolkt door 'langharige nozems', hangjongeren die reizigers lastigvielen en de
hal bevuilden. Op 4 april besloten mariniers uit Den Helder het station schoon
te vegen.

'Voor de ogen van de verbijsterde treinreizigers, die van een dergelijk
krachtdadig optreden tegen lanterfanters slechts hadden gedroomd, vielen er
links en rechts harde klappen. Elke nozem werd deskundig afgeranseld. Gillend en
schreeuwend van angst probeerden zij, sommigen met bebloede gezichten, het
hazepad te kiezen', schreef De Telegraaf de volgende ochtend op triomfantelijke
toon. Een 18-jarige nozem moest met zwaar hoofdletsel in het ziekenhuis worden
opgenomen omdat een marinier met zijn schaar was uitgeschoten toen hij de lange
haren van de jongen wilde afknippen.

Culturele revolutie


De jaren zestig en zeventig worden altijd gezien als de linkse jaren van Provo,
het kabinet-Den Uyl, vrije seks en geestverruimende drugs, van antipsychiatrie,
krities teejater en de anti-autoritaire kresj. Maar in de schaduw van de
'revolutie' vond ook een opmars van rechts plaats. De Telegraaf werd in 1966 de
grootste krant van Nederland, de TROS en Radio Veronica veroverden de ether en
de VVD werd onder Hans Wiegel omgevormd van een sociëteit voor 'zindelijke
burgerheren' tot een volkspartij die ook de bouwvakker en de taxichauffeur
aansprak en grote winst boekte.

In hedendaagse nieuwrechtse kringen wordt de culturele revolutie van de jaren
zestig en zeventig vaak gezien als de bron van alle hedendaagse problemen.
Volgens Pim Fortuyn was de samenleving na de jaren zestig verweesd. Onder
leiding van Fortuyn moest zij op zoek naar een nieuwe Vader en Moeder.

Geert Wilders beriep zich op de Duitse filosoof Peter Sloterdijk: 'De vrijheid
die in de jaren zeventig is bevochten op een verzuilde samenleving die velen als
kleingeestig en kleinburgerlijk ervoeren, is volgens Sloterdijk decadent
geworden: ontaard in vormloosheid, een gebrek aan verantwoordelijkheid en in
onverschilligheid.'

Het meest expliciet was het Forum voor Democratie in een uitnodiging voor zijn
Summer Academy. 'In 1968 gingen studenten in heel Europa de straat op om
verandering te eisen. Ze werden begeesterd door een cultuurmarxistische agenda
waarin alle bestaande autoriteiten het moesten ontgelden', schreef het Forum.
'Ze waren met weinigen - maar omdat ze gedreven en goed georganiseerd waren,
wisten ze binnen enkele jaren invloedrijke posities te bemachtigen in alle
maatschappelijke sectoren: politiek, bedrijfsleven, onderwijs, cultuur en
journalistiek. Die posities hebben ze sindsdien nooit meer prijs gegeven. Het
beleid van de afgelopen decennia - de massale immigratie, de euromunt, de
kaalslag in het onderwijs, het multiculturalisme, de schaamte voor onze eigen
geschiedenis en de culturele zelfhaat: het valt direct op dit beslissende moment
terug te voeren.'

Natuurlijk was links destijds in het offensief, waardoor het een invloed had die
zijn numerieke kracht verre te boven ging - eenzelfde fenomeen zien we nu bij
populistisch rechts. Maar in de jaren zestig en zeventig waren De Telegraaf en
het Algemeen Dagblad de grootste kranten, de AVRO en de TROS de
omroepverenigingen met de meeste leden. Tussen 1966 en 1989 werd het land
geregeerd door de christelijke partijen - later het CDA - en de VVD. Het
kabinet-Den Uyl (1973-1977) was een uitzondering die veel publiciteit genereerde
maar weinig concrete resultaten boekte.

Veel linkse stokpaardjes bleken van zeer voorbijgaande aard: van de
anti-autoritaire kresj is weinig meer vernomen, evenmin als van de beweging voor
de afschaffing van het strafrecht.

No-nonsenseburgerij

In sommige opzichten zijn de rechtse jaren zestig duurzamer gebleken. Destijds
werd de basis gelegd voor een individualistische en ongebonden burgerij die zich
niet langer de les liet lezen door dominees en bisschoppen, laat staan door
moralistische opinieleiders van linkse snit. Een no-nonsenseburgerij die voor
haar eigen belangen opkwam en zich daar niet voor schaamde. In hedendaagse
termen: een burgerij met een groot wantrouwen tegen gutmenschen. Er loopt een
lijn van de rechtse jaren zestig naar het populisme van Pim Fortuyn, Geert
Wilders en Thierry Baudet, vele decennia later.

De snelle ontzuiling van de jaren zestig leidde aanvankelijk tot een sterke
politisering. Menigeen die van zijn geloof viel ging op zoek naar een nieuw
houvast. Dat werd veelal gevonden in links engagement, verbondenheid met de
verworpenen der aarde, in Nederland en ver daarbuiten. Het linkse levensgevoel
was kosmopolitisch. Mei '68 was slechts 23 jaar na het einde van de Tweede
Wereldoorlog. In de jaren zestig drong het tot Nederland door dat nergens anders
in bezet Europa zo veel Joden waren weggevoerd. Daaruit trokken velen, niet
alleen ter linkerzijde, de conclusie dat 'de Ander' nooit meer mocht worden
gediscrimineerd. Kritiek op minderheden werd al snel beschouwd als een vorm van
stigmatisering, en we wisten nu allemaal waartoe dat kon leiden. Het linkse
levensgevoel koppelde individueel hedonisme aan een strenge collectieve moraal
met zijn eigen geboden en verboden. Sommige dingen mocht je niet zeggen, niet
eens denken.

De nieuwlinkse pseudozuil riep meteen sterke tegenkrachten op. Het is geen
toeval dat De Telegraaf de grootste krant van Nederland werd, vond de krant
zelf, toen hij op 23 november 1967 de 500 duizendste abonnee verwelkomde. 'De
individualistische Nederlander keert zich bij de keuze van zijn krant steeds
duidelijker af van bevoogding door een pers, die hem als een soort propagandist
of predikant in een of andere politieke of kerkelijke richting wil sturen.'

De Telegraaf was in de oorlog fout geweest, maar begon in de jaren vijftig aan
een triomftocht. In het verzuilde Nederland onderscheidde de krant zich door
zijn ongebonden karakter, schrijft historicus Mariëtte Wolf in Het geheim van De
Telegraaf. Na de Watersnoodramp van 1953 vonden de meeste kranten het
onfatsoenlijk om meteen de schuldvraag te stellen. Onder de kop 'Paraat volk -
verlammend systeem' wees De Telegraaf echter een 'falend overheidssysteem' als
hoofdschuldige aan. Niet bekwaamheid, maar politieke kleur zou de doorslag geven
bij benoemingen op verantwoordelijke posten als minister van Waterstaat. Eerlijk
volk tegenover falende overheid, het is een motief dat hedendaags aandoet,
inclusief een voorafschaduwing van Thierry Baudets kritiek op het partijkartel.

Vertrossing

De Telegraaf zag ook weinig in de gedachte van volksverheffing, die de verzuilde
media tot de kern van hun opdracht rekenden. Het volk hoefde niet verheven te
worden. Het was goed zoals het was. En het moest krijgen wat het wilde, zonder
de bevoogding van de elite. Spannende verhalen, met veel misdaad. Roddel en
shownieuws. In 1960 begon Henk van der Meijden in De Telegraaf een showpagina
die zou uitgroeien tot Privé. Zijn slogan: 'Wat voor plezierig nieuws brengt de
Showpagina u vandaag weer?'

In 1960 begon Radio Veronica met zijn uitzendingen vanaf de Noordzee, in 1964
werd de TROS opgericht, een omroepvereniging die haar leden vooral wilde
vermaken, met de Mounties, André van Duin en de achteruitrijrace met Dafjes. Zo
werd in de jaren zestig de basis gelegd voor een cultureel schisma tussen hoger
en lager opgeleiden, dat nadien versterkt werd door commerciële televisie en
internet. Voor de lagere burgerij was het een niet te onderschatten vorm van
emancipatie. Zij hoefde niet meer omhoog te kijken, maar werd bediend door media
die haar taal spraken.

De culturele elite keek er diep op neer. 'Vertrossing' werd een veel gebruikt
scheldwoord voor amusement zonder het vereiste 'engagement'. Provo bestempelde
de verburgerlijkte arbeidersklasse als 'het klootjesvolk', te beroerd voor
revolutionaire actie omdat het totaal verdoofd was door televisie en
consumptiemaatschappij. 'Wij kunnen de massa niet overtuigen, we willen het
nauwelijks. Hoe iemand ook in die apathiese, afhankelijke, geestloze troep
kakkerlakken, torren en lieveheersbeestjes enig vertrouwen kan stellen is
onbegrijpelijk', schreef opperprovo Roel van Duijn.

Liberale liefde

In politiek Den Haag wist de VVD van Hans Wiegel de weg naar het volk te vinden.
In 1971 werd hij fractievoorzitter, net 30 jaar oud. Hij was de zoon van een
eenvoudige Amsterdamse meubelmaker, maar kleedde zich graag als een heer van
stand, in driedelig pak met kettinghorloge, een sigaar in de mond. Een theatraal
antwoord op de tegencultuur van shagrokende spijkerpakkendragers. Toen Wiegel
aantrad had de VVD 16 zetels in de Tweede Kamer. In 1972 won hij er 6 zetels
bij, in 1977 nog eens 6.

Wiegel wierp zich op als de spreekbuis van de hardwerkende Nederlander die zich
verzette tegen de 'dwingelandij' van de overheid, in het bijzonder hoge
belastingen en sociale premies. Tegenover de 'socialistische bedilzucht'
plaatste hij de liberale liefde voor de individuele vrijheid. Deze ideeënstrijd
zou de VVD glansrijk winnen. Vanaf de jaren tachtig domineerde het liberalisme,
zozeer zelfs dat de PvdA zich tot de markt zou bekeren en met de VVD twee paarse
kabinetten zou vormen. Aan het culturele kosmopolitisme van links werd een
economisch kosmopolitisme toegevoegd, een grenzeloze markt die iedereen zo niet
gelukkig dan toch welvarend moest maken. De polarisatie van de jaren zestig was
voorbij.

Een nieuwe eeuw bracht een nieuwe vorm van polarisatie, tussen kosmopolitisme en
nationalisme. Sindsdien draait het publieke steeds meer om kwesties als
immigratie, islam, identiteit, Europa en globalisering.

Linkse vleug

Voor een deel bouwen de neonationalisten, die doorgaans gemakshalve als
populisten worden aangeduid, verder op de rechtse jaren zestig, op de ongebonden
en individualistische lagere burgerij die destijds haar eigen media kreeg. De
opmars van de PVV kan worden gezien als de wraak van het 'klootjesvolk' op een
elite die jarenlang op hoge toon opdroeg om immigratie te accepteren, omdat
anders een nieuw Auschwitz in het verschiet zou liggen. De rechtse burger die
zich niets meer laat zeggen heeft zijn wortels in de jaren zestig.

Anderzijds hebben politici als Pim Fortuyn, Geert Wilders en Thierry Baudet
elementen overgenomen uit de linkse tegencultuur die ze zo verafschuwen. Het
populisme slaat moslims graag om de oren met vrouwen- en homorechten. De
exuberant beleden homoseksualiteit van Fortuyn, het mozartkapsel van Wilders,
het dandyisme en de seksuele opschepperij van Baudet zouden ondenkbaar zijn
geweest vóór Mei '68, toen politici een degelijk conservatisme uitstraalden. Wie
kan zich voorstellen dat Willem Drees zou schrijven dat hij 'niets lekkerder
vindt dan kontje likken', zoals Pim Fortuyn deed? Of dat de katholieke
ex-duikbootkapitein Piet de Jong een roman zou schrijven à la Thierry Baudet,
waarin vrouwen al op de eerste pagina van deel 3 'doorweekt zijn tot in hun
broekjes'? Net als de barricadenbouwers van Mei '68 zijn de populisten
polariserend, zuiver in de leer, wars van compromissen, luidruchtig en soms
opzettelijk onbeschoft omdat ze het wellevende entre-soi van 'de elite'
verafschuwen.

De rechtse populisten vormen de nieuwe tegencultuur van nationalistisch verzet
tegen een kosmopolitische orde. In zijn platste vorm is dat de afwijzing van
immigratie. Maar het populisme verkondigt ook een ideaal dat zijn aanhangers
mobiliseert, dat van een cultureel homogene natie die geborgenheid en
saamhorigheid belooft in een onzekere wereld.

De vernieuwers van de jaren zestig zijn het establishment geworden. Evenmin als
de 'regenten' van weleer begrijpen zij waarom er zoveel onvrede is, terwijl het
land toch heel goed draait met een florerende economie en een lage werkloosheid.
Maar net als in Mei '68 hebben hun uitdagers geen boodschap aan de groeicijfers
en de statistieken van de technocraten. In een onttoverde wereld zoeken zij naar
geloof en bezieling, en hopen die te vinden in een opnieuw beleden nationale
identiteit.




Bekijk de oorspronkelijke pagina: ,

LOAD-DATE: 27 April 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              101 of 170 DOCUMENTS



                                 de Volkskrant

                             28 april 2018 zaterdag

Gewone man

BYLINE: BERT WAGENDORP

SECTION: Ten Eerste; Blz. 3

LENGTH: 698 woorden


In de Volkskrant stond gisteren de foto die Erwin Olaf in maart had gemaakt van
koning Willem-Alexander, koningin Máxima en hun drie dochters. Het was een mooi
portret van een gelukkig gezin. Het had evengoed een reclamefoto kunnen zijn
voor de zomercollectie van C&A - het hele gezin weer voor een vriendelijke
prijsje in het nieuw en lekker casual.



Ik ben geen kenner van koninklijke families en in Scandinavië kunnen ze er
natuurlijk ook wat van qua nonchalante royal chic, maar ik denk toch dat
fotoredacteur Arno Haijtema gelijk had toen hij schreef dat Olaf met de foto de
'grenzen van het genre royaltyfotografie' had verlegd. Ik zou nog ietsje verder
willen gaan: de foto is een revolutie in de lange geschiedenis van koninklijke
schilderkunst en fotografie - en niet alleen omdat de koning geen stropdas
draagt.

Alles aan de foto straalt gewoonheid uit. En juist gewoonheid werd tot dusver op
officiële koninklijke foto's zo veel mogelijk vermeden - de vrolijke
vakantiekiekjes van de familie laat ik hier even buiten beschouwing. Op de
staatsiefoto's van vijf jaar geleden was nog alles in het werk gesteld om elk
vermoeden van gewoonheid te vermijden. Op één ervan draagt de koning
bijvoorbeeld een bespottelijke hermelijnen mantel die hem zoveel schrik
aanjaagt, dat hij naar de fotograaf kijkt als een bang konijn in de koplamp.

En moet je nou eens kijken, vijf jaar later. Een ontspannen klusser op weg naar
de bouwmarkt.

Dat komt niet in de eerste plaats door de onconventionele fotokunstenaar Erwin
Olaf - een man die een paar decennia geleden nog door prins Bernhard zelf met de
dubbelloops in de aanslag uit de koninklijke verblijven zou zijn verjaagd. Olaf
had het hele gezin met alle liefde vastgelegd in purperen mantels, met gouden
kroontjes op het hoofd en omringd door leeuwen en zwarte wijnschenkers.

Nee, de foto is het gevolg van een keuze, namelijk die voor gewoon. En die keuze
is niet gemaakt omdat de koning en zijn familie zo gewoon zijn, maar omdat er is
nagedacht over hoe je de koninklijke familie goed in de markt zet. En antwoord
luidde, na lange vergadersessies, analyses en discussies: gewoon. Geen malle
fratsen en tierelantijnen, geen overdadig vertoon van luxe, arrogantie en
hoogverhevenheid, maar gewoon.

In een stuk van Remco Meijer werd gisteren de grootmeester van het hof
geciteerd, de opperlakei Jan Versteeg. Die zei: 'We proberen een zo mooi
mogelijk product neer te zetten.' 'Neerzetten', taal van de marketeer. 'Het
product', dat is het Koninklijk Huis. En wij zijn de consumenten die dat product
moeten kopen.

Koning Willem-Alexander is geen begenadigd spreker en de camera is niet verliefd
op hem. Je hoeft van hem ook geen diepgravende opmerkingen of hyperintelligente
visies te verwachten. Dat was allemaal al bekend toen hij in 2013 aan de klus
begon. Maar wat hij wel uitstraalt, is een soort basic eerlijkheid. Je hebt de
neiging hem te geloven, juist doordat het allemaal zo ongemakkelijk gaat. In
zijn dankwoord aan Stad en Ommelanden had Willem-Alexander bijvoorbeeld gisteren
bedacht dat hij het bekende 'er gaat niks boven Groningen' in zou gooien als
uitsmijter. Maar door een wat ongelukkige timing gingen die woorden verloren in
het rumoer - en juist daardoor had je de neiging te geloven dat ze welgemeend
waren.

Zo ging het ook met het gesprekje dat Dionne Stax met de koning en koningin had.
Dat had ook zomaar een voxpopje met een willekeurig echtpaar in de Herestraat
kunnen zijn. 'Groningen is cool!', kraaide de vrouw nog en weg waren ze.

Volgens onderzoeksbureau Ipsos neemt de populariteit van Willem-Alexander toe en
is de Nederlander in meerderheid bijzonder tevreden met zijn optreden. Dat zal
alleen maar sterker worden, nu de koninklijke familie zo de nadruk op gewoon
legt. Nederland was de eerste moderne republiek ter wereld en dat zijn we nog
steeds: iemand die hier koning wil spelen, moet minstens de indruk wekken het
zelf ook allemaal niet zo serieus te nemen.

Dat prachtige portret op de voorpagina van gisteren: de toevallige koning, de
wat te zware laatste man van het vijfde elftal, de gewone man.

De zeer geslaagde marketing van koning Willem-Alexander




Bekijk de oorspronkelijke pagina:

LOAD-DATE: 27 April 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              102 of 170 DOCUMENTS



                                 de Volkskrant

                            26 april 2018 donderdag

Slim het akkoord in gelobbyd, met hulp van de VVD

BYLINE: DOOR YVONNE HOFS

SECTION: Ten Eerste; Blz. 4, 5

LENGTH: 2068 woorden



HIGHLIGHT: Behalve de VVD wil niemand het, geen enkele partij spint er
electoraal garen bij, het kost 1,4 miljard per jaar en het valt slecht in de
samenleving. En toch werd de dividend-belasting afgeschaft. Hoe kon dat
gebeuren?


Reconstructie afschaffing dividendbelasting


Nederland zal zich in 2020 - zoals het er nu naar uitziet - in het selecte
rijtje landen voegen dat geen dividendbelasting kent. De afschaffing daarvan is
grotendeels te danken aan een onvermoeibare campagne van het grote bedrijfsleven
en de belastingadviesbranche. Zij maakten slim gebruik van de recente problemen
bij enkele grote multinationals om de omstreden maatregel het regeerakkoord in
te lobbyen. Dit met hulp van natuurlijke medestander VVD, die de maatregel op
een cruciaal moment in de kabinetsformatie op de onderhandelingstafel legde.



Alle commotie over memo's die al dan niet op hoofd- of zijtafels lagen tijdens
de coalitieonderhandelingen kan niet los gezien worden van de brede
impopulariteit van deze belastingmaatregel. Voor de oppositiepartijen is het
heerlijk schieten op een kabinetsbesluit dat niet alleen slecht valt bij hun
eigen achterban, maar ook bij de kiezers van de coalitiepartijen. In een peiling
van Maurice de Hond geeft 57 procent van de Nederlanders te kennen dat het
kabinet het plan moet intrekken. Van de achterban van de vier coalitiepartijen
vinden alleen VVD-stemmers (een minieme meerderheid van 51 procent) dat het
schrappen van de dividendbelasting goed is voor de Nederlandse economie. Van de
D66- en CDA-stemmers is dat maar 30 procent. ChristenUnie-voorman Gert-Jan
Segers kan het tijdens het Kamerdebat over de regeringsverklaring nauwelijks
opbrengen de maatregel als een plichtsgetrouwe coalitiepartner te verdedigen.
Zijn fractiegenoot Eppo Bruins spreekt over 'een meloen die de CU heeft moeten
doorslikken' tijdens het geven-en-nemenspel van de formatie.

Dus: behalve de VVD wil niemand het, het kost de schatkist jaarlijks 1,4 miljard
euro en electoraal gezien spint geen enkele partij er garen bij. Toch staat het
in het regeerakkoord. De veelbesproken memo's en de opmerkingen van onder
anderen premier Mark Rutte in Kamerdebatten maken duidelijk waarom.

Het plan komt niet uit het niets. Werkgeversorganisatie VNO-NCW ijvert op het
Binnenhof al jaren voor lastenverlichting voor het bedrijfsleven, waaronder het
verlagen of elimineren van de dividendbelasting. Net als de Nederlandse Orde van
Belastingadviseurs (NOB), de spreekbuis van de fiscaal adviseurs die namens de
grote accountants- en advocatenkantoren het grote bedrijfsleven belastingadvies
geven. De voorzitter van de NOB was tot drie jaar geleden Marnix van Rij,
fiscalist en partner bij EY en huidig CDA-fractievoorzitter in de Eerste Kamer.
De CDA-fractie in de senaat betoont zich onder leiding van Van Rij minder
kritisch over dit punt in het regeerakkoord dan de VVD-senatoren.

Vestigingsklimaat

Het steeds herhaalde argument van de werkgevers en belastingadviseurs is dat
Nederland een aantrekkelijk 'vestigingsklimaat' voor grote bedrijven moet
scheppen en behouden, omdat die ondernemingen essentieel zouden zijn voor de
economische groei: ze scheppen banen en doen investeringen. In een van de twaalf
memo's die premier Rutte dinsdagavond met de Tweede Kamer deelt, schrijft
VNO-NCW dat Nederlandse multinationals 'twee miljoen mensen rechtstreeks werk
bieden, dat is 40 procent van de werkgelegenheid in het bedrijfsleven'.
VVD-leider Mark Rutte en CDA-leider Sybrand Buma maken dankbaar gebruik van deze
door de lobbyclub aangedragen (niet onderbouwde) cijfers en herhalen die in het
parlement als ze de afschaffing van de dividendbelasting moeten verdedigen.
Rutte op 1 november in de Kamer: 'De multinationals in Nederland zorgen voor 40
procent van de banen in het bedrijfsleven.' Buma, in hetzelfde debat tegen
GroenLinks-leider Jesse Klaver: 'Weet u hoeveel gewone Nederlanders er werken
bij die multinationals waar u zo op afgeeft? Twee miljoen!' De CDA-leider doet
ook niet geheimzinnig over de bron van het voorstel de dividendbelasting te
schrappen: 'Het is onder anderen door de werkgevers op tafel gelegd.'

Hoe VNO-NCW op een schatting van twee miljoen banen komt, wordt uit de stukken
niet duidelijk. Ambtenaren van Economische Zaken zetten in een ander memo op een
rij hoeveel mensen er in Nederland voor Shell, Unilever en Philips werken. Dat
zijn er in totaal maar iets meer dan 25 duizend.

Het banenargument verklaart nog niet waarom de lobby van VNO-NCW ineens gehoor
vindt bij de politiek, want de werkgevers vragen al minstens een decennium om
eliminatie van de dividendbelasting. In 2006 wilde zelfs staatssecretaris van
Financiën Joop Wijn (CDA), een verklaard tegenstander van de dividendbelasting,
niet verder gaan dan een verlaging van 25 naar 15 procent (het huidige tarief).
De werkgevers vingen tot nu toe steeds bot, omdat er geen hard bewijs is voor de
heilzame effecten van de maatregel. VVD-fractievoorzitter Klaas Dijkhoff draaide
er tegenover de kritische Tweede Kamer niet omheen: het afschaffen van de
dividendbelasting is 'een gok'.

Overnames

Wat nu de doorslag heeft gegeven, is het feit dat twee Nederlandse
multinationals vorig jaar opgeslokt dreigden te worden door Amerikaanse
concurrenten (AkzoNobel en Unilever) en dat de twee grootste (Shell en Unilever)
dreigden hun hoofdkantoor naar Londen te verplaatsen. De coalitie houdt een
sceptische Kamer voor dat aandelen van Nederlandse bedrijven goedkoper zijn dan
die van Britse beursfondsen, omdat aandeelhouders in Nederland dividendbelasting
moeten betalen. Nederlandse beursgenoteerde ondernemingen zouden daardoor
makkelijker overgenomen kunnen worden. De narrow escape van Unilever en Akzo
heeft het kabinet gevoeliger gemaakt voor dat argument. 'Een van de redenen voor
deze maatregel is dat bedrijven zich dan beter kunnen teweerstellen tegen
overnames', vertelde Rutte de Kamer.

De Brexit speelt ook een rol. Het kabinet is bang dat de Britten hun vertrek uit
de EU zullen aangrijpen om te stunten met hun bedrijfsbelastingen. Het kabinet
stelt dat Nederland de dividendbelasting moet schrappen om aantrekkelijk te
blijven als vestigingsland, mede omdat het Verenigd Koninkrijk geen
dividendbelasting heeft. Maar het VK is een uitzondering. Qua dividendbelasting
hoeft Nederland helemaal niet te concurreren met omringende landen.
Dividendbelasting heffen is namelijk de regel: de enige andere EU-landen zonder
dividendbelasting zijn straks Estland, Letland, Hongarije, Malta en Cyprus.
Buiten de EU zijn dat voornamelijk mini-landjes en belastingparadijzen als
Jersey, Monaco, de Maldiven, Bahrein en Bermuda. Daar attenderen ambtenaren van
het ministerie van Financiën de onderhandelaars overigens ook op in een van de
nu beruchte memo's.

Uit de formatiestukken blijkt dat Shell en Unilever hun dreigement uit Nederland
te vertrekken als breekijzer hebben gebruikt om van de dividendbelasting af te
komen. Shell schrijft in 2016 als 'input voor de verkiezingsprogramma's van
2017' dat de dividendbelasting reden zou kunnen zijn om Nederland als
vestigingsplaats voor 'een nieuw hoofdkantoor' te mijden. Unilever-topman Paul
Polman heeft in juni een ontmoeting met staatssecretaris Wiebes. Hun gesprek
gaat onder andere over de dividendbelasting en vindt plaats in de context van de
mogelijke verplaatsing van het Unilever-hoofdkantoor van Rotterdam naar Londen.

'Slag van de Memo's'

Opvallend is het verschil in opvattingen tussen het ministerie van Financiën en
dat van Economische Zaken (EZ). Beide ministeries voerden gedurende de formatie
een 'Slag van de Memo's'. De ambtenaren van Financiën (die in de eerste plaats
de belangen van de schatkist dienen) dragen vooral argumenten tegen het
afschaffen van de dividendbelasting aan, terwijl EZ (dat dichter aanschurkt
tegen het bedrijfsleven) juist de voordelen daarvan benadrukt en 'graag afscheid
neemt van de dividendbelasting'.

Financiën meldt de formerende partijen bijvoorbeeld dat het Nederland weinig zal
opleveren als Unilever als (Nederlandse) naamloze vennootschap (NV) verder gaat
in plaats van een Britse vennootschap (PLC). Sterker, de ambtenaren suggereren
dat die keuze voor Rotterdam in feite toch een keuze voor Londen zal zijn:
'Indien Unilever kiest voor het Verenigd Koninkrijk, zal dit naar alle
waarschijnlijkheid met een Nederlandse NV zijn met een feitelijke leiding in het
VK. In de beeldvorming kan dan worden aangegeven dat niemand een verliezer is.'
In het begin koos Unilever inderdaad voor dit scenario. Het bureau van Paul
Polman blijft gewoon in Londen staan en de 'verhuizing' van het
concernhoofdkantoor naar Rotterdam levert Nederland hoogstens enkele tientallen
extra banen op, bevestigde Unilever achteraf.

De ambtenaren van Financiën schrijven de formerende partijen meerdere keren dat
alleen buitenlandse overheden en buitenlandse aandeelhouders daarvan profiteren,
terwijl de inkomstenderving van 1,4 miljard euro voor de Nederlandse schatkist
door Nederlandse belastingbetalers gecompenseerd moet worden: 'De afschaffing
van de dividendbelasting leidt tot het spekken van de buitenlandse staatskas' en
'het integraal afschaffen van de dividendbelasting ligt daarom niet voor de
hand'. In een andere notitie van Financiën staat zuinigjes: 'Afschaffing van de
dividendbelasting is een grote generieke maatregel voor specifieke problemen'
(...) 'speelt in die zin voor het vestigingsklimaat geen grote rol' (...) en 'is
niet in lijn met de Nederlandse inzet ten aanzien van de bestrijding van
belastingontwijking'. Minstens één van de kritische memo's van Financiën is
volgens diezelfde memo ook aan premier Rutte en de andere hoofdonderhandelaars
in de formatie verstrekt, hoewel hoofdonderhandelaar Pechtold (D66) in de Kamer
verklaarde geen enkel memo over de dividendbelasting te hebben gezien.

Doorslaggevende rol

Economische Zaken geeft de onderhandelaars een heel ander advies: 'Het lijkt
goed de dividendbelasting met het oog op het vestigingsklimaat serieus te
heroverwegen. Het afschaffen van de dividendbelasting moet budgettair
gecompenseerd worden, maar dit moet verstandig beleid uiteindelijk niet in de
weg staan. Op het mondiale speelveld kan belastingheffing een doorslaggevende
rol spelen in de vestigingsplaatskeuze van bedrijven.'

Wiebes is zijdelings bij de formatieonderhandelingen betrokken als fiscaal
expert aan de 'belastingtafel', maar is tegelijkertijd demissionair
staatssecretaris van Financiën. Hij benut die dubbelfunctie om 'zijn' ambtenaren
(die dus overwegend sceptisch zijn over dit voorstel) een nieuw memo op te laten
stellen dat een rooskleuriger beeld schetst van de effecten van de
belastingmaatregel. Dat is mogelijk het laatste zetje waarmee Rutte en Wiebes in
elk geval Pechtold en Buma aan boord hijsen en de Gert-Jan Segers vervolgens
voor het blok kunnen zetten. Segers slikt de meloen door en zo komt de
afschaffing van de dividendbelasting in het regeerakkoord terecht.

Ambtenaren van Financiën in een notitie

Marnix van Rij,

CDA-fractievoorzitter Eerste Kamer en lobbyist voor de belastingadviesbranch:
lobbyde als voorzitter van de Nederlandse Orde van Belastingadviseurs jarenlang
voor lagere belastingen voor multinationals en smoorde alle kritiek in de
CDA-senaatsfractie.

Mark Rutte

, VVD-leider en hoofdonderhandelaar: wilde er alles aan doen om het hoofdkantoor
van zijn oude werkgever Unilever naar Nederland te krijgen; het afschaffen van
de dividendbelasting moest daarvoor het goede vestigingsklimaat scheppen.

Hans de Boer

, voorzitter VNO-NCW: kreeg voor elkaar wat al zijn voorgangers ondanks
jarenlang gelobby niet lukte. Een diepe wens van de grote werkgevers gaat in
vervulling nu de Nederlandse dividendbelasting verdwijnt.

Paul Polman

, bestuursvoorzitter van Unilever: kon zijn grieven over de dividendbelasting
tijdens de formatie persoonlijk overbrengen aan VVD-prominent Wiebes. Speelde de
Nederlandse en Britse politiek strategisch tegen elkaar uit in hun onderlinge
strijd om 'zijn' hoofdkantoor.

Eric Wiebes

minister van Economische Zaken, ex-staatssecretaris van Financiën: gebruikte
zijn dubbele rol in de formatie (mede-onderhandelaar en bewindsman) om wat
positieve(re) memo's over het afschaffen van de dividendbelasting te bestellen
bij zijn ambtenaren.

Ben van Beurden

, Shell-topman: dreigde de formerende partijen met een vertrek van Shell uit
Nederland als het nieuwe kabinet de grootste Nederlandse multinational niet
tegemoet zou komen (saillant detail: de ministers Wiebes, Hoekstra en Kaag zijn
oud-Shell-werknemers).

Afschaffing van de dividendbelasting leidt tot het spekken van de buitenlandse
staatskas




Bekijk de oorspronkelijke pagina: ,

LOAD-DATE: 25 April 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              103 of 170 DOCUMENTS



                                 de Volkskrant

                             24 april 2018 dinsdag

Die oorlog, daar hadden de Nederlanders het niet meer over

BYLINE: DOOR SANDER VAN WALSUM

SECTION: Ten Eerste; Blz. 14, 15

LENGTH: 1482 woorden



HIGHLIGHT: Ze zijn erg op de eigen groep gericht. Dat heeft een nadeel: onbekend
maakt onbemind. En dat is precies de reden dat Nederlanders vooroordelen
koesteren tegen Poolse arbeidsmigranten. Om over het gebrek aan historisch besef
maar te zwijgen, want ze waren ook geallieerden. En velen bleven.


Zij heten Roel, Ed, Stan en Frans, ze zijn geboren en getogen in Nederland en
zij spreken en dromen dus in de taal van dat land. Toch zijn ze onaangenaam
getroffen als oneerbiedig over Poolse arbeidsmigranten wordt gesproken of
bericht. Dan worden ze eraan herinnerd dat zij kinderen zijn van Poolse
militairen die een belangrijk aandeel hebben gehad in de bevrijding van
Nederland, en dat ook zij Polen zijn. 'Ik voelde mij al thuis in Polen toen ik
er voor het eerst kwam', zegt de in 1955 geboren Roel Noga. 'Zelfs de geuren die
ik er opsnoof, waren vertrouwd, hoewel mijn vader zijn Pool-zijn altijd voor
zichzelf heeft gehouden.'



Die Poolse arbeidsmigranten die door veel Nederlanders als bron van overlast
worden aangemerkt? Dat zijn dus landgenoten. En over hen wordt vooral negatief
gesproken door Nederlanders die nooit een Pool van dichtbij hebben meegemaakt,
vermoedt Frans Ruczynski. 'Iedereen die ooit een beroep op hen heeft gedaan,
heeft zich kunnen overtuigen van hun werklust en hun vakkundigheid.' Als de
Polen in Nederland een negatief imago zouden hebben, is dat vooral terug te
voeren op de onbekendheid van dat grote land, waarvan veel Nederlanders slechts
weten dat het ergens in het oosten ligt.

Zo weet hier vrijwel niemand dat ruim 600 duizend Polen deel uitmaakten van de
geallieerde strijdmachten die nazi-Duitsland versloegen. 'Na de Sovjet-Unie, de
Verenigde Staten en Groot-Brittannië was Polen in omvang de vierde geallieerde
mogendheid', doceert Ruczynski. En van de Poolse soldaten die werden ingezet bij
de bevrijding van Nederland, wilde ongeveer de helft niet terugkeren naar het
onttakelde vaderland dat tot de Russische invloedssfeer ging behoren. Zo wreed
is de Poolse geschiedenis: de militairen die Europa hielpen bevrijden, konden
niet naar een bevrijd vaderland terugkeren. De bevelhebber van de Poolse
tankbrigade, generaal Stanislaw Maczek, werd na zijn overlijden in 1994 (op
102-jarige leeftijd) begraven in Breda, de stad die hij bevrijdde. In Driel en
Oosterbeek was generaal Stanislaw Sosabowski, de oprichter van de Eerste Vrije
Poolse Parachutistenbrigade, de grote man. In 2006 werd hij postuum met de
Militaire Willemsorde onderscheiden.

Mijnwerkers

De Poolse gemeenschap in Nederland bestaat dus bij lange na niet uitsluitend uit
arbeidsmigranten en seizoenarbeiders die hier na de openstelling van de Europese
arbeidsmarkt in 2004 emplooi hebben gevonden. Al in de negentiende eeuw
vestigden zich Poolse mijnwerkers in Limburg - met medeneming van een rijk
verenigingsleven. Na de Tweede Wereldoorlog kwamen daar vele duizenden veteranen
bij. Die waren weliswaar welkom, maar ontleenden geen privileges aan hun
oorlogsverleden. Want die oorlog, daar hadden de Nederlanders het na een paar
jaar niet meer over.

Voor de veteranen was Nederland het eindstation van omzwervingen die vaak al in
1939, na de bezetting van Polen door nazi-Duitsland en de Sovjet-Unie, waren
begonnen. Zo werd de familie van de 70-jarige sociaal geograaf Stanislaw (Stan)
Czerski door de Russen gedeporteerd van Lemberg, het huidige Lviv (Oekraïne),
naar een Siberisch werkkamp. Van het transport herinnerde Czerski's vader zich
naderhand vooral de twee Jack Russels van de familie 'die achter de vrachtwagen
aanrenden tot zij niet meer konden'.

In 1941, nadat de Sovjet-Unie was binnengevallen door nazi-Duitsland, kreeg
Czerski senior toestemming van de Russen om zich bij het Poolse leger in
Engeland te voegen. In het najaar van 1944, tijdens de Slag om Arnhem, nam hij
deel aan de gevechten rondom Driel. Na de oorlog was de vraag wat zijn nieuwe
vaderland zou worden. Terugkeer naar Polen was uitgesloten omdat zijn
geboortestreek was ingelijfd door de Sovjet-Unie. Engeland viel, aldus zijn
zoon, mede af 'omdat het eten er zo verschrikkelijk was'. Nederland bleef als
optie over.

In december 1946 nam hij met een aantal landgenoten zijn intrek in een pension
aan de Nieuwegracht in Utrecht. Enkele weken later, tijdens een kerstbal,
ontmoette hij zijn latere echtgenote, telg uit een Utrechtse familie van
strijdbare sociaal-democraten.

Vereenzelviging

Czerski senior is zich altijd Pool blijven voelen maar ging zich met het
vorderen der jaren ook steeds meer met Nederland vereenzelvigen, en nam in 1961
de Nederlandse nationaliteit aan. Hij vond werk bij Werkspoor in Utrecht, was
later betrokken bij de aanleg van het landelijk aardgasstelsel. Hij volgde - op
eigen kosten - taal- en andere cursussen die door de vakbond NVV werden
aangeboden. 'Met zoveel succes dat de mensen in Limburg dachten dat hij uit
Friesland kwam, en de mensen in Friesland dachten dat hij uit Limburg kwam.' Hij
bereikte een zekere welstand maar bleef zich altijd bewust van zijn verleden als
nieuwkomer. 'Thuis nodigde hij geregeld zogenoemde gastarbeiders uit. Hij voelde
zich verwant met hen.'

Ook de vader van Ed Cuber (1946) kwam na een ballingschap in Siberië in
Nederland terecht. 'Hij droomde van een boterham met suiker', zegt Cuber. 'Meer
heb ik hem niet horen vertellen over zijn tijd in Siberië.' Als zoon van een
Poolse vader en een Nederlandse moeder - de gangbare constellatie - voelde Ed
Cuber zich niet zo sterk verbonden met de Poolse gemeenschap in Breda. Dat hing,
zegt hij, ook samen met 'de irritaties over en weer' tussen de zogenoemde vrije
Polen die de communistische regering in Warschau niet erkenden en degenen die
dat wel deden.

'Tussen die twee groepen heerste veel naijver', herinnert ook Roel Noga zich.
'Ze roddelden naar hartenlust over elkaar. Zo van: 'hij zegt wel dat hij
academicus is, maar ik weet wel beter.' Die animositeit nam af naarmate de
openheid van Polen toenam. 'Vanaf 1959 kon mijn vader, die een aanhanger was van
de vrije Poolse regering in ballingschap, weer naar Polen reizen. Dan ging hij
het heimwee naar vroeger delen met zijn familie. Op de heenweg werd de auto
volgestouwd met spullen die in Polen schaars waren, tot een ijskast aan toe. Op
de terugweg nam hij antiek, kristal en serviezen mee.'

Bijverdienen

Al ver voor de val van de communistische regimes kwam een bescheiden
arbeidsmigratie van Polen naar Nederland op gang. Zo reisde Bozena Rijnhout, die
in Polen werkzaam was als financieel manager van een casino, in 1981 naar
Nederland 'om wat bij te verdienen' - met de uitdrukkelijke bedoeling om na een
maand of drie weer terug te keren, 'want ik voelde mij niet onderdrukt in
Polen'.

De staat van beleg die later dat jaar in Polen werd uitgeroepen, doorkruiste dit
voornemen. 'Alle Polen die op dat moment met een tijdelijke verblijfsvergunning
in Nederland waren, mochten blijven. Binnen twee weken had ik een
werkvergunning.' Niet lang daarna ontmoette zij haar huidige man, een
Nederlandse beroepsmilitair. 'Tijdens het carnaval. Daar begint bijna elke
relatie in het Zuiden.' Inmiddels heeft ook hij 'een Pools hart'.

Door de komst van arbeidsmigranten is de vergrijzing van de Poolse gemeenschap
gestuit. Bij de zondagse mis zijn tegenwoordig zeker weer 300 Polen aanwezig.
Nieuwe en oude Polen treffen elkaar ook binnen de drie Poolse verenigingen die
Breda telt en binnen de vrijwilligersorganisatie die het Generaal Maczek Museum
draaiende houdt. 'Van de vijftig vrijwilligers zijn er negen nieuwkomers, en
vijftien Polen van de tweede generatie', zegt Frans Ruczynski, voorzitter van
het museum. 'De overige 26 zijn gewone Nederlanders.'

Parade

'Nu de Poolse gemeenschap weer zo groot is, willen oude en nieuwe Polen de
Nederlanders iets van hun cultuur laten zien', zegt Bozena Rijnhout. 'Zeker nu
er geregeld negatief wordt bericht over de nationalistische regering in
Warschau. Je merkt gewoon dat de laatste tijd anders over Polen wordt gesproken.
Om te laten zien dat Polen meer is dan zijn regering, willen we volgend jaar op
29 oktober heel Breda betrekken bij de viering van de 75ste verjaardag van de
bevrijding van de stad. We gaan een parade houden op de Grote Markt en we laten
grote Poolse artiesten optreden. Daar komen meer contacten tussen Polen en
Nederlanders uit voort dan uit een herdenking van twee uur in de stromende
regen.'

Frans Ruczynski hoopt dat bij die gelegenheid ook het Generaal Maczek Memorial,
het nieuwe onderkomen van het Maczek Museum, kan worden geopend - een fraai
paviljoen aan de rand van het Pools Militair Ereveld. 'Deze maand moet 70
procent van het benodigde budget binnen zijn. Als dat lukt, kunnen we snel gaan
bouwen en krijgt generaal Maczek het monument dat er allang had moeten zijn.' Er
mogen dan veel meer nieuwkomers zijn dan nazaten van Poolse oorlogsveteranen,
voor allen is de Tweede Wereldoorlog de kern van het collectief bewustzijn.

Je merkt gewoon dat de laatste tijd anders over Polen wordt gesproken

Limburgers dachten dat mijn vader uit Friesland kwam, Frie-zen dachten dat hij
uit Limburg kwam

Na de Russen, Amerikanen en Britten waren de Polen in aantal de vierde
ge-allieerde mogendheid




Bekijk de oorspronkelijke pagina: ,

LOAD-DATE: 23 April 2018

LANGUAGE: DUTCH; NEDERLANDS

GRAPHIC: Poolse Nederlanders van de tweede generatie in Breda: Bozena Rijnhout,
Ed Cuber, Frans Ruczynski en Roel Noga.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              104 of 170 DOCUMENTS



                                 de Volkskrant

                             21 april 2018 zaterdag

Het verhaal is bekend, maar kent u dí­t bier?

BYLINE: RAYMOND VAN DER LAAN

SECTION: Magazine Reportage; Blz. 56

LENGTH: 555 woorden



HIGHLIGHT: IPA. Is dat niet vreselijk 2017? Zeker, maar er valt nog steeds een
hoop te beleven aan de India Pale Ale.


bier

U kent het verhaal vast. Op de boot naar de Britse koloniën moest er uiteraard
ook bier mee; ter plekke was het te warm om te kunnen brouwen. Naast porter, het
bier van de gewone man, was er een extra gehopte pale ale voor de officieren.
Deze ale 'as prepared for India' werd ook in het thuisland populair, maar zoals
het vaker is gegaan met de bieren van weleer, zakte het weg in de vergetelheid.
Totdat tegen het einde van de vorige eeuw nieuwe Amerikaanse brouwers de IPA
weer ontdekten, er een eigen versie van maakten met grote hoeveelheden lokaal
geteelde hoppen en IPA als zodanig de wereld veroverde als exponent van de
huidige bier-renaissance.

Vijf IPA variaties, voor ieder wat wils. Laat u zich gerust adviseren door de
speciaalzaak.

r.vanderlaan@volkskrant.nl

Frontaal Juice Punch V4
New England IPA: ook een oude, eerbiedwaardige stijl als de IPA blijft niet van
moderniteiten gevrijwaard. Sinds enkele jaren is er de New England IPA oftewel
de NEIPA. Nevelig, zeer fruitig, sappig en zacht. Nergens smaakt-ie zo goed als
in die prachtige noordoostelijke hoek van de VS, maar in Nederland maakt de
jonge en ambitieuze brouwerij Frontaal uit Breda een uitvoering om van te
watertanden. De Juice Punch brengt tropisch fruit, een vleugje hars en een
tintelend zoetje. Hou toekomstige versies in de gaten, die in blik zullen
verschijnen.

Uiltje Little Black Dress


Een black IPA: wacht even. Black IPA zegt u? Een zwart bleek ('pale') bier? Hoe
zit dit? Dat heeft te maken met de gebruikte mout. In plaats van bleke mout kun
je natuurlijk ook donkere mout gebruiken voor je IPA. Is in de mouterij wat
heter gedroogd. Of het bier dan nog 'pale' mag heten is voer voor puristen. Het
leidt in ieder geval tot een fascinerende mix van geroosterde (mokka) en hoppige
(dennen) smaken in dit bier van Robbert 'hophead' Uyleman uit Haarlem. Gewoon
genieten.

Meantime London IPA

De Engelse IPA: waar is professor Barabas als je hem nodig hebt? Kunnen we nog
ervaren hoe de IPA van toen moet hebben gesmaakt? De London IPA van brouwerij
Meantime uit Greenwich, niet ver van de theeklipper Cutty Sark, komt misschien
wel het dichtst in de buurt. Dit is geen huigschrapende hopbom, maar een bier
met een mooie moutige body en een beschaafde, bloemige en grassig-bittere
omlijsting die van uitsluitend Engelse hoppen komt. Drink met de pink omhoog.

Oproer 24/7 India Session Ale

Session IPA: is wel de hopsmaak, maar minder alcohol gewenst? Dan komen we uit
bij de session IPA: bier met een lager percentage alcohol dan gebruikelijk (zo
rond de 4 procent). Het Utrechtse Oproer maakt met deze 24/7 een patente session
IPA die weliswaar bescheiden oogt, maar een aardig partijtje hoppig gewicht in
de schaal legt. Citrus, zeker, maar ook een lang hangende, fraaie en droge
bitter.

Brewdog Slot Machine

Rogge IPA: voor bier heb je graan nodig. Voornamelijk gerst, maar ook tarwe en
haver doen wel eens mee. En soms ook rogge (rye). Dat geeft een wat pittiger,
kruidig karakter aan het bier. Als de bierpunkies uit Schotland ermee aan de
slag gaan en er een Red Rye IPA mee brouwen, komt daar een donkerrood, fruitig
ruikend maar mout-bitter smakend bier uit. Potig spul. Natuurlijk verpakt in een
blik, zo blijven de smaken het best bewaard. Wel altijd in een glas schenken,
maar dat weet u inmiddels.




Bekijk de oorspronkelijke pagina:

LOAD-DATE: 20 April 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              105 of 170 DOCUMENTS



                                 de Volkskrant

                             14 april 2018 zaterdag

En Instagram dan?

BYLINE: LOES REIJMER

SECTION: Zaterdag; Blz. 16

LENGTH: 654 woorden



HIGHLIGHT: LOES REIJMER werpt in deze rubriek een blik op onlinecultuur


Nieuw Venster


Onder de kordate, bijna ritaverdonkiaanse berichten van Facebookvrienden die
aankondigden dat ze deze week Arjen Lubach zouden volgen in de vergetelheid,
reageerde altijd wel een wijsneus: 'Ga je dan ook van Instagram af?'

Zelf had ik besloten gewoon op Facebook te blijven en dus hoefde ik onder het
mom van rechtlijnigheid godzijdank niet ook de freakshakedrinkende influencers
van Instagram vaarwel te zeggen. Want de wijsneuzen hebben wel gelijk. Instagram
is van Facebook. De mensen die hun Facebookaccount verwijderen om de wijze
waarop het platform met hun data omspringt, kunnen beter niet hun toevlucht
nemen tot de fotodeelapp. Het databeleid is daar gewoon hetzelfde, verzekerde
Facebook begin april in een blog, ogenschijnlijk óók nog eens ter
geruststelling.



Verfrissend: te midden van de stortvloed aan nieuws over Facebook pakte het
Amerikaanse zakenblad Bloomberg Businessweek deze week uit met een inzichtelijk
verhaal over het succes van Instagram. Naar verwachting zal de fotodeelapp nog
dit jaar wereldwijd een miljard gebruikers tellen. Daarmee is Instagram het
derde grootste platform, na Facebook en het Chinese WeChat. Best een goede
beslissing van Mark Zuckerberg om de kleine app in 2012 te kopen. Destijds
werkten er maar dertien mensen, inmiddels zevenhonderd.

Opvallend is dat het platform nauwelijks schade lijkt te ondervinden van alle
negativiteit rond Facebook. Gebruikers kijken welwillend door een
softfocusfilter naar de app en associëren Instagram niet met de boze blauwe
broer.

Op het hoofdkantoor in Silicon Valley is ook weinig van de verbintenis te
merken, schrijft Bloomberg. Het Facebooklogo ontbreekt en trotse bezoekers
kunnen op de foto gaan in een geruststellend hysterisch paars-roze-geel
Instagramdecor.

Achter de schermen roert Zuck zich wel. Toen de groei dreigde te stagneren
doordat tieners zich massaal tot Snapchat bekeerden, zou hij er persoonlijk op
hebben aangedrongen dat Instagram de succesvolle functies ging kopiëren van de
concurrent. Een schaamteloze maar briljante zet, want Snapchat blijft inmiddels
ver achter. Ook maakt Instagram dankbaar gebruik van het netwerk van Facebook in
Zuidoost-Azië en Latijns Amerika. In India durfden mensen nauwelijks foto's te
uploaden omdat ze de app zagen als iets voor beroemdheden. Kranten drukten
gretig de pronkposts van celebrities af, waardoor het leven van de gewone man al
snel te gewoon voelde voor Instagram. Via het netwerk van Facebook werden
Indiase sterren gemotiveerd om gebruik te maken van de minder gepolijste functie
'Stories'. De gemiddelde Indiër zou dan zien dat het helemaal geen schande is om
een ongestileerd bord saag paneer online te knallen.

Kent Instagram helemaal geen problemen? Zeker wel. Het befilterde walhalla zou
bijdragen aan onzekerheid. 'Als meisje kijk je naar die mooie vrouwen op Insta',
zei de 13-jarige Fu Han deze week in een mooi stuk van Dorien van Linge over het
socialemediagebruik van tieners. 'En dan denk je: dat wil ik ook.' Ook is het
niet ondenkbaar dat Instagram tegen dezelfde problemen aanloopt als Facebook in
derdewereldlanden, waar het gebruik explodeert, maar het bedrijf niet in staat
is adequaat op te treden bij misbruik.

Toch is er een belangrijk verschil: de ellende op sociale media als Facebook en
Twitter wordt vooral veroorzaakt doordat alles makkelijk te delen is. De kans om
viral te gaan was een belangrijk kenmerk, maar heeft in tijden van nepnieuws en
haat- en smaadberichten ook een vieze bijsmaak gekregen. De posts op Instagram
zijn daarentegen niet te delen. Als ik me stoor aan een foto van een influencer,
dan kan ik die niet voorzien van naargeestig commentaar en retweeten of delen
zoals op Twitter en Facebook, maar moet ik er een screenshot van maken en die
via Whatsapp naar een vriendin sturen. Onhandig, maar goed voor de sfeer op het
platform. En daarmee ook beter voor de wereld.




Bekijk de oorspronkelijke pagina:

LOAD-DATE: 13 April 2018

LANGUAGE: DUTCH; NEDERLANDS

GRAPHIC: Loes Reijmer
Silicon Valley Het hoofdkwartier van Instagram in Menlo Park.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              106 of 170 DOCUMENTS



                                 de Volkskrant

                             7 april 2018 zaterdag

Linksom of rechtsom, ik vind altijd een weg

BYLINE: DOOR CAROLINA LO GALBO

SECTION: Zaterdag; Blz. 2, 3, 4, 5

LENGTH: 3494 woorden



HIGHLIGHT: Met open vizier en gestrekt been strijdt Shirin Musa (40) voor de
seksuele vrijheid en rechten van migrantenvrouwen. Daarmee oogst ze felle
kritiek, maar ook - steeds vaker - enthousiaste bijval.


Moslimvrouw met een missie


'Het is ons gelukt', jubelt Shirin Musa aan de telefoon. 'Onze zoencampagne is
nu na veel gedoe eindelijk ook in Amsterdam gekomen. Ik word daar zo blij van!'


De kleurige posters met psychedelische print tonen minnaars van verschillende
etnische komaf, soms van hetzelfde geslacht, die elkaar liefkozen. Daaronder de
tekst 'Celebrate Love', een 'knipoog' naar de vrije liefde uit de jaren
zeventig. De boodschap: vrije partnerkeus voor iedereen.



Musa, zelf van Pakistaanse origine, is 'overdonderd' door de positieve reacties
en binnenstromende mail. Dat was wel even anders bij de omstreden Rotterdamse
kuspostercampagne vorig jaar. Die had ze eveneens met haar vrouwenorganisatie
Femmes for Freedom (FFF) gelanceerd, maar toen in samenwerking met de
Rotterdamse gemeente, waaronder Leefbaar Rotterdam. In de extreemste variant
kuste een moslima een Joodse jongen met keppeltje. In Nederland kies je je
partner zelf, stond eronder. Twitter sloeg op tilt. Het zou een islamofobe,
etnocentrische en racistische campagne zijn van Leefbaar Rotterdam die Musa voor
zijn karretje zou hebben gespannen. 'Moslim pesten', twitterde moslimpartij
Nida. Sylvana Simons noemde de campagne 'aanmatigend' vanwege de 'dubieuze
afzender'. Er volgden bedreigingen. Musa en haar vrijwilligers flyerden de
bijbehorende folders beveiligd door stadswachten langs een route vol camera's;
een zenuwslopende tijd.

Ook in Amsterdam zouden de posters komen, maar de gepolariseerde lokale politiek
kwam er niet uit en na maandenlang gesteggel werd de campagne vorige maand
definitief afgeblazen wegens 'een te ruime begroting'. 'Ze durfden gewoon niet',
zegt Musa. 'Het lag te gevoelig.' Dat lijkt nu haar geluk te zijn geweest, want
CS Digital Media, een maatschappelijk reclamebureau, nam de campagne over en
restylede samen met FFF-vrijwilligers de posters tot een vrolijkere variant
gespeend van mogelijk provocerende elementen.

Spijt van haar eerste campagne heeft Musa geenszins. 'Ik sta er nog steeds met
hart en ziel achter', zegt ze. 'Onze Rotterdamse campagne kan ongenuanceerd
overkomen, maar was integer. Die djellaba en dat keppeltje hadden misschien niet
gehoeven, maar ik vind het verdedigbaar, want wat we tonen klopt. Zo'n gemengde
relatie is een absolute no-go. Als moslimvrouw mag je alleen met een moslimman
trouwen.'

Shirin Musa is als voorvrouw van haar vrouwenrechtenorganisatie Femmes for
Freedom uitgegroeid tot een belangrijke stem in het feministische discours. Ze
maakt taboes als huwelijkse gevangenschap onder vrouwen met een
migratieachtergrond bespreekbaar en vecht voor hun rechten, óók in samenwerking
met islamkritische partijen als Leefbaar Rotterdam. Dat doet ze met open vizier
en gestrekt been, zeker op Twitter. Daar noemde ze Sylvana Simons en Anja
Meulenbelt, die haar had verweten samen te werken met 'islamofobe, rechtse
lieden', bijvoorbeeld 'sneue loopvrouwtjes van het patriarchaat en
nepfeministen'. In een interview met Powned riep ze Amsterdamse kiezers op om
vooral niet op Sylvana Simons of Bij1 te stemmen. Ze ligt geregeld in de clinch
met, in haar woorden, 'een clubje orthodoxe moslims, antiracisme-activisten en
repressieve linkse feministen'.

Musa richtte Femmes for Freedom in 2011 op nadat ze als eerste Nederlandse vrouw
via de rechter een religieuze scheiding had afgedwongen. Haar man wilde voor de
Nederlandse wet scheiden, maar niet voor de islamitische - een vechtscheiding.
Want daardoor kon Musa geen nieuwe relatie beginnen. Hij had allang een ander,
maar zij zou met een nieuwe echtgenoot in de Pakistaanse gemeenschap en in
Pakistan als overspelige vrouw worden gezien. De rechter verplichtte hem tot een
scheiding op straffe van een dwangsom. Weigering van een religieuze scheiding
kwam mede door haar lobbywerk in het Wetboek van Strafrecht te staan.

We spreken elkaar in februari dit jaar in het Haagse kantoor van Femmes for
Freedom, een kamertje op zeshoog. Vreemdelingenrechtjurist Mup Maessen
bestudeert voorovergebogen een lijvig dossier. Het kloppend hart van FFF is een
juridische helpdesk voor vrouwen die kampen met eerwraak, huwelijksdwang,
huwelijkse gevangenschap en seksueel geweld.

'Dat is hard nodig', zegt Musa (40). Ze schikt haar Pakistaanse sjaal losjes om
haar hoofd; schrandere blik achter haar brillenglazen, aan haar voeten lakpumps.
'Veel meisjes die bij ons aankloppen moeten onderduiken omdat ze zich niet aan
de kuisheidsnorm van hun gemeenschap hebben gehouden. Ze zijn ongehuwd zwanger
of hebben een vriend die niet wordt geaccepteerd. Ik ontmoette laatst een
ongehuwd zwanger meisje dat net zo lang door haar familie was geslagen tot ze
een miskraam kreeg. Ik wil migrantenvrouwen een hart onder de riem steken en hun
seksuele vrijheid en rechten bevechten.'

De zoencampagne gaat ook over haarzelf, vertelt Musa. 'Als ik met een
Nederlander zou thuiskomen, zou mijn vader me verstoten. Ik houd zielsveel van
mijn ouders, ze zijn mijn drijvende kracht. Maar eercultuur en traditie zijn
diepgeworteld. Ik ben 40 en het gaat nog steeds over de familie-eer.'

De meest uiteenlopende zaken komen voorbij bij de juridische helpdesk van Femmes
for Freedom. Shirin Musa stond een aantal Hindoestaanse vrouwen uit Den Haag bij
die maatschappelijk werker Soerin Narain beschuldigden van seksueel misbruik van
minderjarige meisjes. In 2014 werd hij vrijgepleit wegens gebrek aan bewijs,
maar toen hij eind vorig jaar genomineerd werd voor de Joke Smitprijs voor
emancipatie, vertelde een andere Hindoestaanse vrouw in De Telegraaf als tiener
door hem te zijn aangerand. Narain spande een kort geding aan tegen de krant
wegens laster, maar verloor dat. 'Ook mij dreigde hij met een rechtszaak', zegt
Musa. 'In de Hindoestaanse gemeenschap bleef het stil. We trainen de meisjes en
vrouwen uit die gemeenschap hoe ze op sociale media voor zichzelf en andere
vrouwen kunnen opkomen en misstanden kunnen aankaarten. Twitter en Facebook zijn
het ideale medium voor mensen die geen stem hebben.'

Als meisje was Shirin - onbewust - al bezig met vrouwenrechten. Ze zag dat haar
twee broers belangrijker waren dan de vijf dochters in het gezin. 'Mijn moeder
hield onvoorwaardelijk van al haar kinderen, maar wilde toch liever zoons dan
dochters, net als haar vriendinnen. Zoons geven je zekerheid en status, dochters
kunnen je familie-eer schenden en als ze trouwen raak je ze kwijt aan de
schoonfamilie. Ik heb me van kleins af aan verzet tegen de ondergeschikte
positie van vrouwen en controleerde alles: krijgen we wel evenveel zakgeld,
verjaardagscadeautjes, vitaminedruppels?'

Ze verwijt haar moeder niets, die komt nu eenmaal uit een traditioneel gezin in
Pakistan en werd op haar 6de door haar vader, die imam was, van school gehaald,
hoe slim ze ook was; nette meisjes bleven thuis om te leren. Haar vader was
moderner. Hij was leraar op een technische middelbare school in Quetta en kwam
in de jaren zeventig naar Rotterdam, waar hij als pijpfitter ging werken. Shirin
was 6 maanden oud. Later begon hij er een tassen- en speelgoedwinkel. 'Hij was
een strenge vader die hoge schoolcijfers van ons verwachtte. Vanwege zijn
Hazara-afkomst was hij als jongetje met zijn moeder vanuit Afghanistan naar
Brits-Indië gevlucht. Als wij klaagden over onze krappe kamertjes, zei hij: zeur
niet, ik heb tussen het vee moeten slapen toen we vluchtten.' Hij hield zijn
kinderen voor dat de juiste mentaliteit je ver kon brengen, ook als vrouw. Kijk
maar naar Indira Gandhi en Benazir Bhutto, zei hij tegen zijn dochters. 'Bhutto
is altijd mijn politieke voorbeeld gebleven', zegt Musa.

Maatschappelijke betrokkenheid was belangrijk in het gezin. Ze vingen
uitgeprocedeerde asielzoekers tijdelijk op. 'Die sliepen in de woonkamer. Mijn
moeder heeft nog steeds een stapel matrassen in huis, want je weet maar nooit.
Ik moest brieven voor die mannen schrijven en vertalen, die verantwoordelijkheid
woog zwaar. Met mijn vader bracht ik fruit naar de slachtoffers van de
gifgasaanval in Iran die in het Sint Franciscus Ziekenhuis lagen. Ik was me al
jong bewust van het leed in de wereld.'

'En dan word ik islamofoob genoemd!', zegt ze ineens, vol vuur. 'Omdat ik
misstanden in patriarchale culturen benoem en rechtse partijen niet boycot. Ik
weet wat racisme is, ik ben zelf een moslimvrouw. Op school in Rotterdam-Noord
werd ik gepest en geslagen. Kinderen noemden me 'vieze moslim' en trokken aan
mijn hoofddoek. Vanaf mijn 9de droeg ik een hoofddoekje omdat ik dat wilde. Het
geloof was een veilige bubbel, ik wilde een goed moslimmeisje zijn. Toen ik mijn
verjaardagsfeestje gaf, lieten meisjes pannekoeken die mijn moeder had gebakken
staan omdat hun ouders ze hadden gewaarschuwd dat we vies waren.'

Op de middelbare school hield Musa zich afzijdig, in de pauze las ze een boek.
Wel sloot ze zich aan bij scholierenorganisatie Laks, waar ze het eerste
bestuurslid met hoofddoek werd. Thuis voerde ze haar eigen strijd. Haar moeder
verbood haar na zes uur 's avonds de deur uit te gaan voor een
bestuursvergadering. Ze ging toch. 'Na knallende ruzies vertrok ik met een zak
stenen in mijn maag. Ik wist dat mijn moeder weken niet met me zou praten', zegt
Musa. 'Zo bevocht ik mijn vrijheid. Binnen de grenzen, want ik hield me aan de
regels van het geloof en de gemeenschap. Ik dronk en rookte niet, had geen
vriendjes.' En haar vader? 'Die vond het oké als ik ging. Ten onrechte bestaat
het beeld dat alleen de mannen binnen de familie jou restricties opleggen.
Vrouwen houden bestaande verhoudingen evengoed in stand.'

Voor Musa zijn er geen heilige huisjes, ook het polderfeminisme is er geen.
Daarom kaartte ze in 2015 misstanden in een Haarlems blijf-van-mijn-lijfhuis van
de Blijf Groep aan. Ze had er geregeld meisjes en vrouwen naar doorverwezen en
was geschrokken van hun verhalen over slechte hygiëne, armoede en schulden. Ze
schreef onder meer een gepeperd opiniestuk in NRC: 'De blijf-van-mijn-lijfhuizen
zijn ontstaan uit de feministische strijd. Helaas zien we nu dat de vroegere
feministen zich tevreden wentelen in hun subsidiebad en hun gebeukte zusters
laten stikken.' Daarop spande de Blijf Groep een kort geding tegen haar
organisatie aan wegens onrechtmatige uitingen.

'Geen feminist die ons openlijk wilde steunen', zegt Musa. 'Want de
vrouwenopvang is het kindje van de tweede feministische golf. Niet de geslagen
vrouw, maar het bedrijfsproces staat centraal. We dreigden kapotgeprocedeerd te
worden, geld hebben we niet.' Net op tijd kwam er hulp uit onverwachte hoek:
GeenStijl had een oproep gedaan aan reaguurders om geld te doneren zodat Musa
een advocaat kon betalen. 'Hartverwarmend', vindt Musa, die de rechtszaak won.
'Het was precies genoeg.' Vorig jaar was Musa een van de weinige vrouwen die het
opnam voor GeenStijl toen de site in opspraak raakte vanwege jarenlang seksisme
en racisme. GeenStijl is vast seksistisch, berichtte ze op Twitter, 'maar zij &
hun aanhang steunden' FFF 'in woord & daad'.

In de liefde heeft Shirin Musa altijd zo veel mogelijk haar eigen weg gevolgd.
Ze was bij haar geboorte al door haar oom in Pakistan geclaimd om met zijn
zoontje, haar neef, te trouwen. Ze weigerde. 'Ik heb geluk gehad met mijn
ouders', herhaalt ze vaak in dit gesprek. Haar vader kreeg later
huwelijksaanzoeken van haar onbekende uitgeprocedeerde asielzoekers en mannen
uit Pakistan die naar haar hand dongen. Ze ging er niet op in. Haar interesse
werd wél gewekt toen ze als rechtenstudent in het Rotterdamse café Floor een man
uit Pakistan ontmoette die elektrotechniek in Delft studeerde. 'Ik vond hem
welbespraakt en slim. Verliefd was ik niet. Ik was 23 en voelde me oud. Ik
woonde nog thuis terwijl mijn Pakistaanse vriendinnen al jaren getrouwd en
moeder waren. Ik dacht dat het er nooit meer van ging komen.'

Drie weken later vroeg hij haar ten huwelijk. Vreemd, vond ook haar vader, die
hem ervan verdacht hier 'ongedocumenteerd' te zijn. Shirin trouwde stiekem op
een maandagmorgen met hem in het stadhuis van Delft. Toen ze het huwelijk
maanden later aan haar ouders opbiechtte, waren die ziedend, maar haar vaders
woede bekoelde toen ze vertelde onder strenge huwelijkse voorwaarden te zijn
getrouwd en het huwelijk 'niet geconsummeerd' te hebben. Inmiddels had ze haar
studie opgegeven voor een baan bij het UWV, zodat haar man in Nederland kon
verblijven. Ook had ze een huis voor hen gekocht. Probleem: hij wilde niet het
traditionele, islamitische huwelijksfeest geven en dus konden ze niet
samenwonen. 'Ik had er een slecht gevoel over', zegt Musa, 'maar scheiden was
geen optie want dan zou ik de reputatie van mijn familie schaden.'

Twee jaar later ging hij overstag, nadat ze toch met een scheiding had gedreigd.
Er kwam een groot islamitisch huwelijksfeest in Rotterdam. 'De dag na het
huwelijk veranderde hij radicaal en zei: vanaf nu ben ik je master & commander
en gehoorzaam je mij.' Als Musa begint te vertellen hoe hij haar kleineerde en
vernederde, schieten haar de tranen in de ogen. O wat haat ik het verleden,
verzucht ze meermaals. Haar man duwde haar zo hard dat ze viel, met kneuzingen
en hersenschuddingen tot gevolg, en isoleerde haar van haar familie. 'Als je
iemand over ons huwelijk vertelt, dood ik je in je slaap', dreigde hij. 'Aan
weggaan dacht ik nooit', zegt ze terwijl ze haar tranen met een zakdoekje droog
dept. Ik had mezelf in deze situatie gebracht. Als ik zou scheiden, zouden mijn
ongehuwde zussen nooit aan de man komen door de schande. Ik wilde het mijn vader
ook niet aandoen, hij had net zijn eerste beroerte gehad.'

Op een dag had ze naar eigen zeggen 'genoeg kracht verzameld' om een eind te
maken aan de terreur van haar echtgenoot. Ze zwaaide met een aardappelschilmesje
naar hem en zei: 'Weet je nog wat Lorena Bobbitt ooit deed? Dat lot wacht jou
ook als je nog ooit een vinger naar me uitsteekt of me kleineert. Dan hak ik 'm
er - tsjak! âˆ' af!' Ze begon zich te verweren en kwam weer buiten, stelde zelfs
relatietherapie voor. 'Kort daarna was hij ineens vertrokken, met een tas vol
kleding en een doos met broodbeleg. 'See you in court, bitch', zei hij aan de
telefoon. Ik was totaal in paniek. Hij had zijn verblijfsvergunning binnen.'

Hun scheiding voor de Nederlandse wet was al snel een feit, maar hij weigerde
islamitisch van haar te scheiden. Musa vroeg verschillende imams schriftelijk om
hulp, maar die antwoordden dat ze in haar lot moest berusten. Ten einde raad
dwong haar vader haar de rechterlijke macht in te schakelen. 'Als vader strijd
ik al een half leven voor mijn dochters, dat kan zo niet langer.' Haar zusje was
door haar man gedumpt zodra hij van Shirins scheiding had gehoord. Ze leeft al
elf jaar in huwelijkse gevangenschap. 'Ik kan iedereen helpen behalve mijn zus.'


Waarom was ze eigenlijk ooit met die man getrouwd? 'In mijn gemeenschap en
cultuur heb je geen ruimte om een man goed te leren kennen tijdens een vakantie
of door samen te wonen. Je maakt een keus op basis van samen theedrinken en het
eisenlijstje van je ouders. Trouwen is vaak ook de enige manier om intimiteit te
hebben en het ouderlijk huis te verlaten.'

Shirin Musa werkt met iedereen samen

om haar missie te volbrengen, óók met rechts. Zo sprak ze tijdens de oprichting
van Thierry Baudets jongerenpartij en staan Frits Bolkestein en Paul Cliteur -
naast enkele linkse politici - met een column over vrouwenrechten op haar site.
Voor feminist Anja Meulenbelt reden om haar van samenwerking met 'islamofobe
rechtse lieden' te betichten op de Facebookpagina van Mama Cash, een sponsor van
Femmes for Freedom. Musa zegt dat ze vervolgens door haar sponsor op het matje
werd geroepen en zich moest verantwoorden.

'Schandalig dat Meulenbelt haar als een xenofobe idioot uit de GeenStijl-hoek
neerzet die zich voor het karretje van rechtse mannen laat spannen', zegt
intersectionele feminist Hadjar Benmiloud. 'Dat is pas racistisch. Alsof Shirin
niet zelfstandig kan denken. Enig smetje op haar blazoen: haar toespraak bij
Forum voor Democratie. Van die griezels moet je ver weg blijven. Maar ik vind
Shirin een held.' Anja Meulenbelt wil niet reageren op de kritiek. Net zomin als
de meeste andere critici.

Publicist en feminist Hassnae Bouazza begrijpt dat heel goed. 'Natuurlijk wil
niemand reageren, want dan krijg je meteen een trollenleger van extreem-rechtse
Musa-fans over je heen. Dat is gebeurd toen Sylvana Simons heel gematigde
kritiek leverde op de Rotterdamse zoenposters. Ook Anja Meulenbelt kreeg
ontzettend veel shit over zich heen. Musa noemt mensen die kritiek leveren
direct nepfeminist, ze spreekt van laster en smaad. Ik vind het problematisch
dat je voor vrouwenrechten strijdt, als je vrouwen die een andere mening zijn
toegedaan dan de jouwe, volledig affakkelt.' Bovendien lijkt Musa volgens
Bouazza soms blind voor de problemen van andere vrouwen. 'Dat zag je toen ze in
de bres sprong voor GeenStijl. Vrouwen gaan al jaren gebukt onder racistische
posts en verkrachtingsberichten op deze site. Maar dat lijkt voor Musa
ondergeschikt.'

Gedragswetenschapper Reint Jan Renes begrijpt eveneens waarom mensen zich niet
willen mengen in de discussie rondom Musa. 'Wat mij opvalt, is dat als je
opbouwende kritiek uit op Musa's werk, je direct in het hokje tegenstander wordt
geplaatst, alsof je tegen vrouwenrechten bent. Ze is nogal fel: of je gaat
helemaal met haar mee, of je bent tegen haar.'

Renes adviseert al jaren de rijksoverheid bij publiekscampagnes. In Het Parool
uitte hij zelf kritiek op de Rotterdamse zoenpostercampagne. 'Gedragsverandering
komt niet met een poster tot stand, zeker niet bij zo'n gevoelig onderwerp',
licht Renes toe. 'Met de boodschap 'zo doen wij dat in Nederland' veroorzaak je
daarbij polarisatie. Je spreekt een kwetsbare groep aan die zich al
gemarginaliseerd voelt. Die boodschap roept alleen maar weerstand op, vrees ik,
terwijl je juist het gesprek wilt aangaan.' Overigens vindt Renes de nieuwe
posters in Amsterdam prachtig. 'Dit is geen normatieve campagne, deze posters
laten zien: wij vieren de liefde. Ik krijg het idee dat Musa toch iets doet met
die kritiek, mooi om te zien.'

Het koor van medestanders klinkt daarentegen luid en duidelijk. Sibel
Özogul-Özen had als SP-raadslid in Haarlem veel contact met Musa toen de Blijf
Groep een rechtszaak aanspande tegen de SP en VVD in Haarlem en Femmes for
Freedom. Özogul-Özen: 'De linkse partijen lieten ons in deze kwestie zitten, dus
werkten we samen met de VVD. Maakt mij dat slecht, of rechts? Ik ben een Turkse
vrouw en moslim. Ik ken de problematiek en prijs Shirins moed om moeilijke
kwesties te benoemen waar een doorsneefeminist niet op komt en waar
hulpverleners omheen lopen. Shirin steekt haar nek uit en laat zich door niemand
intimideren.'

Dat is ook de ervaring van Jan Jaap Kolkman, PvdA-wethouder in Deventer. Hij
ging met Musa op pad als wijkwethouder in het Rotterdamse Delfshaven. 'De
vrouwen die we spraken herkenden zich in de problemen die Shirin aankaart. Ze
past niet in het hokje van de traditionele feminist en verbindt twee werelden
met haar wel- en niet-westerse blik. Dankzij haar komen vrouwen met een
migratieachtergrond tot een eigen emancipatie.'

Telegraaf-verslaggever Wierd Duk - die volgens de krant bericht vanuit 'het
perspectief van de gewone burger' - schakelde haar hulp en netwerk in voor zijn
stukken over vrije partnerkeuze: 'Zij heeft geen last van die verschrikkelijke
politiek correcte bril als het gaat om allochtonen en islam. In die
gemeenschappen zijn grote problemen die aangepakt moeten worden en Musa doet
dat.'

Musa heeft het gevoel dat ze het nooit goed kan doen. 'Het voelt soms als een
eenzame strijd', zegt ze. 'Als ik me als moslimvrouw uitspreek over
vrouwenemancipatie, zegt rechts: zie je wel, achterlijke moslims, en krijg ik
kritiek op mijn hoofddoek. En links zegt: ze werkt samen met islamofoben. Ze
gebruiken het onderwerp voor hun eigen agenda. Ze klagen alleen maar en doen
geen concrete voorstellen om de positie van de vrouw te verbeteren.

Met Leefbaar Rotterdam zou Musa zo weer in zee gaan. 'Ik ben het vaak oneens met
de partij, maar we vinden elkaar op dit punt: seksuele vrijheid voor alle
vrouwen.' Over haar toespraak destijds bij het Forum voor Democratie heeft ze
meer twijfels. 'Ik zou daar nu niet meer gaan praten. Inmiddels ben ik bekend
met Baudets griezelige denkbeelden over onder meer 'homeopathische verdunning'.
Toen niet, maar ik twijfelde wel of ik moest gaan. Mijn collega adviseerde me
het toch te doen: 'Shirin, je praat met iedereen, dus ook met hen.''

Ondertussen bemerkt Musa steeds minder tegenstand, en steeds meer bondgenoten,
van intersectionele feministen tot Telegraaf-journalisten. 'En dankzij de
'Celebrate Love'-posters ben ik uitgenodigd om op roc's en hogescholen te komen
praten. Dat vind ik geweldig. Seksuele vrijheid bespreekbaar maken is een
essentiële stap in de emancipatie van meisjes en vrouwen.' Lachje: 'Ik vind
altijd een manier om mijn doel te bereiken. Mij houd je niet tegen.'




Bekijk de oorspronkelijke pagina: , , ,

LOAD-DATE: 6 April 2018

LANGUAGE: DUTCH; NEDERLANDS

GRAPHIC: Shirin Musa: 'Als ik met een Nederlander zou thuiskomen, zou mijn vader
me verstoten. Ik ben 40 en het gaat nog steeds over familie-eer.'
Shirin Musa: 'Zowel links als rechts gebruikt het onderwerp voor de eigen
agenda, zonder met concrete voorstellen te komen.'
Zoencampagne 2018: overal bejubeld
Zoencampagne 2017: mikpunt van kritiek

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              107 of 170 DOCUMENTS



                                 de Volkskrant

                             5 april 2018 donderdag

Beschimpen koning straks gelijk aan beledigen van politieman

BYLINE: HESSEL VON PIEKARTZ

SECTION: Ten Eerste; Blz. 2

LENGTH: 339 woorden


Koning Willem-Alexander kan binnenkort zijn gelijke vinden in ambulancebroeders
en brandweerlieden. Althans, als een wetsvoorstel over het afschaffen van
majesteitsschennis door de Kamer komt. D66-Kamerlid Kees Verhoeven stelt in zijn
initiatiefwet voor dat voor het beledigen van de koning dezelfde regels gaan
gelden als voor belediging van een ambtenaar in functie.



Dit is een aanpassing van het voorstel dat hij twee jaar geleden had gelanceerd,
maar dat PvdA en VVD te ver vonden gaan. Over dit vernieuwde voorstel werd
woensdag in de Tweede Kamer gedebat- teerd.

Wie nu de koning beledigt, kan tot vijf jaar gevangenisstraf of een boete van
20.500 euro krijgen. Verhoeven wilde belediging van de koning gelijkstellen aan
belediging van gewone burgers. PvdA en VVD stelden voor dat de koning onder de
wetgeving voor ambtenaren in functie komt te vallen.

Functionarissen zoals brandweerlieden, ambulancebroeders en politieagenten
genieten extra bescherming wanneer zij worden beledigd. Zo hoeven zij niet zelf
aangifte te doen. Ook kan het beledigen van een ambtenaar strenger worden
bestraft, met een maximum celstraf van vier maanden en een maximale boete van
4.100 euro. Voor belediging van gewone burgers geldt een straf van maximaal drie
maanden cel of dezelfde maximale geldboete. Als beledigde burger moet je wel
zelf aangifte doen.

Niet de hele Kamer is enthousiast. SGP-leider Kees van der Staaij zei tijdens
het debat dat Verhoeven nu zijn oorspronkelijke doel onderuithaalt om de koning
gelijk te stellen aan gewone Nederlanders. Volgens CDA-Kamerlid Chris van Dam
wordt de waardigheid van het koningschap met het wetsvoorstel niet beschermd.

Toch lijkt het voorstel het te gaan halen. De VVD staat er nu achter en ook
vanuit de linkse oppositiepartijen en de PVV kan Verhoeven op steun rekenen.
Daarmee is er een meerderheid. Minister Grapperhaus van Justitie en Veiligheid
liet weten dat het kabinet geen bezwaren heeft. Volgende week dinsdag stemt de
Kamer over het voorstel.




Bekijk de oorspronkelijke pagina:

LOAD-DATE: 4 April 2018

LANGUAGE: DUTCH; NEDERLANDS

GRAPHIC: Koning Willem-Alexander op bezoek bij politiebureau Woerden.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              108 of 170 DOCUMENTS



                                 de Volkskrant

                              3 april 2018 dinsdag

Geachte redactie

SECTION: Opinie en Debat; Blz. 19

LENGTH: 604 woorden

GroenLinks

Bedankt mijnheer Pijpers (O&D, 30 maart), voor uw samenvatting van het
hoofdstedelijke GroenLinks-verkiezingsprogram. Mijn keuze voor die partij is nu
nog duidelijker de juiste geweest.

Chretien Cuijpers, Hilversum

Dan liever een referendum

Een kritiekloos Commentaar (Groen beleid) in de Volkskrant van donderdag. In
opdracht van de overheid overleggen milieuclubs en bedrijfsleven hoe huishoudens
in Nederland vanaf 2021 aan de warmtepomp gaan.

Aan die overlegtafel zit niet de burger met een huis. Die mag straks wel de
rekening van rond de 9.000 euro en meer betalen. Volgens de Volkskrant moet
Diederik Samsom erop letten dat het niet helemaal uit de hand loopt voor deze
burger. Dat schept niet echt vertrouwen gezien zijn Greenpeace-achtergrond.

Waarom milieuclubs zoveel invloed mogen hebben wordt niet ter discussie gesteld.
Wie vertegenwoordigen zij? Stel dat autofabrikanten en wegenbouwers de opdracht
van de overheid zouden krijgen om de files op te lossen. Dat zou bepaald geen
feest voor de democratie zijn.

Ergerlijk is bovendien dat totaal voorbijgegaan wordt aan de geluidsoverlast die
een warmtepompinstallatie met zich meebrengt. Het monotone gezoem en gebrom zal
wel gebagatelliseerd worden onder het mom dat het milieu nu eenmaal offers
vergt.

Dat kan, maar ik zou toch graag zien dat een dergelijke grote ingreep in de
portemonnee en het woongenot van de burger niet aan Greenpeace en het
bedrijfsleven wordt overgelaten. Dan is een referendum zo slecht nog niet.

Herman Dekker, Bennebroek

Nog beter dan een taks

In de krant van zaterdag 31 maart schreven de heren Teule en Boersma een
interessant en belangrijk stuk over de overheid die huiverig is om in te grijpen
in het voedingspatroon van burgers. Ik ben het met de schrijvers eens dat de
overheid de levensmiddelenindustrie weinig in de weg durft te leggen.

Alleen zie ik nadelen bij de oplossing die zij aan het eind van het stuk
aandragen (vlees-, zuivel- en suikertaks). Door het invoeren van een taks maak
je enkele producten voor de consument duurder, die hierdoor zal uitwijken naar
andere producten die vaak ook te veel vet, suiker en zout bevatten.

Waarom niet de producenten verplichten de hoeveelheid suiker, zout en vet in hun
producten te verlagen? In de loop der jaren zijn die ingrediënten juist steeds
meer toegevoegd 'omdat de consument dat zou willen'. Daar ben ik het niet mee
eens. De producent bepaalt wat erin gaat en zorgt mede hierdoor voor onze
ongezonde levensstijl.

De oplossing om minder zout, suiker en vet toe te voegen zorgt voor méér
producten met minder van deze stoffen en het kost de consument niet meer.

Margriet van Leeuwen, psychiater afd. eetstoornissen en obesitas, Haarlem

Jan modaal en de gaskraan

De gaskraan gaat dicht. Een beslissing die ons, en met name jan modaal, nog
weleens duur kan komen te staan.

Hoeveel beter zou het niet zijn om de gaskraan juist vol open te draaien? Met de
opbrengsten worden dan de bewoners van het aardbevingsgebied schadeloos gesteld
en woningen aardbevingsbestendig gemaakt. Wat er overblijft aan geld wordt
gebruikt voor het verduurzamen van woningen in heel Nederland.

Dat lijkt mij een heel wat realistischer benadering dan de populistische
beslissing van minister Wiebes om het Nederlandse goud in de grond te laten
zitten.

Barend de Keijzer, Zaandam

Dierenleed

Met Pasen worden bij de Oostvaardersplassen dieren illegaal bijgevoerd door een
paar honderd heel boze burgers. Vanwege het dierenleed aldaar.

En vervolgens snel weer naar huis, want daar wacht het paasmaal met plofkip of
kiloknaller.

Fred Kleinveld, Batenburg




Bekijk de oorspronkelijke pagina:

LOAD-DATE: 2 April 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              109 of 170 DOCUMENTS



                                 de Volkskrant

                             31 maart 2018 zaterdag

Matthäus is geniaal muzikaal moment

BYLINE: DE VOLKSKRANT

SECTION: Opinie zaterdag; Blz. 10

LENGTH: 547 woorden


Elitaire hype

Johan de Later (Brief van de Dag, 29 maart) mag de Matthäus Passion van Bach
uiteraard een saai niemendalletje vinden. Ik vind het een geniaal muzikaal
monument, en dan zeg ik niets ten nadele van de Brandenburgse Concerten. Ik ben
benieuwd of De Later in staat is de vele saaie niemendalmomenten in het werk aan
te wijzen. Ik heb geen moeite de geniale plaatsen aan te wijzen.

Maar hij heeft wel een punt met de door hem geconstateerde elitaire hype. Dat
het 'gewone volk' (wat een elitaire benaming eigenlijk) 'niet naar Bach gaat' is
het gevolg van het al decennialange gebrekkige muziekonderwijs in het basis- en
voortgezet onderwijs. Met als gevolg dat hele generaties niet in staat zijn
geconcentreerd te luisteren maar alleen nog muziek kunnen ondergaan door er zich
met behulp van bovenmatige decibellen in onder te dompelen.

Wat Frederik de Grote betreft: hij was vooral een hardvochtig militair en een
slechte dwarsfluitspeler die les had van de middelmatige componist Quantz. Deze
Frederik is net zo min een musicus als dat de Matthäus saai is.

Rudie Hageman, Maastricht

Lyrisch

Johan de Later reageert nogal verzuurd en met elitaire pretenties op een mooi
stuk van Bach waar veel mensen rond het paasfeest van genieten en veel musici
lyrisch over zijn. Hij predikt zijn eigen evangelie en het lijkt of hij het volk
wil bekeren. Er zijn nog twee kruisen vrij!

Joost Helderop, Amsterdam

Enorme schoonheid

Wat een zure schooljuffrouw spreekt daar in de Brief van de Dag. Als vrouw van
het gewone volk (meen ik), houd ik al jaren van de Mattheus. Ik ben er geregeld
heen geweest. Niks aanstelleritis, een enorme schoonheid en heel ontroerend.
Gelukkig komt-ie ieder jaar weer terug. En die hype is volgens mij ook alweer
voorbij.

Janny Dekker, Purmerend

Hype

Johan de Later stelt op een ironische manier de kwaliteiten van de Matthäus
Passion van Bach tegenover die van de Tristan van Wagner. Als het al een
tegenstelling is, dan zijn er toch zeker ook qua 'elitaire hype' overeenkomsten.
Wat Naarden in Nederland in de week voor Pasen voor Bach is, is Bayreuth met de
Festspiele in Duitsland in de zomer een maand lang voor Wagner.

Waar is eigenlijk de grootste hype?

Peeke de Vries, Meppel

Gekte

De mening van Johan de Later over de gekte rond de Matthäus Passion kan ik
delen. Drie maal een complete Matthäus op radio 4, en dan ook nog allerlei
verhalen over 'mijn Matthäus', een complete Johannes, en verder alleen maar
kleine fragmenten van allerlei andere prachtige passiemuziek. Waarom geen
complete Golgotha van Frank Martin, de Seven Words van Goebaidoelina, de
Johannes van Pärt of van Cypriano de Rore, de Zeven laatste woorden van Christus
aan het kruis van Haydn, of de prachtige Via Crucis van Liszt? Het lijkt wel of
de gekte ieder jaar groter wordt.

Overigens deel ik de mening van Johan de Later niet als het gaat om de
vergelijking met de Brandenburgse concerten. Geef mij maar de Hohe Messe, de
Kunst der Fuge en de cellosuites, maar dat is wat anders, over smaak valt nu
eenmaal niet te twisten.

Annette Broekhuizen, Zuurdijk

Opstanding

Humoristische en deels terechte bespiegeling van Johan de Later (nomen est
omen). Maar na 't kruis volgt toch de opstanding , en dan...? De Johannes
Passion!

Jan Heij, Ruinen




Bekijk de oorspronkelijke pagina:

LOAD-DATE: 30 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              110 of 170 DOCUMENTS



                                 de Volkskrant

                            29 maart 2018 donderdag

Links was er toch voor het gewone volk?

BYLINE: JAN WILLEM AARTSEN

SECTION: Opinie en Debat; Blz. 22

LENGTH: 516 woorden


In zijn analyse van de gemeenteraadsverkiezingen stelt Thomas von der Dunk
(Opinie, 26 maart) dat het verlies van de PvdA (en de SP) is gelegen in het
tekortschieten op de drie traditionele, ideologische pijlers van links en het
gebrek aan samenwerking op links.



Om met Arnout Brouwers te spreken: deze analyse getuigt van intellectuele
luiheid. De luiheid zit hem in het wat traditioneel altijd als links heeft
gegolden als goed te bestempelen en alles wat van (nieuw) rechts komt als
slecht, dat dus bestreden dient te worden. Bij voorkeur door de opvattingen van
(nieuw) rechts in verband te brengen met het nationaal-socialisme en fascisme.
Daar kán je het immers niet mee eens zijn.

Von der Dunk lijkt daarin nog het meest op die kardinalen en bisschoppen die
denken dat als je nu maar vasthoudt aan de leer, de volgelingen vanzelf weer
terugkomen.

Maar de werkelijk relevante vraag na alweer een nieuwe verkiezingsnederlaag van
de PvdA, waar ik - godbetert - weer op heb gestemd, is natuurlijk: waar is het
volk? Waar komt de alom voelbare afkeer bij die vermaledijde 'gewone
Nederlander' van de PvdA vandaan? Als 'het volk' iets anders wil dan 'de
traditionele volkspartijen' hebben we per definitie een probleem. Voor links
geldt dat nog scherper, want als het volk niet meer wil wat links wil, wat is de
legitimatie van links dan nog? Links was er toch voor het volk, voor de gewone
man en voor de minder bedeelde?

Te lang hebben we gemeend dat links deze tegenstellingen wel kan overbruggen.
Bij mij is er na deze nieuwe nederlaag van de PvdA de overtuiging dat we die
gedachte moeten laten varen: onderken dat die tegenstellingen niet te
overbruggen zijn en aanvaard dat er op links twee stromingen zijn. Die gedachte
is op zich niet nieuw: we hebben de lijn
links-liberaal-intellectueel-progressief, op dit moment vertegenwoordigd door
GroenLinks, PvdA en D66 en we hebben de lijn links-gewone-man-conservatief, op
zijn best vertegenwoordigd door de SP.

Het nieuwe aan deze gedachte is dat de huidige, krampachtige houding van de
linkse partijen om die twee stromingen binnen hun partij te vriend te houden, in
de praktijk leidt tot het naar beneden halen van links als geheel omdat ze,
terecht, hypocrisie wordt verweten. Dat betekent dus dat genoemde partijen
GroenLinks, PvdA en D66 nieuw elan kunnen halen uit het onverbloemd doorvoeren
van progressieve partijstandpunten en door de samenwerking aan te gaan.

Zo kunnen zij winst boeken bij de linkse CDA- en VVD-aanhang. Anderzijds moet de
SP zich in het geheel niet schamen voor een meer populistische koers en daarbij
concessies mag - wat zeg ik: móét - doen om te luisteren naar wat het volk wil
en daarbij winst kan boeken onder de aanhang van álle rechtse partijen die naar
de stem van het volk hengelen. Laat de SP dit liggen, al dan niet om
ideologische redenen, dan blijft ook zij veroordeeld tot de marge en is het
slechts wachten tot er een nieuwe links-populistische partij in het gat springt,
een die lak heeft aan wat bakfietslinks van haar vindt.

Jan Willem Aartsen, Utrecht




Bekijk de oorspronkelijke pagina:

LOAD-DATE: 28 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              111 of 170 DOCUMENTS



                                 de Volkskrant

                            29 maart 2018 donderdag

Brief van de dag Aanstel vrijdag

SECTION: Opinie en Debat; Blz. 25

LENGTH: 135 woorden


Wat is de Matthäuspassion tegen de Tweede van Mahler, of de Tristan van Wagner?
Een grotendeels saai niemendal met hier en daar een mooi choraal. Zoals Frederik
de Grote, zelf musicus overigens, al zei: 'Als mijn vader dat ding uit kan
zitten, dan kan ik dat ook.'

Die hele hype rond de Matthäus is net zo mal als de hype rond tulpen in de 17de
eeuw: zij drijft op snobisme onder groepsdynamiek. En vooral van belang is dat
het 'gewone volk' niet naar Bach gaat. Want dan hield het snel op met die
elitaire hype.

Er zit ook tien keer meer melodische variatie en genie in de Brandenburgse
Concerten dan in de Matthäus, en geen hype rond Brandenburg, maar gepast
genieten.

Goede Vrijdag is in Nederland dus Aanstel Vrijdag. Aan het kruis ermee!

Johan de Later, Amsterdam




Bekijk de oorspronkelijke pagina:

LOAD-DATE: 28 March 2018

LANGUAGE: DUTCH; NEDERLANDS

GRAPHIC: Jongens wachten voor hun optreden in de Matthäuspassion in Naarden,
2008.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              112 of 170 DOCUMENTS



                                 de Volkskrant

                             28 maart 2018 woensdag

Op toneel (en alsnog voor de rechter?): de vergeten verdrijving van Poolse Joden

BYLINE: JENNE JAN HOLTLAND

SECTION: Ten Eerste; Blz. 12, 13

LENGTH: 1611 woorden



HIGHLIGHT: Zeker 13 duizend Joden moesten in 1968 Polen ontvluchten nadat ze
door de communistische machthebbers als 'vijfde colonne' waren aangemerkt. Een
toneelstuk in Warschau brengt die episode in herinnering. En daar laten de
makers het niet bij.


Reportage antisemitisme in polen

Op een onooglijk treinstation aan de noordkant van Warschau, verstopt achter een
kebabzaak, hangt een kleine, zwarte plaquette. 'Hier lieten ze meer achter dan
ze bezaten'.

Het zinnetje herinnert aan de 13 duizend Poolse Joden die vanaf hier hun land
moesten ontvluchten. Vanaf dit treinstation vertrokken ze. Een andere keus
hadden ze niet. De communistische machthebbers onder leiding van Wladyslaw
Gomulka hadden hen afgeschilderd als 'een vijfde colonne', die op het punt zou
staan de macht over te nemen. Er gingen lijsten rond met namen van Joden.
Bedrijven werden aangemoedigd Joodse werknemers te ontslaan. Wie naar Israël
wilde, zei Gomulka, kon vertrekken. Het was maart 1968.

Ministeries en bedrijven gaven duizenden Joden aan bij de autoriteiten. Hun
paspoort werd afgepakt. Met één doos met spullen en maximaal vijf Amerikaanse
dollar stapten ze op de trein. Ze gingen naar Zweden, de Verenigde Staten of
Israël. Velen zagen hun thuisland nooit meer terug.

Deze maand, precies vijftig jaar later, is in Warschau een toneelstuk in
première gegaan dat de gebeurtenissen herdenkt. Het heet Gerechtigheid.
Regisseur Michal Zadara (41) spitte met een team van juristen en historici in de
archieven. Ze wilden weten of Polen nog mensen zou kunnen vervolgen voor '1968'.
Is er alsnog recht te halen? Welke daders leven nog?

Holocaustwet


In een kleine repetitieruimte van het Gemeenschapstheater in Warschau zitten
vier acteurs rond een tafel: twee mannen, twee vrouwen. Regisseur Zadara komt
aangelopen met een editie van het tijdschrift Newsweek Polska in zijn hand.
Bladerend: 'Kijk, een uitgebreid verhaal over de slachtoffers van 1968. Maar
over de daders staat er geen woord in.'

Het is dringen voor Zadara om ertussen komen in Polen, nu het debat over het lot
van de Joden vooral gaat over de omstreden Holocaustwet. Sinds 1 maart mag je
het Poolse volk niet langer verantwoordelijk stellen voor de vernietiging van de
Joden tijdens de Tweede Wereldoorlog. Zorgen over wat dat betekent voor de
vrijheid van meningsuiting wuift regeringspartij Recht en Rechtvaardigheid (PiS)
weg, hoe groot de kritiek van bevriende landen (Israël, Verenigde Staten) ook
is.

Joodse belangenorganisaties klagen over de gure wind die door Polen waait. Een
historica zei op een goed bekeken staatszender dat terwijl de Polen onder de
knoet van de nazi's leefden, de Joden in het getto van Warschau 'feest hadden
gevierd'. Joden, sprak een priester met een ernstig gezicht, hebben een andere
opvatting van waarheid dan Polen. 'Voor een Jood is 'waarheid' iets dat
overeenkomt met zijn eigenbelang.' Op sociale media piekte de antisemitische
laster.

Toen de Israëlische ambassadeur zich waagde aan een vergelijking tussen het
antisemitisme van nu en dat van 1968, opperde een PiS-senator dat zij misschien
beter het land kon verlaten. Half Polen vraagt zich intussen vertwijfeld af of
de les van het verleden vergeten is.

Aangifte

In de warme oefenruimte turen de acteurs naar hun tekst die met een beamer op de
muur wordt geprojecteerd. Ze zetten een zoektocht in scène naar de daders van
1968. Actrice Barbara Wysocka krijgt een gouden tip door de telefoon. 'Wat zeg
je? Zeg dat nog eens!' Ze gebaart om een pen, krabbelt iets op papier en beent
dan luid bellend de kamer uit.

Het blijft niet bij actie op het podium alleen, vertelt regisseur Michal Zadara.
Tegen twee nog levende mensen die in 1968 een kwalijke rol hebben gespeeld doet
hij binnenkort aangifte. Beiden waren journalist in communistische media. Ze
deden mee aan de hetze door Joden de schuld in de schoenen te schuiven voor de
Holocaust en ze op te roepen hun spullen te pakken. Als het aan Zadara ligt,
worden de twee vervolgd voor misdaden tegen de menselijkheid.

Het is als met Radio Mille Colline, vindt hij, de radiozender die Rwandese
Hutu's ophitste tegen de Tutsi's en zo de aanzet gaf tot de genocide. 'Niemand
begaat zulke misdaden in z'n eentje. Het gaat om de systematiek. Wie deelneemt
draagt verantwoordelijkheid. Kijk naar het proces van Nürnberg: de man achter
propagandablad Der Stürmer, Julius Streicher, werd als enige veroordeeld voor
het verspreiden van rabiate ideeën. Dat was volgens het tribunaal een misdaad
tegen de menselijkheid.'

'Ik ben geen antisemiet'

Van de twee oud-journalisten heet er een Iwona Sledzinska-Katarasinska. Ze is nu
77 jaar oud en zit in de oppositie voor Burgerplatform, de op een na grootste
partij in Polen. Eind jaren negentig ging ze door het stof voor haar twee
opruiende artikelen. Ze noemde ze 'smerig en stompzinnig'. 'Ik was en ben geen
antisemiet, en zal er nooit een worden', laat het parlementslid nu per sms
weten. 'Mensen die er in maart '68 bij waren, kunnen dat bevestigen. Helaas zijn
de meesten dood.'

De ander tegen wie de theatermakers aangifte doen, is een 86-jarige die een
stille oude dag beleeft in Lódz, Oost-Polen. Zijn dagen bestaan uit tv kijken,
of eigenlijk luisteren, want volgens zijn vrouw is hij nagenoeg blind. Van wat
hij vijftig jaar terug geschreven heeft, herinnert Karol Badziak zich niks, zegt
ze. 'Op sommige dagen vergeet hij zijn eigen adres.' Van de artikelen weet zij
evenmin iets: de twee kenden elkaar in '68 nog niet.

'Natuurlijk klinkt het naar om zo'n oude man na zoveel jaren aan te pakken',
zegt Zadara in het theatercafé. 'Maar dat medelijden gaat gelijk weg als je z'n
artikelen leest die neerkomen op het overpennen van Goebbels. Echt zieke stuff.'


Heftige aantijging

Misdaden tegen de menselijkheid is een heftige aantijging, waar niet iedereen in
mee wil gaan. 'Kom op zeg. Er was geen massamoord, geen massale opsluiting',
zegt Dariusz Stola, de directeur van het Polin-museum voor Joodse geschiedenis
in Warschau. Hij verwijst naar grote demonstraties in de jaren zeventig en
tachtig, waar door keihard politieoptreden tientallen doden vielen en honderden
gewonden. Was dat soms minder erg?

Stola heeft gezag als het om '68 gaat. In boeken en artikelen reconstrueert hij
wat er gebeurde: hoe de opvoering van een theaterstuk van Adam Mickiewicz, de
Poolse dichter des vaderlands, verboden werd. Hoe honderden boze studenten
daarna de straat op gingen en het land in een politieke crisis stortten. En hoe
een radicale fractie binnen Gomulka's kabinet besloot de Joden daarvoor de
schuld te geven. 'De anti-Joodse campagne fungeerde als rookgordijn om de
protesten in het land te doen vergeten', zegt Stola.

Het gebeurde razendsnel, sneller dan veel Joden konden bevatten. Polen was hun
thuis, ze voelden zich Pool. Veel families hadden na de Shoah in stilte hun
achternaam 'verpoolst'; kinderen wisten soms niks van hun achtergrond. Toen
kwamen de slogans: 'Zionisten naar Zion.' Het was vlak na de Zesdaagse Oorlog in
het Midden-Oosten (1967), waarbij Polen net als de Sovjet-Unie kant koos voor de
Arabische landen en tégen Israël. Ten overstaan van enthousiast klappende
partijleden sprak Gomulka van een bepaalde 'categorie Joden' die trouwer was aan
Israël dan aan Polen.

Voor de tv zat Ida Kaminska te kijken, op dat moment hoofd van het Joods
theater. Ze schrijft erover in haar memoires. 'Ik kon mezelf nauwelijks onder
bedwang houden, rende naar de badkamer, nam een pil en schreeuwde: Weg hier! Nu
meteen, of we overleven het niet.' Samen met duizenden anderen stapte ze op de
trein. Het nazistische project om Polen te vrijwaren van al het Joodse leven was
onder de communisten bijna alsnog voltooid.

'Niet verantwoordelijk'

Een formeel excuus van de Poolse regering? Het kwam er een beetje wel en een
beetje niet. Het vrije Polen van nu, verklaarde president Andrzej Duda, 'is niet
verantwoordelijk en hoeft zich niet te verontschuldigen', omdat het volledig
losstaat van het Polen van toen. Dat land liep aan de leiband van Moskou.
'Vergeef alstublieft het Polen van toen, en Poolse burgers, voor deze
afschuwelijke gebeurtenis. Het Polen van vandaag lijdt onder het verlies.'

Duda heeft een punt, zegt historicus Stola. Polen was in 1968 onvrij, en over de
steun voor de hetze onder gewone burgers bestaat nog volop discussie. 'Sommigen
zagen de anti-Joodse campagne als een bevestiging van hun vooroordelen, maar ze
hielden hun mond en bleven onder de radar. Dat was de overlevingsstrategie
tijdens het communisme.'

Kan zijn, reageert Zadara, maar ook toen golden er wetten. 'Er was recht, en
onder de toen geldende wetten was de Joodse verdrijving illegaal. Dus kun je
mensen vervolgen.' Volgens de regisseur is antisemitisme een ziekte die Europa
al negenhonderd jaar onder de leden heeft. 'Ik merk dat mensen niet over hun
etnische achtergrond durven praten. Dat is de erfenis van '68. Ze zijn bang te
zeggen dat ze Joods zijn, of dat hun grootmoeder Duits was of Russisch. Men
identificeert zich als volledig Pools.'

Iedere stoel bezet

Zondagavond. Bij de opvoering van Gerechtigheid is iedere stoel van de kleine
zaal bezet. Op rij twee zit een vrouw van in de zeventig. Ze herinnert zich de
beklaagde Sledzinska-Katarasinska, die bij haar op school zat. Overmand door
emoties roept ze midden in de opvoering iets naar de acteurs: hoe haar oude
schoolvriendin uit Lódz in de jaren tachtig juist dapper was geweest als
dissident tegen de communisten. De acteurs kijken even op, maar gaan er niet op
in.

In de slotscène trekken de acteurs hun jassen aan en verdwijnen van het podium.
Hun spitwerk zit erop. De Beatles rammen uit de speakers. Wat achterblijft, is
een dik pak papier op een houten lessenaar - de aangifte. Nu is het woord aan
het publiek. Nu begint het pas.

Natuurlijk klinkt het naar om zo'n oude man na al die jaren aan te pakken. Maar
dat medelijden gaat gelijk weg als je z'n artikelen leest




Bekijk de oorspronkelijke pagina: ,

LOAD-DATE: 27 March 2018

LANGUAGE: DUTCH; NEDERLANDS

GRAPHIC: Repetities voor het toneelstuk Gerechtigheid van regisseur Michal
Zadara in Warschau.
Regisseur Michal Zadara
Steunbetoging in Groot-Brittannië voor de Poolse Joden die in 1968 hun land
moesten ontvluchten.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              113 of 170 DOCUMENTS



                                 de Volkskrant

                             28 maart 2018 woensdag

Je kluisje leeggeroofd, en dan?

BYLINE: JEROEN VAN RAALTE

SECTION: Ten Eerste; Blz. 3

LENGTH: 927 woorden



HIGHLIGHT: Het kluisje dat je hebt gehuurd bij de bank is gekraakt. De schade
kan deels worden vergoed, maar probeer maar eens aan te tonen wat er in je
kluisje heeft gezeten. Dat is in veelvoud aan de hand in Oudenbosch.


REPORTAGE De bankroof van Oudenbosch


'Helaas, alles weg.' Door de schuifdeuren verlaat Lia Damen (58) de Rabobank in
Oudenbosch. Binnen heeft ze zojuist met eigen ogen haar bankkluisje gezien,
waarin ze een kilo goud en een kilo zilver had opgeslagen.

'Het slotje was geforceerd', vertelt ze op een bankje aan het water, terwijl ze
bladert door de papieren die ze van de bank heeft meegekregen. Haar klomp goud
en klomp zilver bleken verdwenen. 'Het enige wat nog in het kluisje lag was een
schriftje met aantekeningen.'



Damen is slachtoffer van vermoedelijk een van de grootste bankroven uit de
Nederlandse geschiedenis. Drie weekeinden geleden drongen inbrekers de
ondergrondse kluisruimte binnen van het Rabobank-filiaal in het Brabantse dorp
Oudenbosch. Daar kraakten ze ruim drie- van de zeshonderd kluisjes, waarin
klanten uit de wijde omgeving hun kostbaarheden hadden ondergebracht. Ze glipten
ongezien weg met een miljoenenbuit. Een professionele bankroof, stelt de
politie. Van de daders geen spoor.

Sindsdien verkeren ruim driehonderd klanten in grote onzekerheid, niet alleen
over de vraag of de buit ooit wordt teruggevonden, maar of zij überhaupt een
vergoeding krijgen. De Rabobank vergoedt tot 45 duizend euro schade, zoals de
polisvoorwaarden voorschrijven, maar dan moeten gedupeerden wel 'aannemelijk'
maken wat ze in hun kluisje hadden opgeborgen.

Daar zit de crux. 'Ik was er vooraf niet van uitgegaan dat ik foto's had moeten
maken', zegt Damen. Het goud en zilver was een aanvulling op haar pensioen,
nagelaten door haar vorig jaar overleden echtgenoot. 'Hij had het van lang
geleden, dus ik heb ook geen aankoopbewijs.'

Sinds vorige week ontvangt de bank dagelijks een dozijn gedupeerden, die vooraf
een inventarisatie van hun ontvreemde waar hebben ingeleverd. Het gaat om
uiteenlopende spullen - goud, bankbiljetten, erfstukken, bruidsschatten -
waarvan de waarde al snel in de tienduizenden euro's loopt. Wanneer alle schade
is opgetekend, doet de Rabobank namens iedereen aangifte.

Zwart geld

Maar lang niet alle gedupeerden hebben tot dusver een inventarisatielijst
ingediend. 'Niet iedereen die een kluisje huurt meldt zich na een kraak, omdat
het geld of goed niet koosjer was', zegt Cyrille Fijnaut, emeritus hoogleraar
criminologie. 'Dat kunnen ook gewone burgers zijn die er bijvoorbeeld zwart geld
hebben weggestopt, of erfstukken waarvan de rest van de familie niet mag weten.'


Het zou hem allerminst verbazen als tussen de gedupeerden ook criminelen zitten,
'afgaande op mijn ervaring met grote strafdossiers waarin dit soort kluisjes af
en toe opduiken'.

De terughoudendheid van sommige klanten komt ook voort uit wantrouwen jegens de
Rabobank. Onlangs kwamen tientallen gedupeerden op eigen initiatief bijeen. Ze
spraken af het inventarisatieformulier voorlopig niet in te vullen. Ze willen
eerst met eigen ogen zien wat er ontbreekt uit hun kluisje, voordat ze de bank
informeren over de vertrouwelijke inhoud. Met hulp van een advocaat willen deze
gedupeerden samen optrekken, in het uiterste geval om te procederen tegen de
bank.

Heeft een gezamenlijke claim zin? Stef Smit, directeur van ConsumentenClaim,
geeft het weinig kans. 'Vooralsnog lijkt het een overmachtsituatie voor de
Rabobank, tenzij blijkt dat de beveiliging niet op orde was of dat er sprake is
geweest van een inside job.'

In dat geval zouden de gedupeerden de bank aansprakelijk kunnen stellen voor een
wanprestatie, zegt Smit, zoals ConsumentenClaim dat bij woekerpolissen doet.
'Maar dan nog lijkt me een collectieve claim lastig, omdat de schade telkens op
individueel niveau moet worden vastgesteld.'

Erfstukken

Buiten het Rabobank-filiaal in Oudenbosch staat een vrouw met een grijze muts er
verslagen bij. 'Hoe moeten we aantonen wat we 25 jaar geleden hebben gekregen?',
zegt de 53-jarige vrouw van Iraanse komaf, die net als veel andere gedupeerden
niet met naam in de krant wil ('Ik denk niet dat mijn man dat goed vindt'). De
gouden erfstukken - 'niet 14, maar 24 karaat' - die ze hier had opgeborgen,
waren meer waard dan de 45 duizend euro die de Rabobank vergoedt, verzekert ze.
'We zoeken naar bewijs, maar vorig jaar is de harddisk met al onze foto's kapot
gevallen.'

Verstrooid

De Rabobank heeft twintig medewerkers fulltime op de zaak gezet. Een van de
prioriteiten is het uitzoeken van de vijfduizend voorwerpen die de inbrekers
verstrooid over de vloer achterlieten - vooral sieraden en munten. De
afwikkeling gaat maanden duren, voorziet de bank, het filiaal blijft voorlopig
dicht.

Voor de geblindeerde ramen van de hoofdingang staat Dopke van Broekhoven te
mopperen. 'Die kraak was meer dan twee weken geleden, dan is het toch raar dat
de bank nog steeds dicht is? Ik vind het zielig voor die mensen, maar nu zijn
anderen de dupe.'

In het dorp circuleren inmiddels volop geruchten over de bankroof. 'Ik heb
gehoord dat er veel zwart geld in de kluisjes lag', zegt Van Broekhoeven. Ze
klikt haar tongpiercing tegen haar tanden. 'Je mag het niet zeggen, maar dit is
van binnenuit gedaan. Hoe konden ze anders inbreken zonder dat het alarm
afging?'

Op het bankje aan het water laat Damen een foto zien van een forse brandkast.
'Thuis heb ik deze kluis staan. Mijn man was wars van banken, daarom had hij
belegd in goud en zilver. Ik wilde het niet in ons huis bewaren, dus toen hebben
we een kluisje bij de bank genomen.' Het is bittere ironie, maar Damen blijft er
gelaten onder. 'Ze vroegen net of ik het kluisje nog wilde blijven huren',
grinnikt ze. 'Nou, ik heb niks om erin te doen.'




Bekijk de oorspronkelijke pagina: ,

LOAD-DATE: 27 March 2018

LANGUAGE: DUTCH; NEDERLANDS

GRAPHIC: Gedupeerde Lia Damen met op de achtergrond de beroofde Rabobank.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              114 of 170 DOCUMENTS



                                 de Volkskrant

                             27 maart 2018 dinsdag

De bemiddelaar

BYLINE: DOOR ROBERT VUIJSJE

SECTION: V Opening; Blz. 10, 11

LENGTH: 1028 woorden



HIGHLIGHT: Welke rol speelt afkomst in Nederland? Dat onderzoekt V in een reeks
interviews. Ondernemer Masoumah Hosseini (Afghanistan, 1985) is de oprichter van
Hosseini Middle East Business Consultancy. Ook is ze in deeltijd werkzaam als
statenlid voor de VVD in Zuid-Holland. Ik kan niet zo goed tegen mensen die
zitten te zeuren over discriminatie.'


Interview | Land van afkomst: Masoumah Hosseini

Het waren niet de congressen bij de VVD, de partij waarvoor Masoumah Hosseini
Statenlid is in Zuid-Holland. Het was de rechtbank die ervoor zorgde dat ze een
beslissing nam over haar hoofddoek. 'Ik woonde tot mijn 12de in Afghanistan. Een
meisje begint daar op haar 9de een hoofddoek te dragen. Dat hoort bij het
aankleden 's ochtends. Je kon zonder hoofddoek over straat, maar het was
veiliger er een te dragen. Dan werd je niet lastiggevallen door mannen.

'Op mijn 12de vluchtten we naar Iran en op mijn 15de kwam ik naar Nederland. Die
hoofddoek zorgde voor extra aandacht. Ik wilde juist niet opvallen en een gewone
Nederlander zijn. Wanneer ik over straat liep met vriendinnen die geen hoofddoek
droegen, was ik de enige die steeds opmerkingen kreeg als: mashallah. In die
context betekende dat zoiets als: wat een mooie vrouw, wat zie je er leuk uit.
De jongens die het naar me riepen, waren vaak jong en van Turkse of Marokkaanse
afkomst.'

Het klinkt als een compliment.


'Ze zeiden het op een ondeugende manier. Niet op een toon waarvan ik dacht: wat
leuk en respectvol, dat hoor ik graag. Integendeel, ik vond het erg vervelend.
Tijdens mijn rechtenstudie liep ik stage bij de rechtbank. Daar is de regel:
zodra je een toga draagt, mag je geen hoofddoek meer op. Je moet neutraal zijn.
Dan kwam ik met mijn hoofddoek bij de rechtbank en deed ik hem weer af. Iedere
keer was het: wel of niet, wat wordt het nou? Het kostte te veel energie.

'Ik was ook actief geworden bij de VVD. Op partijcongressen keek ik om me heen
en zag niemand met een hoofddoek. Ik dacht: ben ik nou zo anders dan de rest van
de vrouwen hier? Ik was ermee opgegroeid en wilde mijn ouders tevreden houden.
Toen ik vertelde dat ik geen hoofddoek meer wilde dragen, zeiden ze: het is jouw
leven.'

In Afghanistan had de vader van Hosseini een bedrijf in orthopedische schoenen.
'Hij was een succesvolle ondernemer, had mensen in dienst en een groot netwerk
in onze stad Mazar-e-Sharif. We woonden in een groot huis, hij reisde veel naar
Iran en Pakistan om materialen te kopen. En hij gaf lezingen waarin hij mensen
vertelde wat de Taliban was. Nog niet iedereen besefte wat zij met het land
wilden doen. Ik was 12 toen een kennis kwam vertellen dat mijn vader op een
dodenlijst stond van de Taliban. Hij liet alles achter en vluchtte. En wij
vluchtten niet veel later ook.'

Hoe was dat?

'Ingrijpend. En een opluchting. We wilden veiligheid en rust. Ik heb oorlog met
heftige bombardementen meegemaakt. In Afghanistan konden we niet meer naar
school. Als de Taliban aan de macht zou komen, kon ik als meisje nooit meer naar
school. Ik zou afscheid moeten nemen van al mijn dromen en plannen. Met mijn
moeder en broers en zussen heb ik drie jaar in Iran gewoond. Mobiele telefoons
hadden we niet. We wisten niet waar mijn vader was en hij wist niet waar wij
waren. Via een tante in Iran heeft hij ons weer gevonden. Hij was in Nederland
statushouder geworden. We wisten alleen dat het een klein land in Europa was. In
Delft had hij een huisje met een woonkamer en een slaapkamer. Daar woonden we
een jaar met z'n achten. Ons gezin was weer bij elkaar en we woonden in een
mooi, rustig land. Dat was voor ons onbetaalbaar.'

Denk je dat jullie anders waren dan economische vluchtelingen?

'Ik besef extreem goed dat de vrijheid en veiligheid zoals Nederland die kent
niet vanzelfsprekend zijn. Uiteindelijk gaat het om je persoonlijkheid en hoe je
omgaat met kansen en obstakels. Ik kan niet zo goed tegen mensen die zeuren over
discriminatie. Liever kijk ik naar de kansen en de grote mogelijkheden in
Nederland. Tegenover dat kleine beetje discriminatie staan door de overheid
gesubsidieerde anti-discriminatiebureaus. Het is het eerste artikel in de
grondwet. Overal is discriminatie en elk geval is er een te veel. Het treft
bijvoorbeeld ook oudere mannen en zwangere vrouwen.

'Mijn ervaring is zo positief en ik ben zo dankbaar - ik kan er slecht tegen als
mensen negatief praten over Nederland. Ik kwam hier op mijn 15de, ik sprak de
taal niet en wist niets over dit land. Als ik het kan, dan moet het jonge mensen
van de tweede en derde generatie toch ook lukken? Mijn vader had al zijn geld en
bezittingen achtergelaten, hij begon weer op nul. Ik heb in mijn eentje een
bedrijf opgericht. Je moet het gewoon uitproberen en aan het werk gaan.'

Wat voor bedrijf is Hosseini Middle East Business Consultancy?

'Drie jaar geleden ging ik naar Iran voor de bruiloft van een vriendin. Het land
was bezig met de onderhandelingen over een nucleair akkoord. Ik bekeek Iran met
een zakelijke blik - wanneer zou het weer internationaal handel mogen drijven? -
en ik zag een gat in de markt: adviseur voor Nederlandse bedrijven.

'Na Amerika is Nederland de grootste landbouwexporteur ter wereld. Iran heeft
grond, zon en goedkope arbeidskrachten. Nederland heeft de kennis. Dat biedt
veel mogelijkheden. Ik doe marktonderzoek, leg contacten en ondersteun de
Nederlanders, ik reis mee en vertaal. En belangrijker: ik ben bemiddelaar en leg
uit wat de culturele verschillen zijn. Nederlanders willen bij de eerste
ontmoeting meteen zaken doen, in Iran is dat uitgesloten. Zo'n traag proces is
voor Nederlanders vermoeiend en onhandig. Ik probeer een tussenweg te vinden.'

In gesprek

Schrijver Robert Vuijsje (Alleen maar nette mensen, Beste vriend) interviewt
voor V Nederlanders over de rol die afkomst speelt in hun leven. Hij spreekt
onder anderen nog met oud- voetballer Evgeniy Levchenko (Oekraïens) en
trendwatcher Adjiedj Bakas (Surinaams).

Nederlands

'Ik ben hier niet geboren en heb geen blond haar en blauwe ogen, maar ik koester
mijn Nederlandse nationaliteit en ben er trots op.'

Afghaans

'Ik hou van het eten en de muziek en lach soms harder om Afghaanse moppen.'

Eten

'Qabli palaw, een Afghaans rijstgerecht.'

Partner

'Ik zou niet naar zijn afkomst kijken.'

Nederlandse joods-christelijke traditie

'Voor mij moeten politiek en geloof los van elkaar staan.'

'Ik kwam hier op mijn 15de, sprak de taal niet en wist niets over dit land. Dan
moet het jonge mensen van de tweede en derde generatie toch ook lukken?'




Bekijk de oorspronkelijke pagina: ,

LOAD-DATE: 26 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              115 of 170 DOCUMENTS



                                 de Volkskrant

                             24 maart 2018 zaterdag

Zen volgens het boekje

BYLINE: TIM IGOR SNIJDERS

SECTION: Magazine Reportage; Blz. 24, 26, 27, 28, 29

LENGTH: 2666 woorden



HIGHLIGHT: Journalist Tim Igor Snijders (26) maakt zich druk. Te druk. Hij is
niet de enige van zijn generatie, burn-outs komen het meest voor bij mensen
tussen 25 en 35 jaar. Hulp is er wel, maar helpt die?


reportage


'Moet' u ook nog even dit? Of dat? Brengt u het grootste gedeelte van de dag
door in uw hoofd, binnen de muren van uw eigen gedachten? En heeft u het gevoel
dat wat u ook doet, het nooit goed genoeg is? U bent niet de enige. Wie de lijst
met bestverkochte boeken in Nederland bekijkt, vindt titels als Dingen die je
alleen ziet als je de tijd neemt (Koreaanse levenslessen), Ikigai: het geheim
voor een lang en gelukkig leven (Japanse wijsheden) en Catfulness: hoe een kat
ons kan leren gelukkig en mindful te leven (een grap, of niet?). We lijken
wanhopig te willen ontsnappen aan onrust, gejaagdheid en de constante noodzaak
om succes uit te stralen. Ook ondergetekende heeft grote moeite om ontspannen in
het hier en nu te leven.'Moeten' is het meest gebruikte werkwoord in mijn
vocabulaire. Op zaterdagochtend, terwijl ik koffie drink met vrienden, dwalen
mijn gedachten af naar wat er maandag op het programma staat. Al is het maar
even, een paar keer per dag: echt vrij van druk voel ik me niet. Het succes van
een gepubliceerd artikel en de positieve reacties daarop vergeet ik snel, het
enige wat ertoe doet, is de deadline die voor me ligt.



Ik ben 26, ambitieus, ongeduldig en ik heb torenhoge verwachtingen van mezelf.
Als gevolg hiervan ben ik onrustig in lichaam en geest. Daarmee ben ik geen
uitzondering. Eén op de zes mensen tussen de 25 en 35 jaar krijgt een burn-out,
noteerde het Centraal Bureau voor de Statistiek in 2016. Een zekere gejaagdheid
is van alle tijden, maar jonge mensen lijken gestrester dan ooit. Ze hebben een
oneindige keuzevrijheid en moeten vooral doen wat ze leuk vinden, zo luidt het
devies. Dat klinkt mooi, maar dat heeft tot gevolg dat jongeren hoge
verwachtingen van zichzelf hebben. Daarnaast is het door de sociale media
makkelijker dan ooit om je te meten met anderen. Andermans groene gras duikt
overal op in je tijdlijn op Facebook.

Om te voorkomen dat ook ik aan de verkeerde kant van de statistieken eindig, ga
ik op zoek naar wat broodnodige rust. Ik download een ademhalingsapp, schrijf me
in voor een cursus 'Rust in je hoofd' en probeer de laatste bestseller onder de
zelfhulpboeken uit. Want ontsnappen aan drukte, haast en prestatiedruk, dat gaat
niet vanzelf.

Voor de grootste kans op succes begin ik zo laagdrempelig mogelijk. Meer rust
begint misschien gewoon bij de ademhaling, die is immers altijd dichtbij. Net
als de smartphone. Dus wend ik me tot The Breathing App, de ademhalingsapp die
vorig jaar werd gelanceerd door de - alweer een hele tijd meedraaiende -
new-agegoeroe Deepak Chopra (ooit vaste gast op de tv-bank van Oprah) en Eddie
Stern, een mediagenieke yogaleraar uit New York. Het idee achter de app: door
langer uit te ademen dan je inademt, komt de verhouding tussen je hartslag,
bloeddruk en hersengolven helemaal in balans en word je kalmer. Dat klinkt
behoorlijk heilzaam en ik word al rustiger bij de gedachte. De app is bovendien
buitengewoon simpel ingericht, zonder fratsen. Je bepaalt zelf hoe lang je wilt
oefenen, tussen 1 en 30 minuten. Daarna kies je een in- en uitademhalingsritme:
minimaal 2 seconden in, 3 seconden uit, maximaal 5 op 7. Simpel. Maar al snel
blijkt dat een nieuwe balans in de ademhaling niet zomaar is gevonden. Iedere
ritme dat afwijkt van mijn natuurlijke ademhalingsritme, voelt onnatuurlijk en
geforceerd. Maar goed, ik probeer nu langer, 5 seconden, uit te ademen. Liggend
in bed, starend naar de secondeteller op mijn scherm, ontdek ik hoe lang een
seconde kan duren. Ik moet mijn adem inhouden om het ritme te kunnen volgen. Na
10 minuten krijg ik hoofdpijn. Langzaamaan begin ik me af te vragen of er zoiets
bestaat als te veel zuurstof, te lang uitademen of een verkeerde
luchtverversing? (*googelt symptomen*).

In de instructies staat nadrukkelijk dat je niet te hard voor jezelf moet zijn.
Het geeft niet als het niet meteen lukt. 'Adem met compassie', luidt het devies.
Maar die geruststellende aanwijzingen vergeet ik dan weer tijdens de oefening en
de radertjes in mijn hersenen beginnen op volle toeren te draaien: waarom kom ik
niet tot rust? Wat doe ik verkeerd? Voor het eerst voel ik me onzeker over mijn
ademhalingsritme: nooit geweten dat dat kon.

Na de ademhalingsoefening is het de bedoeling dat je even de tijd neemt om
jezelf een paar vragen te stellen. Hou je vast: 'Wie ben ik?' en 'Wat is mijn
diepste verlangen?' De ademhalingsoefeningen waren al geen eitje, maar op deze
moeilijke vragen heb ik helemaal geen antwoorden paraat. Laat maar - ik besluit
de app te gebruiken om af en toe op mijn ademhaling te letten (waarbij ik het
'langer uit- dan inademen' voor het gemak vergeet). 4 seconden in, 4 seconden
uit: het helpt zeker eventjes om tot rust te komen, maar die superieure balans
tussen hartslag, bloeddruk en hersengolven gaat helaas aan mij voorbij. Zen ben
ik nog steeds niet.

Misschien, denk ik dan, heb ik gewoon meer begeleiding nodig. Biedt The School
of Life misschien soelaas? De organisatie, opgericht in 2008 door de Britse
sterfilosoof Alain de Botton, belooft mensen alles bij te brengen wat je op
school niet leert om 'een wijzer en mooier leven te leiden'. Ik ben sceptisch,
ook al is sprake van een hype (of eigenlijk juist daardoor); De Botton verkoopt
miljoenen boeken en spreekt overal ter wereld voor uitverkochte zalen. De
Amsterdamse vestiging van The School of Life lijkt een fysiek symbool van het
massale verlangen naar meer rust. Hype of niet: de school heeft een cursus 'Rust
in je hoofd', dus schrijf ik me in.

Op een maandagavond zit ik in een zaaltje vol met mede-'vluchtelingen'. The
School of Life staat bekend om zijn hippe uitstraling en gelikte marketing. Het
grote hoekpand in het centrum van Amsterdam is lesgebouw, café en winkel ineen.
Overal staan strak vormgegeven boekjes met titels als Kalmte, Zelfkennis en,
intrigerend, Waarom je met de verkeerde persoon zult trouwen. Voor wie zijn
levenslessen over de schouder wil dragen, zijn er volop linnen tasjes: 'No one
is normal' staat er op de een, 'Emotional baggage' op een andere. Genoeg om een
klein leger van copywriters en grafisch ontwerpers een jaar lang aan het werk te
hebben gehad.

Ik had het niet verwacht, maar in de zaal waar de cursus plaatsvindt, regeert de
nuchterheid. De meerderheid van de cursisten is hier ook voor het eerst, zo
leert een rondgang. De trainer, in geblokt overhemd en met een brave bril op de
neus, oogt niet als een goeroe. Hij stelt zich voor als spreker en de auteur van
boeken over onderwerpen als 'loslaten'. We krijgen een fragment te zien uit een
documentaire waarin een docente van eind 20 vertelt dat ze aan zichzelf
twijfelt. Wat heeft zij nou eigenlijk bereikt, vraagt ze zich hardop af. Anderen
zijn toch veel succesvoller op dezelfde leeftijd? 'Wat denken jullie als je haar
zo hoort?', legt de trainer ons klasje voor. 'Het is ook nooit genoeg', zegt de
ene cursist. 'Ze moet zich niet vergelijken met anderen', antwoordt een andere.
Er wordt nog net geen 'duh' achteraan geplakt. De trainer knikt goedkeurend: 'We
zien vaak van die zogenaamd succesvollere ander slechts het plaatje, de
buitenkant.'

Maar wacht even, als de cursisten het allemaal zo goed weten, wat doen ze hier
dan? Het begint me te dagen dat de hier verzamelde mensen heel goed weten wat de
oorzaak van hun onrust is en wat de oplossing moet zijn. Toch lukt het blijkbaar
niet ernaar te leven. Dat innerlijke rust een thema is dat de mens al sind de
oudheid bezighoudt en filosofen tot wijze adviezen aanzette, blijkt als er in de
zaal uitspraken worden aangehaald van filosofen als Seneca en Epictetus (het
voorlopige nieuws uit zelfhulpland: de stoïcijnen zijn he-le-maal terug!) Ook
Seneca heeft het al opgemerkt: 'Het hier en nu is steeds niet naar de zin.' En
dat is nog altijd ons probleem. De oplossing: eenvoud, kalmte en een
onverstoorbaar gemoed. De weg naar persoonlijke voldoening anno 2018 blijkt ook
het streven te zijn geweest rond het jaar nul. Misschien wel de
allerbelangrijkste les van deze stoïcijnse filosofen: temper je verwachtingen.
En je verlangens. Teleurstelling en depressie houden elkaar stevig vast, met de
mens ertussen: klem. Dat lijkt in het bijzonder te gelden voor mijn
leeftijdgenoten. Vooral doen wat je leuk vindt en alle vrijheid van de wereld
hebben, dan wil het nog weleens tegenvallen wat daar uit voortkomt.

Dat niet waarmaken van grootse toekomstdromen, is misschien wel de grootste bron
van millennial-onrust.

De cursus is zeker leerzaam, al is het maar als een reminder van wat eigenlijk
allang bekend is: vergelijk jezelf niet steeds met anderen, wees dankbaar voor
je wat je wél hebt en wees niet te hard voor jezelf. Aan het einde van de cursus
verzamel ik moed om een vraag te stellen: wat blijft er van deze wijsheden over
als we straks weer naar buiten lopen? Hoe kan een cursus 'Rust in je hoofd' van
amper drie uur ooit soelaas bieden in een leven lang onrust? De trainer zegt te
hopen dat 'andere mensen door onze kennis zullen worden aangestoken, zo wordt de
vlek steeds groter'. Ik help het hem hopen, maar ik voer de strijd voornamelijk
met mezelf. De onrust van de maatschappij heb ik geïnternaliseerd. En velen met
mij. Geen wonder dat het aanbod op de zelfhulpmarkt blijft groeien. Op de fiets
naar huis maal ik al weer over wat ik morgen allemaal nog moet doen.

Om rust te vinden, heb ik misschien toch meer tijd nodig dan een cursusavond van
een paar uur. Dus probeer ik de nieuwste bestseller uit in het
zelfhulpboekengenre: Mindgym, in 12

weken meer focus, rust en energie van Wouter de Jong. De Jong, vroeger acteur in
Goede Tijden, Slechte Tijden (googel hem voor: 'o-ja- die!') heeft zich
omgeschoold tot 'trainer en spreker'. Zijn boek is volgens de ondertitel een
'sportschool voor de geest'. Ik hoef geen mentale sixpack te krijgen, maar wil
op zijn minst meer 'bewegen'. Mindgym is opgebouwd als een trainingsprogramma
van twaalf weken, compleet met mentale sit-ups, warming-ups en coolingdowns. Ik
sleep me naar deze figuurlijke sportschool.

In de eerste deel van het boek brengt Wouter (als deze man mede mijn agenda
bepaalt de komende twaalf weken, mag ik best Wouter zeggen) een soort greatest
hits van oosterse filosofie, westerse gedragstherapie en evolutionaire biologie.
Ons 'jaagsysteem' is overbelast, ons 'zorgsysteem' verwaarloosd (wie wil
waarschuwen voor modern menselijk verval, haalt gewoon de oertijd erbij).

Ook Wouters oplossingen komen me bekend voor: we moeten leren ons een paar keer
per dag te concentreren op de ademhaling, om de aandacht te trainen door onze
handelingen bewust uit te voeren en om onszelf vooral niet te veroordelen. Ik
moet denken aan de School of Life-cursus: dit heb ik eerder gehoord. Dat wil
niet zeggen dat dit soort oefeningen niet effectief zijn. Het probleem is
alleen: ik ontbeer de discipline om die oefeningen consequent te doen. Als ik er
al aan denk bewust adem te halen, is het op volslagen willekeurige momenten.
Onderweg naar mijn werk bijvoorbeeld, fietsend langs een van de meest vervuilde
autowegen van Amsterdam. Niet het beste moment om een volle teug zuurstof de
luchtwegen in te sturen. En toch, ik doe het maar. Even voelt het inderdaad
alsof je uit de sterke stroming van een rivier stapt. Totdat je er even later
gewoon weer in flikkert, afgeleid door een andere fietser (wat heeft zij áán?)
en, eenmaal op kantoor gearriveerd, door de kakofonie onder het systeemplafond.
Daar is die ongelijke strijd weer, tussen het naar rust snakkende individu en de
wereld vol drukte.

Ook over de omgang met onze emoties en gedachten schrijft De Jong dingen die we
stiekem allemaal al weten: we geven onze negatieve gedachten veel meer ruimte
dan de positieve, en wat we denken, is zelden waar. Om niet te verdrinken, heeft
de auteur de 'DANK'-methode in het leven geroepen: Duiden (wat voel ik?),
Accepterend onderzoeken (duw je boosheid of angst niet weg), Niet-Identificeren
(ik ben niet mijn gevoelens of gedachten) en Kalmeren (wat heeft de situatie nu
nodig?). De methode blijkt, ondanks de ietwat geforceerde afkorting, heel
nuttig. Wanneer ik op een zondagavond ineens een verstikkende stress ervaar over
een artikel waarvan de deadline nadert, wend ik me tot DANK voor bezinning. Ik
Duid (ik voel stress en twijfel: komt het wel goed met dit verhaal?). Ik
Accepteer onderzoekend (ik laat de gedachte toe), ik identificeer Niet met de
gedachte (ik bén niet mijn gedachte en dit is niet per se waar) en Kalmeer (ik
hoef niet alles in één keer goed te doen). Het gegeven dat je niet één bent met
je gedachten geeft een bepaalde rust. Het is heilzaam op deze manier boven je
emoties uit te stijgen, maar ook hier geldt: zonder volharding is er geen kans
van slagen. En ik vergeet het vaak: als ik een steek van jaloezie voel omdat een
collega beter scoort, heb ik niet altijd de tegenwoordigheid van geest meteen de
DANK-methode in te zetten.

In het tweede deel van Mindgym is de rode draad compassie, in de eerste plaats
voor jezelf. Dat wil onder meer zeggen: accepteer jezelf als de jan modaal die
je bent, 'omarm je grijze muis'. Dáár wringt de schoen. Mijn grootste angst is
misschien wel om middelmatig te zijn. Het is de angst die zegt dat deuren die
voor anderen opengaan, voor mij gesloten zullen blijven. In mijn werk, in
relaties, in levenservaringen. Het spookbeeld van een tweederangsleven (waarin
ik heel mindful berust in wat er ní­et is), doemt op. Tegelijkertijd weet ik
heel goed dat een mens doodongelukkig wordt door zichzelf steeds met anderen te
vergelijken. Bovendien word ik er vast geen betere journalist van als ik mezelf
steeds krampachtig probeer te bewijzen. Toch bezie ik de opdracht om het 'saaie,
zwakke gemiddelde' in mijzelf te omarmen met argwaan; dat is het laatste wat ik
wil zijn.

Wouters vervolg op het deel over compassie is bij vlagen ronduit vaag. Een
voorbeeld van een oefening: 'Neem een dierbare in gedachten die je zonder
resultaat probeert te veranderen voor diens eigen bestwil. Kom in contact met je
emoties en pijn. Herhaal vervolgens hardop: 'Iedereen maakt een eigen
levensverhaal (...) Moge hij/zij en ik evenwicht zijn bij de pieken en dalen van
het leven.''

Pardon?

Het voorlopige toppunt van vaagheid voor mij: de opdracht om jezelf aan te
raken, te aaien of te omarmen. 'De huid oordeelt niet', aldus Wouter. Ik leg
mijn hand op mijn hart, maar voel me voornamelijk opgelaten. Het orgaan klopt
nog en daar laat ik het maar bij.

In het laatste deel van het boek doet De Jong al zijn geheimen over geluk uit de
doeken. De oefeningen draaien om het uitvergroten van wat al positief is: wees
vrijgevig, complimenteer een ander, maak plezier, schrijf geluksmomenten op.
Toegegeven, ook ik ben gewend om ruim baan te geven aan negatieve ervaringen,
onzekerheden en tekortkomingen - weer zo'n lastige strijd met oude gewoontes.
Wie de oefeningen uit Mindgym opvolgt, plant een zaadje dat het moet opnemen
tegen een dikke, honderdjarige eik. Een aanrader is hier: schrijf, schrijf,
schrijf. Het opschrijven van gedachten en zorgen, maar vooral ook van successen
en geluksmomenten is voor mij zuurstof voor de geest, het maakt me rustig.

Ziedaar: na twaalf weken mindgym haal ik meerdere keren per dag bewust adem op
de fiets, vergelijk ik me steeds minder met succesvollere collega's en ben ik me
meer bewust van kleine momenten van banaal geluk (godsamme, dit is goeie
koffie!) Mijn leven is niet fundamenteel veranderd, maar er is in ieder geval
een deukje geslagen in de onrust. Misschien is dat wat mensen ervaren als ze om
de zoveel tijd een nieuw zelfhulpboek ontdekken. Niet dé sleutel tot rust en
geluk, maar steeds een nieuw deukje, in de hoop dat ze termijn samen een ware
deuk vormen.

Maar nu moet ik snel verder, een volgende deadline wacht.

Zen ben ik nog steeds niet

in bed ontdek ik hoe lang een seconde kan duren

'Het hier en nu is steeds niet naar de zin'

Ik hoef geen mentale sixpack te krijgen




Bekijk de oorspronkelijke pagina: , , , , , , , , ,

LOAD-DATE: 23 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              116 of 170 DOCUMENTS



                                 de Volkskrant

                             23 maart 2018 vrijdag

Brits tot in het diepst van hun vezels

BYLINE: WIM BOSSEMA

SECTION: Uitgelicht; Blz. 16, 17

LENGTH: 383 woorden



HIGHLIGHT: Die zijn pas echt Brits, dacht de Italiaanse fotograaf Carlotta
Cardana, en zocht de 'mods' op in haar woonplaats Londen.


Nee, dit zijn geen foto's uit de jaren vijftig en zestig van de vorige eeuw. Die
geinige outfits dateren natuurlijk wel uit die tijd; de kleding van de 'mods',
de 'modernist movement', een subcultuur in de Britse arbeidersklasse. De trend
is voorbijgegaan, maar er is altijd een select gezelschap Britten gebleven dat
zich bleef uitleven in deze stijl van kleden. Op deze foto's staan jonge Britten
die de subcultuur in ere houden. Ze trokken de blik van de Italiaanse fotografe
Carlotta Cardana toen die zich een jaar of tien geleden in Londen vestigde. 'Ik
was onder de indruk van hun stijl, ik zie hen als tot in hun diepste wezen
Brits.'



Cardana ging naar hen op zoek op hun feesten. 'Dansavonden in clubs met muziek
uit de jaren zestig, iedereen in fantastische kleren geïnspireerd door die
tijd.' Het waren vooral de stelletjes die haar fascineerden. 'Hoe die hun
kleding op elkaar afstemmen en hoe ze zich op die feesten presenteren als een
stel, hoe hun partner deel is van hun identiteit.'

Ze sprak stellen aan en vroeg hun waar ze zouden willen worden geportretteerd.
Ze kreeg wel te horen dat haar foto's er zo gestileerd uitzien, zegt ze, maar de
plek van de foto is de keus van de gefotografeerden, het zegt iets over hen.

Wat vond ze als Italiaanse zo bijzonder Brits aan de mods? 'Het is een
subcultuur die zich afzette tegen de veramerikanisering van de jaren zestig,
tegen de rockers in hun leren jacks. In onze Engelse mode kunnen we er ook goed
uitzien, was het idee. De mods kwamen uit de arbeidersklasse en die kreeg in die
tijd wat meer te besteden, dus konden ze kleren kopen.

Ze lieten ook aan de typisch Britse aristocratie zien: ook wij kunnen goed
gekleed gaan. In Italië zijn we gewend aan mooie maatpakken, ook de gewone man
kleedt zich goed. Voor de Britse arbeiders was dit toen nieuw.'

Voor de jonge mods is het eerder nostalgie en volgens Cardana willen ze niet
zozeer een statement maken. 'Ze vinden de kleren mooi en houden van de muziek.
De mensen die ik ontmoette, behoren nog steeds tot de arbeidersklasse, maar dat
doet er voor hen niet zo toe. Het is ook geen modegril die na een paar jaar
overgaat: ze blijven mods. De eersten die ik in 2012 fotografeerde lopen er nog
altijd precies zo bij.'




Bekijk de oorspronkelijke pagina: , ,

LOAD-DATE: 22 March 2018

LANGUAGE: DUTCH; NEDERLANDS

GRAPHIC: Matt en Fay in hun huis in Noord-Londen.
Terry en Clare in hun stamkroeg in Noord-Londen.
Clauda en Filippo in Abney Park, Londen.
Alex en Max in de straat waar ze wonen, West-Londen.
Amanda en Jon in Brighton.
Alex en Miri, bij Miri thuis in Londen.
Mark en Paula in de Salisbury Pub, Londen.
Ben en Holly bij Park Hill flats in Sheffield.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              117 of 170 DOCUMENTS



                                 de Volkskrant

                            22 maart 2018 donderdag

GroenLinksers joelen en juichen minutenlang

BYLINE: GIJS HERDERSCHEÊ

SECTION: Ten Eerste; Blz. 4

LENGTH: 593 woorden



HIGHLIGHT: Reportage


Het dak gaat eraf als de exit polls van de grote steden doorkomen. De hoofdprijs
voor GroenLinks is Amsterdam. Als die voorlopige uitslag doorkomt, knalt de zaal
welhaast uit zijn voegen. Veruit de grootste partij in de hoofdstad. Gejoel en
gejuich houden nog minutenlang aan. Het leedvermaak om het verlies van D66 is
bijna net zo groot als de vreugde over de eigen winst.



Ook om grote invloed uit te kunnen oefenen op de burgemeestersbenoeming de
komende maanden. Daarvoor heeft GroenLinks wel wat kandidaten, voorop
oud-partijleider Femke Halsema en Andree van Es, oud-Kamerlid en oud-wethouder
in Amsterdam. De grootste partij in Utrecht met een kwart van de stemmen. Een
bescheiden vier zetels in Rotterdam, maar wel een verdubbeling.

Keer op keer golft het enthousiasme door de zal van Bar Panama in Amsterdam waar
de partijtop en campagneleiders zich verzameld hebben voor de slotavond van de
gemeenteraadsverkiezingen. 'Het zijn polls', waarschuwt Marjolein Meijer in een
korte toespraak.'

Natuurlijk werkt het mee dat GroenLinks bij de vorige gemeenteraadsverkiezingen
in 2014 de slechtste uitslag ooit boekte. Toen kreeg de partij landelijk 5,38
procent van de stemmen. Dat was in de nasleep van de dramatische Tweede
Kamerverkiezingen in 2010 toen GroenLinks van 10 naar vier zetels ging.
Partijleider Bram van Ojik incasseerde daarna een reeks verkiezingsnederlagen.

Maar sinds het aantreden van Jesse Klaver in 2015 zijn verkiezingsavonden bij
GroenLinks weer een feestje. Dat begon vorig jaar bij de Tweede
Kamerverkiezingen. Toen boekte de partij de beste uitslag ooit met 14
Kamerzetels. Daarna begon Klaver een 'kantinetour' om ideeën uit te wisselen met
'gewone' Nederlanders. Maar ook om GroenLinks van het elitaire grachtengordel-
en bakfiets-imago af te helpen. 'Vanavond hebben we een grote stap gezet om een
grote beweging te worden. Maar we zijn pas net begonnen. In september staan we
weer in Afas Live met een grote bijeenkomst', zegt Klaver.

Nu is het de vraag of GroenLinks de groei kan vasthouden. Klaver heeft een grote
broek aangetrokken. Want Klaver wil een 'beweging' opbouwen die 'Nederland gaat
veranderen'. GroenLinks doet echter in lang niet alle gemeenten mee. Daardoor
zijn de uitslagen niet goed te vergelijken met vorige gemeenteraadsverkiezingen.


De eerste exit poll is van Rotterdam. De zaal juicht, want GroenLinks gaat van
twee naar vier zetels. 'Had ook een tikje beter gekund', zegt de plaatselijke
campagneleider.

Dan volgt de uitslag van het raadplegend referendum over de inlichtingenwet,
WIV. GroenLinks is tegen deze wet. De kiesdrempel van dertig procent stemmers
wordt ruimschoots gehaald. Maar de uitslag lijkt een nek aan nek race te worden
met 49 procent van de stemmen voor, 48 procent tegen en drie procent blanco
stemmers. De foutenmarge is echter vijf procent. 'Het kan nog alle kanten op,
maar met deze stemverhouding is het duidelijk wat het kabinet gaat doen: die
veranderen niets', analyseert Bram van Ojik.

Daarna volgen nog polls over enkele steden. De grootste klapper is Utrecht, waar
de afgelopen jaren D66 de grootste partij was. Die plek neemt GroenLinks over,
tot groot enthousiasme van het GroenLinks-kader. 'We gaan aantonen dat we het
land kunnen veranderen', zegt partijvoorzitter Meijer.

groenlinks

Dit is een historische avond', roept Jesse Klaver opgetogen de zaal in. 'Nog
niet alle stemmen zijn geteld, maar het ziet er prachtig uit.'

Marjolein Meijer partijvoorzitter GroenLinks

We gaan aantonen dat we het land kunnen veranderen




Bekijk de oorspronkelijke pagina: ,

LOAD-DATE: 21 March 2018

LANGUAGE: DUTCH; NEDERLANDS

GRAPHIC: Partijleider Klaver viert in Bar Panama in Amsterdam de overwinning van
GroenLinks.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              118 of 170 DOCUMENTS



                                 de Volkskrant

                             21 maart 2018 woensdag

Voorstander/tegenstander

BYLINE: INGE SCHOUTEN

SECTION: Opinie en Debat; Blz. 25

LENGTH: 798 woorden



HIGHLIGHT: Een voor- en een tegenstander van de nieuwe Wet op de inlichtingen-
en veiligheidsdiensten proberen op de dag van het referendum de kiezer te
overtuigen.


Nieuwe inlichtingenwet


Tegenstander
Michiel Pestman, advocaat

'De Wiv is een vooruitgang, maar de controle op het werk van de
inlichtingendiensten schiet tekort. In de huidige regeling geeft het hoofd van
de dienst of de minister toestemming om bevoegdheden in te zetten. In de nieuwe
wet doet de Toetsingscommissie Inzet Bevoegdheden (TIB) dat.



'In het strafrecht krijgt de rechter-commissaris informatie van de officier van
justitie, die duidelijk moet maken wat de verdenkingen zijn en waarom
bijvoorbeeld aftappen nodig is. De TIB krijgt deze informatie in beginsel niet,
dus welke controle kan deze dan uitoefenen? Die instantie dreigt zo een
nietszeggende stempelmachine te worden. Ik heb meer vertrouwen in de
onafhankelijkheid van de rechtbank in Den Haag.

'Ik denk dat de AIVD ervan overtuigd is dat onafhankelijk toezicht werk van de
dienst gaat belemmeren. In mijn optiek worden de inlichtingendiensten er alleen
maar efficiënter van.

'Ons kantoor is slachtoffer geweest van de AIVD. Jarenlang zijn gesprekken met
onze cliënten getapt. Kennelijk heeft bij de AIVD nooit iemand zich afgevraagd
of dat wel kon. Dat krijg je als een instantie zichzelf controleert. Na een
rechtszaak is er een tijdelijke regeling ingevoerd, waardoor advocaten en
journalisten beter worden beschermd. De nieuwe Wiv borduurt daarop voort.
Veiligheidsdiensten moeten nu heel goede argumenten hebben om het
verschoningsrecht te doorbreken. De rechtbank in Den Haag toetst die verzoeken.
Dat is een prachtige regeling, maar waarom worden gewone burgers anders
behandeld dan advocaten en journalisten?

'Ik denk dat de diensten geen zin hebben in gedonder, want een rechter laat zich
minder snel als stempelmachine gebruiken. Een rechter laat zich niet afpoeieren
met verhalen over nationale veiligheid. Bovendien is de rechter voor het leven
benoemd in tegenstelling tot leden van de TIB, die voor een periode van zes jaar
zullen worden benoemd door een minister. Als je echt onafhankelijke en
effectieve controle wil, dan kies je voor de rechtbank.

'Waarom stopt de overheid het geld voor de TIB niet in een extra kamer in Den
Haag? Die geeft de garantie van rechterlijke controle.'


Voorstander
Marianne van Leeuwen, emeritus hoogleraar geschiedenis en werkte van 2003 tot
2016 bij de AIVD

'Wanneer je ervan uitgaat dat Nederland behoefte heeft aan inlichtingen- en
veiligheidsdiensten, ter bescherming van de Nederlandse democratische
rechtsorde, dan moet je diensten zo toerusten dat ze hun werk kunnen doen. Dat
moet je afmeten aan de technische mogelijkheden van je tegenstanders.

'Omdat die moderne middelen kunnen ingrijpen in de persoonlijke levenssfeer
moeten ze onder strenge controle staan. De nieuwe wet voorziet daar in.

'Tegenstanders van de wet zeggen dat de diensten ook in de oude wet daders van
terroristische aanslagen al in het vizier hebben. Terroristen communiceren
steeds geavanceerder. Bovendien moeten we rekening houden met vijandelijke
staten die digitaal aanvallen. Denk aan spionage en electorale ondermijning.

'Ik heb het idee dat mensen soms te licht denken over het oprukken van cyber in
de samenleving. Bewust en onbewust laat je op internet veel sporen na, waar niet
alleen de overheid bij kan, maar bijvoorbeeld ook incassobureaus die vervolgens
een beeld schetsen over je kredietwaardigheid. Ik begrijp de angst dat mensen
meer op hun surfgedrag moeten gaan letten, maar het is eenzijdig om het gevaar
alleen bij de inlichtingen- en veiligheidsdiensten te zoeken.

'De argwaan in de samenleving tegen de nieuwe wet stoort me. Allerlei instanties
verzamelen digitale gegevens en de controle op die verzameling is niet sterk. Nu
willen de veiligheidsdiensten hun digitale instrumenten verbeteren en dan denken
we dat ze er kwaad mee willen doen. Wat voor kwaad dan? De diensten werken van
nature discreet, maar ze hebben nog moeite om transparant te zijn. Ze zijn
geneigd meer toe te dekken dan nodig. Ze kunnen vaker vertellen wat ze doen,
zodat mensen het nut begrijpen van wat ze doen.

'Diensten delen informatie met buitenlandse collega-diensten, maar daar worden
op grond van de nieuwe Wiv profielen van gemaakt en die moeten aan criteria
voldoen. Hoe is de controle op die dienst geregeld? Handelt die professioneel en
schendt die mensenrechten? Als een buitenlandse partner niet aan alle criteria
voldoet, dan wordt de vorm van samenwerking aangepast.

'Ik heb vertrouwen dat de diensten integer werken. We vinden het ook normaal dat
de politie een pistool draagt en we gaan er niet vanuit dat hij opeens gaat
schieten. Digitaal onderzoek door de dienst kun je daarmee vergelijken. Het is
een zwaar instrument, maar het gebruik ervan wordt wettelijk omschreven. Het is
nodig dat de diensten de rechtsorde kunnen verdedigen.'




Bekijk de oorspronkelijke pagina:

LOAD-DATE: 20 March 2018

LANGUAGE: DUTCH; NEDERLANDS

GRAPHIC: Michiel Pestman
Marianne van Leeuwen

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              119 of 170 DOCUMENTS



                                 de Volkskrant

                             16 maart 2018 vrijdag

Zijn gemeenten te huiverig voor betogingen?

BYLINE: WIM BOSSEMA INGE SCHOUTEN

SECTION: Opinie en Debat; Blz. 25

LENGTH: 922 woorden



HIGHLIGHT: Ombudsman Van Zutphen stelt in een rapport dat gemeenten en politie
demonstranten te vaak beperkingen opleggen.


demonstreren

Emile Affolter (woordvoerder van Amnesty Nederland):

Wat moet er gebeuren met dit rapport?

'De minister moet nu aan alle burgemeesters en politiechefs nog eens duidelijk
maken met dit rapport dat demonstreren een recht is en geen gunst. Het is een
heel helder rapport waaruit blijkt dat demonstraties door gemeenten onvoldoende
worden gefaciliteerd.'

Heeft Amnesty daar ervaringen mee?

'Ja, veel. We hebben zelfs een zaak tegen de gemeente Den Haag gevoerd omdat die
geen toestemming had gegeven voor een demonstratie bij de Turkse ambassade. Wij
wilden daar de vrijlating van onze collega van Amnesty Turkije eisen. De rechter
heeft ons gelijk gegeven en we mochten alsnog demonstreren. Er is toen helemaal
niets gebeurd, zelfs geen tegendemonstratie.

'Wij doen altijd een kennisgeving, ook bij een demonstratie van één persoon,
waarvoor dat niet nodig is. In te veel gevallen is de houding van de gemeente en
de politie 'nee, tenzij'. We voeren dan op het politiebureau een zogeheten
'zienswijzegesprek' over hoe een voorgenomen demonstratie het best kan worden
georganiseerd; dan merken we te vaak dat de openbare veiligheid hogere
prioriteit heeft dan het recht op demonstratie.

'Wij als organisatie kennen de weg goed, maar voor gewone burgers die willen
demonstreren gaat er van zo'n gesprek een ontmoedigende werking uit. Die worden
snel afgeschrikt door de procedures, en denken al gauw dat de demonstratie
eigenlijk niet kan. Dat vinden wij echt zorgelijk.'

Wat vindt u van onaangevraagde demonstraties, zoals die van de antifa-groepen?

'Ook de niet aangekondigde en de spontane demonstraties vallen onder het
grondrecht, dus ook die moeten de gemeenten en politie faciliteren. Onze
voorkeur heeft overleg vooraf, maar bij tegendemonstraties gaat dat niet altijd.
Burgemeesters zijn vaak bang voor ongeregeldheden, dat demonstranten met elkaar
op de vuist gaan. Dat is begrijpelijk, maar mag niet leiden tot beperkingen van
de rechten van burgers.

'De politie heeft het vaak niet gemakkelijk bij demonstraties, maar we moeten
ook niet overdrijven. Den Haag heeft 1.500 demonstraties per jaar, wordt vaak
aangevoerd, maar van de andere kant zijn de meeste klein en overzichtelijk.
Wekelijkse massale demonstraties zoals in Spanje hebben we niet.'

Reageert de politie te nerveus?

'Laat ik een voorbeeld geven: woensdag filmden we met Nieuwsuur in de buurt van
de Israëlische ambassade. We werden meteen onderbroken door een politieagent,
die wilde dat we onze legitimatie lieten zien. Hij vroeg ook nog of wij wel een
aanvraag hadden ingediend. Dat is heel illustratief: dit was geen demonstratie
maar een journalistieke opname over demonstreren. Toen we later bij de Turkse
ambassade gingen filmen, gebeurde hetzelfde.'

Liesbeth Spies (burgemeester van Alphen aan den Rijn en voorzitter van het
Nederlands Genootschap van Burgemeesters):

De overheid neigt naar risicomijdend gedrag, zegt de Ombudsman. Hoe kijkt u
daarnaar?

'Hij maakt zich misschien te veel zorgen. Ik ben het met hem eens dat zowel een
burgemeester als de politie pal voor het demonstratierecht moet staan. Van dat
recht wordt intensief gebruikgemaakt. In de eenheid Den Haag waren er in 2017
vierhonderd demonstraties meer dan het jaar ervoor. Ik zie geen voorzichtigheid
of schroom bij politie of burgemeester om daar terughoudend mee om te gaan.'

Heeft u weleens iets verboden?

'Nee, ik heb nooit hoeven ingrijpen gelukkig. Het gaat erom dat een demonstrant
zich tijdig meldt om afspraken te maken over het verloop van het protest, over
de route en verkeersveiligheid bijvoorbeeld. Zo werden in Den Haag onlangs
slechts twee tractoren van Groningers op het Binnenhof toegelaten, de rest moest
uitwijken naar het Malieveld. Dat was het resultaat van een goed gesprek. Een
ordelijk verloop van een demonstratie is gezond.'

Vindt u dat de overheid bij demonstraties zekere beperkingen wél mag opleggen?

'Ik zou het geen beperkingen noemen, maar afspraken die tegelijkertijd recht
doen aan andere gebruikers van de openbare ruimte. We zoeken dan een wijze
waarbij het protest gehoord en gezien kan worden en de veiligheid en openbare
orde niet in gevaar komen.

'De grens van wat wel en niet kan, verschilt per situatie. Dat heeft
bijvoorbeeld te maken met de aantallen demonstranten. Een demonstrant moet zich
ook wel aan de wet houden.'

Reageren burgemeesters soms uit angst voor ongeregeldheden?

'De grondhouding bij mijn collega's is: een demonstratie gaan we mogelijk maken.
Ik heb geen signalen dat zij uit angst handelen.

'Wij hebben een paar jaar geleden een lawaaidemonstratie gehad van AFA Den Haag.
Zij protesteerden tegen de volgens hen slechte omstandigheden in het
detentiecentrum waar vreemdelingen verbleven. Zij werden van het station
opgehaald en begeleid naar de locatie.

'In ons gemeentehuis protesteerde onlangs een snackbareigenaar die niet wilde
verhuizen. Hij heeft een aantal dagen op een klapstoel met een protestbord bij
de ingang gezeten. We hebben koffie aangeboden en een praatje gemaakt, maar er
is hem geen strobreed in de weg gelegd.

'Het kan gebeuren dat er rond een demonstratie concrete signalen zijn waardoor
de veiligheid van mensen of de openbare orde in het gedrang kunnen komen. Dan
moet je als burgemeester ingrijpen en zeggen: demonstreer maar veertien dagen
later.

'Een dreiging hoeft niet altijd door een demonstratie te komen, er kan zich
altijd iets acuuts voordoen. Dan heb je als burgemeester de plicht om pal te
staan voor de veiligheid van je eigen inwoners.'




Bekijk de oorspronkelijke pagina: ,

LOAD-DATE: 15 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              120 of 170 DOCUMENTS



                                 de Volkskrant

                             16 maart 2018 vrijdag

Een nieuwe premier is niet genoeg

BYLINE: JENNE JAN HOLTLAND

SECTION: Ten Eerste; Blz. 15

LENGTH: 764 woorden



HIGHLIGHT: Premier Fico treedt af, maar blijft aan als partijleider. Na
corruptieschandalen en de moord op een journalist eisen veel Slowaken een échte
machtswissel.


Reportage: demonstraties in Bratislava


Je eigen vertrek regisseren, het is een edele kunstvorm. Eentje die de premier
van Slowakije in de vingers heeft. Donderdagochtend diende de 53-jarige Robert
Fico zijn ontslag in met de woorden: 'Wees gerust, ik verdwijn niet uit de
politiek.' Fico blijft aan als leider van zijn partij Smer-SD, een rol die hij
'actief' zei te willen invullen. Zijn partijgenoot Peter Pellegrini, tot deze
week vicepremier, kreeg de opdracht een nieuw kabinet te vormen op basis van
dezelfde coalitie.



De angel is daarmee voorlopig uit de politieke crisis, de woede onder veel
Slowaken allerminst. Voor vrijdag staat opnieuw een demonstratie gepland, met
een nieuwe stembusgang als inzet.

Op de rechtenfaculteit van de Comenius Universiteit in Bratislava zijn studenten
nog net zo boos als voor Fico's ontslag. 'Dit maakt het probleem alleen maar
groter', zegt František Pazitny (22) tussen de colleges door. 'De
corruptieschandalen kleven aan Fico's Smer-partij, en op deze manier kunnen zijn
partijvrienden gewoon blijven zitten. Ik ben mijn geloof in de staat volledig
kwijt.' Zijn vriend Daniel Takács (23) draagt een button met de tekst '#All for
Jan', een verwijzing naar Ján Kuciak, de vermoorde onderzoeksjournalist dankzij
wie een groot corruptieschandaal op straat ligt. 'Deze regering', zucht Takács,
'is vooral bezig met zichzelf verrijken.'

De studenten zijn zich bewust van de symboliek van de plek. In hetzelfde
neoklassieke gebouw haalde de jonge Robert Fico dertig jaar geleden zijn
meestergraad in de rechten. Zijn vrouw geeft er nog steeds les, met als gevolg
dat een deel van de studenten bang is zijn achternaam te geven. 'Ik bestudeer de
wet in een wetteloos land', zegt Alena Krivosudska (23) met een strak gezicht.
'De hele kliek moet weg, dit is niet genoeg.'

Smeergeldaffaire

Bij corruptiewaakhond Transparency International scoort Slowakije mondiaal plek
54, achter onder meer Georgië en Costa Rica. Het wantrouwen jegens de staat, zo
verklaarde de (onafhankelijke) president Andrej Kiska, is gigantisch. 'En
terecht.' Schandalen worden zelden opgehelderd. Voor de grootste
smeergeldaffaire van de voorbije tien jaar, bekend geworden als de zaak Gorilla,
is niemand veroordeeld. In 2013 waarschuwden de Italiaanse
anti-corruptieautoriteiten al voor Antonino Vadala, de Calabriër die in
Slowakije geld witwaste en die centraal staat in de nieuw onthulde
corruptieaffaire. Met die tip gebeurde vervolgens niets.

De tournure die Fico maakt, van voor naar achter de schermen, is een
uitgekookte. De verwachting is dat hij veel van zijn macht behoudt. Zijn collega
in Polen, Jaroslaw Kaczynski, bestuurt diens land al meer dan twee jaar op die
manier. De roep om nieuwe verkiezingen zal op termijn verstommen, denkt Pavol
Baboš, politicoloog verbonden aan dezelfde Comenius Universiteit. 'Veel burgers
zullen zeggen: opnieuw de straat op gaan heeft geen zin. Het kabinet kan kleine
demonstraties straks makkelijk negeren.'

In de peilingen heeft Smer een oplawaai gekregen: 20 procent van de kiezers zou
momenteel op de partij stemmen, tegen ruim een kwart begin dit jaar.
Nationalistisch rechts profiteert. Maar op de lange termijn kan Fico's partij
terugvallen op eenvoudige Slowaken op het platteland. 'Er is geen dorp dat Fico
overslaat bij zijn tournees door het land', zegt Baboš. 'Dat heeft hij voor op
zijn concurrenten; hij maakt contact met de gewone man.'

Noem het de methode-Fico: de ene dag stond hij rozen uit te delen aan dametjes
op leeftijd, de volgende moppen te tappen met bouwvakkers. Sleets werd het
nooit. Aan de vooravond van Internationale Vrouwendag, begin deze maand, huurde
Fico een immense tennishal af die volliep met gepensioneerde vrouwen. Onder zijn
leiding werd het openbaar vervoer gratis voor ouderen en studenten, met Kerst
kregen pensionado's een extraatje. Baboš: 'Op die manier kan hij zich voordoen
als sociaal-democraat, zonder het land daadwerkelijk te hervormen.'

In de binnenstad van de Slowaakse hoofdstad branden de kaarsjes nog voor de
dode. In het midden een zwart-witfoto van Ján Kuciak en diens verloofde. 'Wie
kan liegen, kan ook stelen', schrijft een anonieme demonstrant. 'Wie kan stelen,
kan ook doden.' De 28-jarige Paula ('geen achternaam') hoort ter plekke het
nieuws van Fico's ontslag. Ze besluit dat ze opnieuw gaat demonstreren. 'De
moord op Kuciak heeft ons allemaal wakker gemaakt. Nu weten we zeker dat
iedereen in deze regering elkaar de hand boven het hoofd houdt.'

Op deze manier kunnen zijn partijvrienden gewoon blijven zitten




Bekijk de oorspronkelijke pagina: ,

LOAD-DATE: 15 March 2018

LANGUAGE: DUTCH; NEDERLANDS

GRAPHIC: Demonstrerende Slowaken en premier Robert Fico die donderdag zijn
ontslag indient.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              121 of 170 DOCUMENTS



                                 de Volkskrant

                             14 maart 2018 woensdag

Hoe kon het toch weer zo misgaan bij ING?

BYLINE: WILCO DEKKER

SECTION: Ten Eerste; Blz. 4

LENGTH: 970 woorden



HIGHLIGHT: De cliëntèle en de werknemers van ING keerden zich tegen de
exorbitante salarisverhoging van ING-topman Hamers, dus zag president-directeur
Jeroen van der Veer zich gedwongen zijn besluit terug te draaien. Maar daarmee
is de kous niet af. Er komt nog een nieuwe ronde.


analyse ING in het nauw


Zoek de verschillen: 'We hebben onvoldoende ingeschat welk signaal er van de
variabele beloning uitging naar de samenleving.' En: 'Wij realiseren ons dat we
de publieke reactie in Nederland op deze duidelijk gevoelige kwestie hebben
onderschat.'



Het eerste citaat is van toenmalig ING-topman Jan Hommen, die in maart 2011 in
de Volkskrant liet weten dat hij vanwege de grote maatschappelijke ophef afzag
van zijn bonus van 1,25 miljoen euro. Oud-Shell-topman Jeroen van der Veer was
destijds commissaris bij ING. Het tweede citaat is van dinsdagochtend, van
inmiddels president-commissaris Van der Veer, die aankondigde dat ING na drie
werkdagen het voorstel intrekt om topman Ralph Hamers een loonsverhoging van 50
procent te geven, tot 3 miljoen euro. Dat had Hamers volgens Van der Veer
verdiend omdat hij 'eredivisie is, maar Jupiler League wordt betaald'.

In de zeven jaar tussen beide mea culpa's was er in het van de crisis
herstellende en bezuinigende Nederland geregeld ophef over stijgende
topinkomens. Bankiers werden met de nek aangekeken omdat ze (mede)schuldig waren
aan die crisis. En 'bonusbaron' Rik van Slingelandt kreeg in 2015 nog alle
hoeken van de Tweede Kamer te zien omdat hij ABN Amro-baas Gerrit Zalm een ton
bonus wilde geven. GroenLinks-voorman Jesse Klaver wilde toen al niet weten 'in
welk universum' commissarissen leefden die bankiers extra wilden belonen.

Hoe kon het de afgelopen dagen dan toch weer zo misgaan bij ING?

Naar het antwoord is het gissen, want Jeroen van der Veer wil het besluit niet
verder toelichten; daarmee het advies van pr-specialisten negerend dat je je in
dit soort gevallen kwetsbaar moet opstellen door je fout openlijk toe te geven
in een interview, in plaats van via een korte persverklaring. Maar duidelijk is
dat Van der Veer, nadat de ING-commissarissen al een paar jaar waarschuwden dat
de beloning van Hamers 'zorgwekkend' ver achterbleef bij zijn vergelijkbare
Europese collega's, dacht dat het wel weer kon. Ook al zijn er volgende week
verkiezingen, waarmee hij politici een scoringskans bood die ze niet konden
laten lopen, al hadden ze gewild.

Inschattingsfout

Die formidabele inschattingsfout is om een aantal redenen opmerkelijk. Sinds
beloningsplannen voor de top wel eens worden weggestemd, weten commissarissen
dat het verstandig is gevoelige plannen vooraf te toetsen bij grote
aandeelhouders. Van der Veer weet dat ook, want in 2008 werd zijn eigen
langetermijnbonus als baas van Shell weggestemd. En vorig jaar nog trok Philips
op het laatste moment het plan in om president-commissaris Van der Veer 22,2
procent meer te betalen. Dit om via 'verdere discussies met aandeelhouders eerst
bredere consensus' te krijgen. Maar de 50 procent extra voor Hamers, die de
afgelopen dagen tot woedende reacties leidde, lijkt niet vooraf gesondeerd te
zijn bij grote beleggers.

Dat Van der Veer een verhoging van 2 naar 3 miljoen euro geen probleem vond, is
op zich begrijpelijk. In zijn laatste jaar als topman van Shell (2009) was zijn
eigen beloning 9,4 miljoen euro. Die jaren als Shell-baas bracht hij vooral in
vliegtuigen door, op weg naar onderhandelingen met de groten der aarde. Zoals in
2006, in de datsja van de Russische president Vladimir Poetin, zoals de VVD
sinds het aftreden van Halbe Zijlstra nooit meer zal vergeten. Om het
clichébeeld van een topman uit de elite zonder contact met het gewone volk te
vervolmaken woont Van der Veer ook nog eens in Wassenaar en is hij voorzitter
van Het Concertgebouw Fonds.

Zo bezien is zijn falende maatschappelijke antenne misschien begrijpelijk. Maar
collega-commissarissen als Henk Breukink (de voorzitter van de
beloningscommissie van ING, in 2015 aanwezig in de Tweede Kamer) en
oud-CDA-premier Jan Peter Balkenende (van de naar hem genoemde norm, en van de
normen en waarden) zagen blijkbaar ook geen probleem. Of ze zagen dat wel, maar
wilde Van der Veer niet luisteren. Volgens mensen die met hem werken kan de
oud-Shell-baas even briljant als wereldvreemd zijn. En hij wilde deze klus nog
even klaren, voor hij stopt als president-commissaris van ING.

Toen de klanten en werknemers van ING steeds luider begonnen te morren en een
directe confrontatie met het kabinet dreigde, werd Van der Veer maandagavond na
een kleine week stoïcijns volharden in het eigen gelijk alsnog gedwongen de
voorgestelde beloningssprong in te trekken. Dat bezorgt hem een kras op zijn
reputatie. Hamers moet het door alle commotie dit jaar doen met een
loonsverhoging van 2,2 in plaats van 50 procent; de hele dag werd op sociale
media smalend gevraagd of hij met deze Jupiler League-beloning nu dus vertrekt
naar de City of Wall Street.

Wijers aan zet ING gaat volgend jaar een nieuwe poging doen de
bestuursvoorzitter een 'concurrerende' beloning te geven. De grootste bank van
Nederland vindt namelijk nog steeds dat Hamers te weinig verdient in
vergelijking met zijn internationale collega's. Het voorstel is volgens de
verklaring ingetrokken vanwege de publieke ophef, niet vanwege de inhoud. Dat
nieuwe voorstel komt niet meer van Jeroen van der Veer, die na de
aandeelhoudersvergadering van 23 april stopt bij ING, maar van zijn opvolger als
president-commissaris, Hans Wijers. De oud-AkzoNobel-topman lag vier jaar
geleden al eens onder vuur toen hij als president-commissaris van Heineken de
eisen voor een bonus voor het topmanagement tussentijds verlaagde.

Van een voormalig D66-minister en internationaal gelouterd commissaris en
bestuurder mag verwacht worden dat hij de volgende loonsverhoging voor Hamers
beter voorbereidt, na het tweede fiasco in zeven jaar. Maar met de slecht
afgestelde maatschappelijke antenne van ING is dat toch even afwachten.

Hamers moet het dit jaar doen met een loonsverho-ging van 2,2 in plaats van 50
procent




Bekijk de oorspronkelijke pagina:

LOAD-DATE: 13 March 2018

LANGUAGE: DUTCH; NEDERLANDS

GRAPHIC: Jeroen van der Veer maakte een opmerkelijke inschattingsfout.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              122 of 170 DOCUMENTS



                                 de Volkskrant

                             12 maart 2018 maandag

Banken

BYLINE: TEUN VAN DE KEUKEN

SECTION: Economie; Blz. 21

LENGTH: 559 woorden


Teun van de Keuken vraagt zich af


Wat is het toch met die banken? Altijd de verkeerde beslissingen, gruwelijke
reclamespotjes, constant slecht in het nieuws. Ze begrijpen niet wat de klanten
willen, waarschijnlijk niet eens wie de klanten zijn.



Naast de eeuwige bouwval die Utrecht Centraal heet, staat een enorm gebouw van
glas en staal. Een megalomane constructie waarvan de directiekamer prachtig
uitzicht biedt op het gepeupel ver daaronder.

Hoe moet het zijn om zo ver verheven te zijn boven het gewone volk? Om erop neer
te kijken? Op de glazen kolos staat in grote letters 'Growing a better world
together. Rabobank'. Meen je dat nou, Rabobank?! De wereld beter maken vanuit
protserige bankkantoren? Zijn jullie vergeten hoe juist de banken door het
gesjoemel met dubieuze hypotheken de kredietcrisis hebben veroorzaakt en de
wereld aan de rand van de afgrond hebben gebracht?

Alleen door fikse staatssteun werd voorkomen dat grote banken omvielen. 'Maar',
piept nu de Rabodirecteur vanuit zijn glazen toren, 'wij deden het goed! Wij
hoefden geen staatssteun!'. Heel mooi, kerel, maar zegt het begrip
'Libor-fraude' u nog iets? Jarenlang hebben de Rabobank en andere banken de
rentetarieven gemanipuleerd, zo zelf flinke winst gemaakt en beleggers ernstig
benadeeld. Er loopt nog steeds een procedure van gedupeerde beleggers tegen de
bank. Verder zijn vele kleine ondernemers dankzij rentederivaten van de Rabobank
in de financiële problemen geraakt en kwam onlangs in het nieuws dat de bank die
een betere wereld wil creëren, betrokken is geweest bij het witwassen van
drugsgelden in Mexico. Misschien dat eerst eens netjes afhandelen, voordat je zo
hoog van de toren blaast?

Gelukkig heeft de Reclame Code Commissie ook al ingezien dat de tranentrekkende
ambities van de Rabobank ridicuul zijn. De laatste zin uit een reclamefilmpje
dat eerder van een NGO dan van een bank lijkt te zijn âˆ' 'Stel je eens voor dat
we samen het wereldvoedselprobleem oplossen...En dat je ons aan deze belofte mag
houden' âˆ' moet worden geschrapt, omdat deze totaal niet hard te maken is. De
Rabobank is geen NGO.

En dan de ING. Ach, ach, de ING. Deze bank, die overigens wél met overheidssteun
overeind is gehouden, promoot zichzelf tegenwoordig met een zoetsappig filmpje
met de titel 'love beats money'. Twee goede vrienden, twee zussen, een moeder en
een zoon vertellen indringend hoe ze elkaar uit het oog zijn geraakt door geld.
De ene leende geld bij de ander en betaalde nooit terug. Op een gegeven moment
werd het te veel. Indringende verhalen, veel gesnotter. Dan komt de vraag: kies
je geld of liefde? Op een wand kan op een hart of een euroteken worden gedrukt.
Uiteraard kiest iedereen voor het hart. De wand verdwijnt en âˆ' wie had dat
gedacht? âˆ' daar staat het gebrouilleerde familielid! De paren vallen elkaar
snikkend in de armen. Het familiediner is er niks bij.

Hoe haal je het in je harses om gewone mensen die ruzie hebben om honderd euro
de boodschap mee te geven dat liefde belangrijker is dan geld en tegelijkertijd
het salaris van topman Hamers met vijftig procent te verhogen tot drie miljoen
per jaar? Dat die Hamers maar om één ding geeft, en dat dat niet liefde is, is
volkomen duidelijk. Banken snappen er niks van.

Tips voor Teun? Stuur ze liefst met foto, naar t.vandekeuken@volkskrant.nl




Bekijk de oorspronkelijke pagina:

LOAD-DATE: 11 March 2018

LANGUAGE: DUTCH; NEDERLANDS

GRAPHIC: Het gebouw van de Rabobank.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              123 of 170 DOCUMENTS



                                 de Volkskrant

                              9 maart 2018 vrijdag

Is Ralph Hamers nu goalgetter of ballenjongen?

BYLINE: PETER DE WAARD

SECTION: Economie; Blz. 28

LENGTH: 503 woorden


De kwestie


Voormalig Philips-topman Jan Timmer had een simpele verklaring voor de
'zelfverrijking' van topbestuurders: transparantie.

De openbaarmaking van de bezoldigingen in het jaarverslag heeft tot enorme
verhogingen geleid, omdat bestuurders niet willen onderdoen voor collega's van
andere bedrijven. En daarmee is een vicieuze cirkel in werking gezet die zelfs
een crisis niet kan stoppen.



Ongelijk heeft hij daar niet in. Sinds 1982 moeten bestuurders in het
jaarverslag hun salaris melden. Die regel kwam in een tijd dat herverdeling van
inkomen nog hoog op de agenda stond en gedroomd werd dat transparantie tot
matiging zou leiden. De bestuurders zouden zich over te hoge inkomens vanzelf
gaan schamen.

Het omgekeerde is het geval. Ze kijken niet naar de laagstbetaalde, maar naar de
hoogstbetaalde. De financiële dienstverlening vergelijkt zich graag met de
voetballerij. 'Ralph Hamers is eredivisie maar werd Jupiler League betaald',
verklaarde commissaris Jeroen van der Veer de loonsverhoging van 50 procent tot
3 miljoen euro. Ook in de voetballerij vindt iedere speler die een keer door de
bondscoach is opgeroepen dat hij net zo veel moet verdienen als de ster van het
team, die vervolgens ook meer vraagt.

Het misverstand bij topbankiers en hun commissarissen is dat ze zichzelf zien
als voetbalsterren met unieke kwaliteiten. Het zou nog kunnen gelden voor een
aantal zakenbankiers met een zeldzaam netwerk zodat na een vertrek de bank
miljoenen aan inkomsten misloopt. Maar het geldt natuurlijk niet voor
topbestuurders. Zij zijn in wezen even gemakkelijk vervangbaar als de
ballenjongen.

Vele ceo's weten amper wat er in de krochten van hun bedrijf of bank gaande is,
zo blijkt keer op keer. Weinig bouwbestuurders zagen dat calculaties voor
aanbestedingen niet deugden of dat er binnen hun bedrijf sprake was van
gesjoemel of corruptie. Weinig bankiers wisten precies hoe de complexe derivaten
van hun whizzkids werkten of onderkenden dat subprimes ondeugdelijk waren. Hun
visies en strategieën leidden vaker tot mislukte dan geslaagde overnames.

Dat ze niettemin bovenmodaal mogen verdienen, is evident. Bestuursvoorzitters
van multinationals hebben een grote verantwoordelijkheid voor hun personeel,
klanten en de maatschappij. Als het mis gaat, worden zij daarop aangesproken.
Dat is stressy. Vaak zijn ze best wel slim âˆ' of tenminste handig âˆ' en
verbaal ook nog sterk. En de meesten werken ook hard. Maar trainingsbeesten zijn
geen goalgetters.

Sinds de salarissen openbaar werden gemaakt, zijn de verschillen tussen de top
en de modale verdiener steeds verder uiteen gaan lopen. In 1983 kreeg Hamers
verre voorganger Wim Scherpenhuijsen Rom bruto 378 duizend gulden ( 172 duizend
euro) en was het modaal inkomen 17 duizend gulden. Sinds die tijd is het salaris
van een ING-topman verzeventienvoudigd.

Dat van jan modaal niet.

Reageren?

p.dewaard@volkskrant.nl

Iedere bestuurder kijkt naar collega's die meer krijgen; nooit naar die minder
verdienen




Bekijk de oorspronkelijke pagina:

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              124 of 170 DOCUMENTS



                                 de Volkskrant

                              9 maart 2018 vrijdag

Sponsor

BYLINE: HANNA BERVOETS

SECTION: V Opening; Blz. 2

LENGTH: 553 woorden



HIGHLIGHT: Een heel televisieconcept opgehangen aan (en mogelijk gemaakt door)
Marktplaats: kan dat iets moois opleveren?


Tv-recensie


In Goede Tijden Slechte Tijden krijgen personages regelmatig bezoek van
bezorgers in oranje Thuisbezorgd-jas. Tijdens The Voice Kids proosten
kandidaatjes opvallend vaak met Raak Limonade. 'In program sponsoring', heet dat
officieel; ouderwetse sluikreclame. Tegenwoordig kun je, als groot merk, ook
hele items binnen een tv-programma kopen: Piets weerbericht en Shownieuws zijn
beschikbaar voor zulke 'item sponsoring'. Het programma Marktplaats: Heel
Holland Handelt, sinds vorige maand dagelijks te zien op SBS6, is een volgende
stap in branded, gesponsorde, televisie-content. 'In het programma worden de
meest bijzondere, inspirerende en mooiste verhalen achter
Marktplaats-advertenties uitgelicht', aldus het persbericht. Mede mogelijk
gemaakt door Marktplaats, uiteraard.



Opvallend aan Heel Holland Handelt is het uitzendtijdstip. Vaak zitten als
tv-programma vermomde reclamespots een beetje verstopt in de programmering; ze
worden midden op de dag of juist 's nachts uitgezonden. Maar Heel Holland
Handelt staat geprogrammeerd in de populaire vooravond, om 19.00 uur, waar het
gemiddeld zo'n driehonderduizend kijkers trekt. Blijkbaar wil SBS het
Marktplaatsvehikel meer laten zijn dan een gesponsord moetje. Wat voor programma
levert dat op?

Verrassend: Heel Holland Handelt lijkt in toon soms op wijlen Man bijt hond, dat
populaire achter-elke-voordeur-schuilt-een-verhaal-format van de NCRV. Ook in
Heel Holland Handelt veel opvallende hobby's, verzamelingen, subculturen en een
enkele excentriekeling. Vooral de items waarin anonieme verslaggevers bij
willekeurige mensen aanbellen op zoek naar iets wat de gewone Nederlander
bijzonder maakt herinneren aan een vriendelijk-ironisch interviewstijltje waar
de publieke omroep ooit patent op had. Maar dit is SBS6, dus reizen er daarnaast
maar liefst vijf SBS-coryfeeën, waaronder Irene Moors en Jeroen van der Boom,
het land door. De spullen die Markplaatsgebruikers wegdoen, bieden een dankbaar
haakje voor een intiem gesprek: maar waarom wilt u eigenlijk van deze
verzameling/ caravan/ trouwjurk/ af?

Veel verhalen hebben een grimmig randje omdat verkopers met ziekte, verlies of
werkeloosheid kampen. Deze week vertelden Don en Rosa waarom ze hun motors
verkopen: Rosa is ziek en kan niet meer rijden, Don is solidair. Soms zijn de
interviewers net te nadrukkelijk op zoek naar mogelijk leed achter de verkoop,
maar daar staan wel degelijk mooie portretjes tegenover. Neem het item over
Maartje, die beren verzamelt: 'Niet gewoon beren, uitsluitend Forever
Friends-beren'. De tevreden gezichtjes van haar merkknuffels geven haar een
veilig gevoel. Wanneer blijkt dat Maartje ongewild kinderloos is, krijgen die
planken vol wollige oortjes een even wrange als roerende lading. Ronduit
troostend was het gesprek met Marit, een tijd lang depressief, nu opgeleefd
dankzij haar brocantehandeltje op, vooruit: Marktplaats.

Zo is het kijken naar Marktplaats: Heel Holland Handelt een beetje als een
bezoek aan de verkoopsite zelf: je blijft al gauw te lang hangen, op zoek naar
die ene zeldzame parel.

V's televisierecensententeam bestaat uit Julien Althuisius, Gidi Heesakkers,
Frank Heinen, Haro Kraak en, deze week, Hanna Bervoets.

Verrassend: Heel Holland Handelt lijkt in toon soms op wijlen Man bijt hond




Bekijk de oorspronkelijke pagina:

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              125 of 170 DOCUMENTS



                                 de Volkskrant

                              9 maart 2018 vrijdag

Net iets bozer dan in andere landen

BYLINE: JONATHAN WITTEMAN

SECTION: Ten Eerste; Blz. 4, 5

LENGTH: 872 woorden



HIGHLIGHT: Met een salarisverhoging van ruim 50 procent gaat ING-topman Ralph
Hamers gewoon wat meer 'marktconform' verdienen, zegt de bank. Maar in politiek
Den Haag en op sociale media wordt furieus gereageerd. Is die boosheid typisch
Nederlandse folklore, zoals de Elfstedenkoorts na twee nachtjes vorst?


Beloning ING-topman Ralph Hamers


De Tweede Kamer heeft donderdag gebelgd gereageerd op de salarisverhoging van
meer dan 50 procent voor ING-topman Ralph Hamers. De bank gunt haar
bestuursvoorzitter voortaan een jaarsalaris van ruim 3 miljoen euro.
'Schandelijk', 'bizar', 'absurd' en 'kamikazeactie' waren zomaar enkele
kwalificaties van Kamerleden.



Minister Wopke Hoekstra (Financiën) zei 'verrast, verbaasd en ongelukkig' te
zijn met de salarisverhoging. SP-fractievoorzitter Lilian Marijnissen dreigde
met een protest op ING's aandeelhoudersvergadering van 23 april als Hoekstra
voor die tijd niet heeft ingegrepen. 'Schandelijk', vond PVV-leider Geert
Wilders de opslag van 1 miljoen euro voor Hamers. 'Terwijl de topmannen vrolijk
doorgraaien - 50 procent erbij - moet de gewone man het met een kruimel doen.'
De na verscheidene ontslagrondes resterende ING-medewerkers krijgen vanaf
september een salarisverhoging van 1,7 procent.

Het is de zoveelste keer dat het salaris van een topman een woordenwedloop
ontketent onder Kamerleden. Vooral bankbestuurders moeten het dikwijls
ontgelden. Zo moest Rik baron van Slingelandt, president-commissaris van ABN
Amro, drie jaar geleden op het matje komen in de Kamer. De 'bonusbaron' mocht
uitleggen waarom ABN's raad van bestuur een ton loonsverhoging had gekregen.

De verontwaardiging is vaak ook buiten de Kamer groot. Oud-SNS Reaal-topman
Sjoerd van Keulen, verantwoordelijk geacht voor de ondergang van de bank en
verzekeraar, moest in 2013 zelfs onderduiken na bedreigingen. Vlak daarvoor had
publicist Jelle Brandt Corstius zijn 50 duizend Twitter-volgers gevraagd om Van
Keulen een mail te sturen met de oproep om zijn bonus van ruim 1 miljoen euro
terug te geven.

Is die boosheid typisch Nederlandse folklore, zoals Elfstedenkoorts na twee
nachten vorst? Of flakkert de volkswoede in andere landen net zo hoog op?

'Qua verontwaardiging zit Nederland Europees gezien zeker in de topdrie', schat
beloningsdeskundige Hein Haenen van Focus Orange, dat werkgevers adviseert over
salarissen, bonussen en pensioenen. Alleen Scandinaviërs zijn ongeveer even
allergisch voor exorbitante honoraria, zegt Haenen. Zweden bijvoorbeeld ziet
zichzelf niet voor niets als het 'Mellanmjölkens land' ('het land van de
halfvolle melk'), waar alles en iedereen gemiddeld is, zonder (financiële)
uitschieters.

Haenen typeert de intense Nederlandse verbolgenheid over hoge salarissen als
'calvinistisch', maar is de eerste om toe te geven dat dit cultuursociologie van
de koude grond is. Een verklaring voor de intensiteit heeft hij niet. 'Ik
constateer alleen dat er bijna elk jaar hetzelfde dansje is, met heel felle maar
kortstondige verontwaardiging. Deze reflex is koppiger dan in de meeste andere
landen.'

Opvallend is dat de beloningsverschillen in Nederland in internationaal opzicht
redelijk bescheiden zijn, zegt Haenen. De doorsnee-ceo van de AEX strijkt 2,9
miljoen euro op (inclusief aandelen en bonussen), blijkt uit internationaal
onderzoek van de Vlerick Business School uit Gent. Hun Duitse equivalenten
verdienen met 5,5 miljoen euro bijna het dubbele, versus 4,3 miljoen euro voor
Britse en 4,6 miljoen euro voor Franse doorsnee-ceo's. Toegegeven, Belgische en
Zweedse bestuursvoorzitters verdienen dan weer wel wat minder dan hun
Nederlandse collega's.

En waar Nederlandse topambtenaren niet meer mogen verdienen dan de
balkenendenorm (dit jaar 187 duizend euro), strijken hun Belgische evenknieën
ruim een ton meer op. Niet dat er geen haan kraait naar de topsalarissen in
België. Vooral de bezoldiging bij beursgenoteerde staatsbedrijven Bpost en
Proximus zorgt voor 'rituele verontwaardiging', zoals commentator Stefaan
Michielsen van zakenkrant De Tijd het uitdrukt. Maar de laatste jaren is de
grootste heetgebakerdheid er wel vanaf in de discussie, ziet Michielsen.

De Italianen springen er Europees gezien uit, qua topsalarissen voor ambtenaren.
Italiaanse topambtenaren verdienen bijna twee keer de balkenendenorm: 346
duizend euro, zo blijkt uit cijfers van de Oeso. Samen met de goudgerande
pensioenen van politici leidt dit tot steeds grotere onvrede van de Italianen.
Over de topsalarissen in de private sector kunnen de Italianen zich dan weer
minder boos maken. Mede dankzij de al decennialange dominantie van selfmade man
Silvio Berlusconi zien veel Italianen een torenhoog salaris juist als iets om
trots op te zijn.

In Frankrijk, het land van Thomas Piketty, speelt de verontwaardiging over
private topsalarissen wel, maar minder hevig dan in Nederland. Het meest in het
oog sprong president Hollandes voorstel om het belastingtarief voor 's lands
rijken te verhogen naar 75 procent. Onder anderen acteur Gérard Depardieu en 's
werelds op drie na rijkste mens, Bernard Arnault van Louis Vuitton Moët
Hennessy, dreigden met emigratie. Hollandes belastingvoorstel kwam echter nooit
van de grond. Frankrijk moest geen 'Cuba zonder zon' worden, schertste de latere
president Emmanuel Macron.

Een typisch Nederlandse traditie is het dus niet, de woede over topsalarissen.
Maar het onderwerp jaagt de nationale bloeddruk wel net iets hoger op dan in
andere landen.

Met medewerking van Peter Giesen en Jarl van der Ploeg.




Bekijk de oorspronkelijke pagina: ,

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              126 of 170 DOCUMENTS



                                 de Volkskrant

                              9 maart 2018 vrijdag

Liefde voor de expats met hun 'Chelsky ' is bekoeld

BYLINE: PATRICK VAN IJZENDOORN

SECTION: Ten Eerste; Blz. 7

LENGTH: 763 woorden



HIGHLIGHT: Al jaren is Londen een speeltuin voor rijke Russen. Dat bracht zo
zijn voordelen mee. De keerzijden komen steeds vaker naar voren.


Analyse Britten en Russen


De Russische ambassade in Londen is niet zo ingenomen met McMafia, de populaire
miniserie van de BBC over de handel en wandel van Russische maffiosi op het
eiland. 'Een clichématig en incorrect beeld van Groot-Brittannië als de
speeltuin voor Russische gangsters', tweette de afgezanten van Vladimir Poetin
na de eerste aflevering de serie die gebaseerd is op het boek McMafia - Crime
Without Frontiers van Misha Glenny. Deze onderzoeksjournalist is gespecialiseerd
in de georganiseerde criminaliteit die floreert na het uiteenvallen van de
Sovjet-Unie.



Maffia of niet, dat Londen de afgelopen decennia een speeltuin voor rijke Russen
is geworden staat wel vast. De voordelen van 'Londongrad' zijn legio: je kunt er
makkelijk investeren, niemand zet vraagtekens bij de herkomst van geld, er lopen
briljante juristen rond, kinderen krijgen het beste onderwijs, de taal is
universeel en het leven is er goed, zowel voor hedonisten als voor hen die
hechten aan een anoniem bestaan. Er zijn Russische kranten, Russische
restaurants (met Peschka-oven) en een grote Russische boekwinkel. Musea tonen
Russische kunst, theaters Russisch ballet.

Na de val van het communisme zouden oligarchen omgerekend ongeveer 200 miljard
euro van Moskou naar Londen hebben gebracht, geld dat goeddeels in vastgoed zit.
Het zorgt voor werkgelegenheid en belastinginkomsten. Met name advocaten,
bankiers en makelaars verdienen goed aan de diaspora, alsmede nanny's,
privéchauffeurs en beveiligers. Fans van Chelsea ('Chelsky') koesteren het
'Roman Empire' dat Roman Abramowitsj heeft opgebouwd, terwijl Londense forensen
dankzij persbaron Jevgeni Lebedev dagelijks gratis de voortreffelijke Evening
Standard kunnen lezen.

Er zijn ook schaduwkanten. Zo verstoren ze door hun koopwoede de woningmarkt, al
geldt dat ook voor andere rijke buitenlanders. Witwassen is een ander probleem,
en geïnspireerd door McMafia heeft de Britse regering aangekondigd dat serieus
te gaan bestrijden. De Kamer van Koophandel wordt wel spottend een gratis
witwasdienst genoemd. Er zijn sterke aanwijzingen dat Vladimir Poetin, via
stromannen, miljoenen heeft geïnvesteerd in Londens vastgoed. Dat is volgens
zijn critici meteen ook de achilleshiel van de Russische president.

Verdachte sterfgevallen

De laissez-fairehouding is niet beperkt gebleven tot financiële transacties.
Londen - en omgeving - is de afgelopen jaren het decor geweest van twaalf
dubieuze sterfgevallen in Anglo-Russische kringen, waarbij het terughoudende
optreden van de Britse autoriteiten is opgevallen. Dat er een openbaar
strafrechtelijk onderzoek kwam naar de door het Kremlin-geregisseerde
poloniummoord in 2006 op voormalig KGB-agent Alexandr Litvinenko was te danken
aan een lange strijd van diens weduwe die financieel werd gesteund door Boris
Berezovski, de oligarch, een van Poetins grote vijanden.

Berezovski werd in 2013 dood gevonden in zijn landhuis, officieel door
zelfophanging. De lijst van moorden en verdachte sterfgevallen is lang: Scott
Young, een projectontwikkelaar en vriend van Berezovski werd gespietst op een
hek aangetroffen. Drie van diens zakenpartners pleegden zelfmoord. Een Russische
diplomaat die zocht naar banden tussen de Russische staat en de maffia stierf
een etmaal voor Litvinenko; de radioloog die de dood van de spion onderzocht
kwam voortijdig aan zijn eind. Een andere vriend van Berezovski kwam om bij een
helikopterongeluk.

Andere opmerkelijke doden zijn een Russische zakenman die een belastingfraude op
het spoor was, een Russisch oud-politicus en de medeoprichter van olieconcern
Joekos. Critici van Poetin voelen zich vogelvrij. 'Natuurlijk leef ik in angst',
zegt Poetincriticus Roman Borisovitsj, 'de autoriteiten laten Russische agenten
hun gang gaan. En het is gevaarlijk voor burgers. Ik zat in het vliegtuig waarin
Litvinenko's moordenaars zaten met hun polonium.'

Voor de Britten is de situatie ongemakkelijk. Groot-Brittannië is altijd een
gastvrij land geweest, voor vluchtelingen, sjeiks, dissidenten en oligarchen.
Dat er schaduwkanten aan deze gastvrijheid bestaan is overigens niet iets
nieuws. De jonge Peter de Grote verbleef eind 17de eeuw in Londen, om onder meer
de scheepswerven van Deptford te inspecteren. Met zijn entourage huurde de
speelse tsaar de villa van de dichter John Evelyn. De gasten lieten het
onbewoonbaar achter. 'Right nasty', klaagde Evelyn. Er staat nu een standbeeld
van de tsaar.

Ook voor gewone burgers is het gevaarlijk. Ik zat in één vliegtuig met
Litvinenko's moordenaars, met hun polonium




Bekijk de oorspronkelijke pagina:

LOAD-DATE: 8 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              127 of 170 DOCUMENTS



                                 de Volkskrant

                             8 maart 2018 donderdag

Ga je mond spoelen

BYLINE: STEPHAN SANDERS

SECTION: Opinie en Debat; Blz. 25

LENGTH: 705 woorden


Column


Bij het openen van de koelkast, morste ik op mijn pantalon en colbert, en moest
hoognodig naar het toilet.

In deze ene zin staan vier woorden die ik niet snel zal gebruiken, terwijl daar
eigenlijk niet zo'n goede reden voor is. Pantalon, colbert, toilet, het klinkt
zo opgeschroefd, zo middenstand-achtig, ik heb geleerd jasje en broek en w.c. te
zeggen, of plee onder vrienden. Een van de grote voordelen van Surinamers is dat
die bijna altijd ijskast zeggen, en nooit koelkast. Een pak van m'n hart. En
waarom is ijskast dan zoveel beter? Daar zijn mooie sociologische verklaringen
voor; de rijken die vroeger een buiten hadden, en de leveranciers die hun verse
producten kwamen inleveren, die op ijs werden bewaard. Maar mijn ouders hadden
helemaal geen buiten, en toch zeiden ze ijskast. Waarom? Daarom. Het was beter,
netter en nog zo wat.



Ik heb zojuist opgezocht of het nu 'de' of 'het' toilet is, want ook zo'n woord
dat niet in mijn mond bestorven ligt. Het toilet, leer ik. Maar ik hoor mezelf
ginnegappen als ik het uitspreek. Op de een of andere manier zie ik mezelf terug
in een Van der Valk hotel, en zegt de ober: 'Het toilet is daar'. En wat is daar
eigenlijk zo rampzalig aan? Niets, de mensen begrijpen precies wat er bedoeld
wordt, maar de kleur van een woord kan je tegenstaan. Dit hele gedoe is
aangeleerd en aangepraat, nette mensen, 'ons soort mensen', 'U' (upper class) en
'non- U' zoals de Engelsen het noemen.

Het is ook flink onlogisch: Een nette Engelsman ligt 'ill' in bed, terwijl de
gewone man dan 'sick' is, maar diezelfde nette Engelsman is wel weer 'sick' op
een boot, waar zijn tegenvoeter 'ill' is.

Een goede vriendin die ik maar even Beatrijs Ritsema zal noemen, ook al omdat ze
zo heet, legde een interessant verband. Zij schrijft over 'moderne manieren', en
het aardige is, dat ze het niet heeft over 'goede manieren', zoals dat vroeger
heette. Want manieren veranderen, en liggen niet voor de eeuwigheid vast. Maar
ook Ritsema gaat nooit naar het toilet, ze weet hoe het hoort. Maar waarom die
kouwe drukte over zo'n onbenullig taalfeitje? Omdat het een distinctieteken is.
Je rijdt in een ootoooo en niet in een auto. Twentenaren zeggen het vanzelf
altijd goed. Maar nu dat idee van Ritsema: ze vergeleek de taalgevoeligheid van
'Ons Soort Mensen' met die van de activisten in wat ik maar even lelijk de
'nieuwe sociale bewegingen' noem. Bepaalde anti-racisten, die vinden dat je het
niet over 'blank' mag hebben, maar over 'wit'. Niet over 'slaaf' maar
'slaafgemaakten'. Ik weet eigenlijk niet of er ook mensen zijn die spreken over
vrouwgemaakten, het zou in lijn zijn met Simone de Beauvoir.

Ook dit idioom is een manier om een afbakening te maken, tussen de mensen die
weten hoe het hoort en de mensen die nog niet zover zijn. 'In the know', zeggen
de Engelsen. Ik herinner me dat ik twee vrouwelijke collega's vaak aanschreef
als 'dames', en dat eentje daar niet van gediend was. Ik snapte het niet
helemaal, maar wel enigszins. Ik geloof dat die ene vrouw iets badinerends
hoorde in dat 'dames'. Nu ja, dat werd dus 'beste collega's', maar ik merk
tegenwoordig dat 'beste' ook onder druk staat, omdat de mensen het letterlijk
nemen. ('Ben ik dan voor jou de allerbeste?').

Taalgepruttel, maar toch ook belangwekkend. Want waar 'Ons Soort Mensen' zich
vroeger afscheidde door een onzichtbare taalmuur op te trekken, doen hedendaagse
activisten dat ook, zodat ze meteen kunnen horen of degene met wie ze verkeren
uit het juiste hout is gesneden. Wie 'blank' zegt is af, zeker als zo iemand
zelf ook nog eens 'blank' is.

Het is wel droevig dat complete landen, zoals de Franssprekenden met hun 'blanc'
vast zitten aan hun 'institutioneel racisme', want 'wit' of 'white' kennen ze
niet.

Je kan het allemaal afdoen als onzin, die gevoeligheden, maar dat is te
gemakkelijk. Het woord 'neger' komt niet meer uit mijn mond - okay, onder zwarte
vrienden - en blanken die het N*** woord wel gebruiken, wantrouw ik.

Is dat terecht? In Suriname valt het N*** woord dagelijks.

Het is allemaal niet logisch, en toch is het van waarde.

STEPHAN SANDERS is journalist en columnist.

Een van de voordelen van Surinamers is dat die bijna altijd ijskast zeggen




Bekijk de oorspronkelijke pagina:

LOAD-DATE: 7 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              128 of 170 DOCUMENTS



                                 de Volkskrant

                             7 maart 2018 woensdag

Vonnis EU-hof is bom onder omstreden arbitrageregels

BYLINE: KOEN HAEGENS

SECTION: Ten Eerste; Blz. 6

LENGTH: 571 woorden



HIGHLIGHT: Het Europese Hof van Justitie heeft dinsdag onverwacht een streep
gezet door een omstreden schadevergoeding van ruim 22 miljoen euro die Slowakije
moest betalen aan Achmea. Met de verrassende uitspraak leggen de rechters een
bom onder alle 196 investeringsverdragen tussen EU-lidstaten.


Achmea vangt onverwacht bot in zaak tegen Slowakije


Op het spel staat een even gebruikelijke als fel bekritiseerde clausule in de
bilaterale verdragen. Die bepaalt dat, in het geval van ruzie tussen bedrijven
en overheden, er buiten de reguliere rechtspraak om arbitrage plaatsvindt.
Voorstanders beschouwen deze investor-state dispute settlement, kortweg ISDS,
als een noodzakelijk instrument om investeerders te beschermen tegen de grillen
van buitenlandse regeringen.



Tegenstanders noemen het ondemocratisch dat een select gezelschap internationale
scheidsrechters in kan gaan tegen breed gedragen politieke besluiten. Beruchte
(maar verloren) claims zijn die van sigarettenfabrikant Philip Morris tegen
Argentinië en Australië, vanwege hun beleid om roken te ontmoedigen.

De uitspraak van het Europese Hof van Justitie zet deze praktijk deels op losse
schroeven. De rechters concluderen, aldus het persbericht, 'dat de
arbitrageclausule in het bilaterale investeringsverdrag indruist tegen de
autonomie van EU-wetgeving, en daarom niet verenigbaar is met EU-wetgeving.' Dat
kan grote gevolgen hebben voor alle 196 bilaterale investeringsverdragen die op
dit moment van kracht zijn tussen Europese lidstaten.

Het conflict tussen de Nederlandse verzekeraar en Slowakije gaat terug tot 2004.
Toen stelde het Oost-Europese land zijn gezondheidszorg open voor private
investeerders. Achmea richtte daarop een Slowaakse zorgverzekeraar op. Korte
tijd later draaide een nieuwe regering, onder leiding van de huidige
minister-president Robert Fico, de liberalisering deels terug. Vooral het verbod
op winstuitkeringen was Achmea een doorn in het oog. Het verzekeringsconcern
begon een arbitrageprocedure, met een beroep op het begin jaren negentig tussen
Nederland en het toenmalige Tsjechoslowakije afgesloten investeringsverdrag. Met
succes. In 2012 droegen de scheidsrechters Slowakije op om 22,1 miljoen euro te
betalen, plus miljoenen euro's rente.

Onterecht, oordeelt het Europese Hof nu. Achmea wenst niet inhoudelijk te
reageren. 'We hebben kennis genomen van de uitspraak en bestuderen deze', zegt
een woordvoerder.

Onder de critici van de bedrijvenrechtbanken heerst blijdschap over de
uitspraak. 'Heel positief nieuws', reageert campagneleider Freek Bersch van
Milieudefensie, dat de arbitrage eerder dit jaar in een rapport betitelde als
een 'machtsmiddel voor multinationals'. 'In feite zegt het Europese hof: dit
soort parallelle rechtspraak kan niet. Het betekent dat multinationals, net als
gewone burgers, naar de gewone rechter moeten.'

Voor arbitragezaken buiten de EU heeft de uitspraak vooralsnog geen gevolgen. De
private rechtbanken behoorden tot de meest omstreden onderdelen van TTIP. Dat
vrijhandelsverdrag tussen de Verenigde Staten en de Europese Unie staat sinds de
uitverkiezing van Trump in de ijskast. Ook het vorig jaar afgesloten
Europees-Canadese CETA-akkoord bevat een arbitrage-clausule; hierover loopt nog
een andere zaak bij hetzelfde hof.

Nederland geldt, mede dankzij zijn vele investeringsverdragen en
brievenbusmaatschappijen, na de VS als claimland bij uitstek. Het is dit jaar
een halve eeuw geleden dat ISDS geïntroduceerd werd, in een verdrag met
Indonesië. Sindsdien hebben investeerders vanuit Nederland voor 100 miljard
dollar geclaimd, ruim 81 miljard euro - dat is volgens Milieudefensie 17,5
procent van het totale wereldwijde bedrag.

196




Bekijk de oorspronkelijke pagina:

LOAD-DATE: 6 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              129 of 170 DOCUMENTS



                                 de Volkskrant

                              6 maart 2018 dinsdag

Ken de beperkingen van de koopkrachtplaatjes

BYLINE: LAURA VAN GEEST EN PATRICK KOOT, RESPECTIEVELIJK DIRECTEUR VAN EN
ONDERZOEKER BIJ HET CENTRAAL PLANBUREAU.

SECTION: Opinie en Debat; Blz. 23

LENGTH: 839 woorden


Koopkrachtcijfers


Wij houden niet van ongelijkheid, zeggen we. Oog voor inkomensverschillen vind
je in beleid en in de bouwstenen voor beleid: al bijna vijftig jaar produceert
het CPB koopkrachtcijfers, eerst voor het fictieve huishouden van 'Jan Modaal',
nu voor een baaierd aan groepen op basis van een representatieve steekproef.
Doorrekeningen van verkiezingsprogramma's en regeerakkoorden presenteren
koopkrachtcijfers. En er gaat geen jaar voorbij of koopkracht speelt een rol op
Prinsjesdag. Veel aandacht en actie dus, maar wat koop je ervoor?



De koopkrachtplaatjes geven een gestileerde weergave van de werkelijkheid.
Hoeveel hebben huishoudens volgend jaar meer of minder te besteden als economie
en beleid zich conform plan ontwikkelen én er verder niets verandert. In de
koopkrachtplaatjes vind je geen baan, maak je nooit promotie, krijg je geen
kinderen, ga je niet scheiden, ga je nooit met pensioen. Ook al zijn de
(dynamische) effecten daarvan soms veel forser, in de plaatjes blijft alles bij
het oude. Daarnaast consumeren we allemaal hetzelfde. Statische
koopkrachtplaatjes bieden beleidsmakers inzicht op hoofdlijnen, maar zijn minder
geschikt voor de vertaling naar de privéportemonnee.

Het CPB rapporteert de mediane ontwikkeling, dat wil zeggen dat de helft van de
mensen in de groep er minder en de helft er meer op vooruitgaat dan het genoemde
getal. Rond de mediane koopkrachtontwikkeling zit een forse spreiding. Een
mediaan van 0,6 procent voor alle huishoudens in 2018 betekent niet dat alle
huishoudens erop vooruitgaan. Zo'n 16 procent gaat er toch op achteruit, terwijl
andere huishoudens er meer dan 2 of zelfs 3 procent op vooruitgaan. De ambitie
om iedereen erop vooruit te laten gaan is daarmee vaak veel duurder dan een
mediaan van nul voor alle huishoudens. Ook deze spreiding maakt koppeling aan
persoonlijke situaties lastig.

De koopkrachtraming is bovendien door een flinke onzekerheid omgeven. Het
voorspellen van de contractloonontwikkeling, de inflatie en de nominale
zorgpremie blijkt een uitdagende klus en uitdagender naarmate het verder in de
tijd ligt. In het lopende jaar is de onzekerheid kleiner, omdat meer zaken al
bekend zijn. Deze voorspellingsfouten zijn een derde reden dat het mensen in de
praktijk beter of slechter afgaat dan verwacht.

Koopkracht speelt een belangrijke rol bij verkiezingsprogramma's,
regeerakkoorden en Prinsjesdag. Naast het bijsturen van de algemene koopkracht,
beziet de besluitvorming of de ontwikkeling evenwichtig is voor de verschillende
bevolkingsgroepen. Wat evenwichtig is en naar welke groepen gekeken wordt, hangt
af van politieke opvattingen.

Het is dan ook geen wonder dat de koopkrachttabellen een groot aantal groepen in
beeld brengen. Het is ook geen wonder dat Nederland een eenvoudig stelsel van
belastingen, premies, toeslagen en subsidies wel met de mond belijdt, maar niet
makkelijk realiseert.

Als je de koopkrachtcijfers voor en na besluitvorming vergelijkt, vallen twee
zaken op. Herverdeling van koopkrachteffecten snijdt hout. De spreiding in
koopkracht tussen verschillende groepen wordt veelal verkleind. En vaak met
succes. Groepen, waarvoor beoogd werd dat zij er het meeste op vooruitgaan op
Prinsjesdag (MEV), gaan er ook echt het meeste op vooruit. En de spreiding wordt
echt beperkt.

Het sturen op precieze getallen gaat voorbij aan de vele onzekerheden rond
koopkracht en kent een prijs: complexiteit. De besluitvorming beoogt met
beperkte budgettaire middelen een evenwichtig koopkrachtbeeld. Frequente
rekenrondes tijdens formatie, Prinsjesdagbesluitvorming en de doorrekening van
verkiezingsprogramma's zijn het resultaat. Een blik op de koopkrachtopstellingen
van het kabinet suggereert dat bij voorkeur een ondergrens van 0,0 wordt
gehanteerd (en dat geen groep er dus op achteruitgaat).

Gezien de voorspellingsonzekerheid is sturen op de nul opvallend. Om zeker te
stellen dat de mediane koopkrachtontwikkeling in 2018 minimaal gelijk is aan
nul, is een marge van circa 1,4 procent koopkracht vereist (kosten: 4,1 miljard
euro). Het precieze sturen op tienden zorgt ervoor dat er steeds meer
inkomensregelingen ontstaan, dan wel aangepast worden, hetgeen zorgt voor een
complex belastingstelsel.

Nederland is een relatief vlak land. Het bijsturen van de koopkrachtplaatjes
draagt daar zeker aan bij. Een ingewikkeld stelsel van belastingen, premies en
toeslagen is de prijs die we daarvoor betalen. Op andere punten zijn de
verwachtingen echt te hoog gespannen en is het betere de vijand van het goede.
Je kunt met de koopkrachtplaatjes in de hand niet bepalen hoe je eigen
portemonnee er volgend jaar uit gaat zien. Gelukkig zijn we daar onvoldoende
eenheidsworst voor. Het streven naar een precieze uitkomst tot op een tiende
achter de komma âˆ' zoals het wegpoetsen van minnen âˆ' verhoudt zich slecht tot
de onzekerheid die onlosmakelijk verbonden is aan elke raming.

Koopkrachtcijfers spelen in de politiek een grote rol. Veel aandacht en actie.
Maar wat koop je ervoor?




Bekijk de oorspronkelijke pagina:

LOAD-DATE: 5 March 2018

LANGUAGE: DUTCH; NEDERLANDS

GRAPHIC: De Rotterdamse 'koopgoot'. In koopkrachtplaatjes consumeren we
hetzelfde.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              130 of 170 DOCUMENTS



                                 de Volkskrant

                             3 maart 2018 zaterdag

Iedereen het net op

BYLINE: BARD VAN DE WEIJER

SECTION: Sir Edmund; Blz. 54, 55, 56, 57

LENGTH: 1323 woorden



HIGHLIGHT: Voorzichtig kunnen consumenten al wat bijverdienen met de handel in
stroom. Wie met zonnepanelen energie opwekt, opslaat (bijvoorbeeld in een
e-auto) of een warmtepomp gebruikt, kan meedoen. Hoe?


Energiehandel


Consumenten betalen nu meestal een vaste prijs voor hun stroom. Wie zelf stroom
produceert, kan zijn overtollige energie 'verkopen' door elk teruggeleverde
kilowattuur af te trekken van het verbruik. Hiermee is het voor gewone burgers
wel zo ongeveer gedaan wat betreft het handelen in elektriciteit.

Maar de komst van elektrische auto's en enkele initiatieven op de stroommarkt
geven de groene stroomconsument nieuwe mogelijk-heden om een centje bij te
verdienen aan hun zonnepanelen of e-auto. Wie bijvoorbeeld een e-auto aanschaft
en deze thuis oplaadt, verandert daarmee in een grootverbruiker. Waar een
huishouden normaal gemiddeld ongeveer 9 kilowattuur per dag afneemt, vraagt het
vullen van de accu van een e-auto zomaar het drie- tot tienvoudige.



Inmiddels begint de verkoop van elektrische auto's aardig te groeien: vorig jaar
steeg het aantal elektrische auto's van ruim 13 duizend naar ruim 21 duizend.
Deze groei zal naar verwachting de komende jaren versnellen. Als al deze
e-auto's straks aan het net worden gehangen, zullen die een fikse extra vraag
naar elektriciteit opleveren rond etenstijd, als automobilisten hun e-auto aan
een laadpaal koppelen. Deze zucht naar stroom betekent een uitdaging voor de
producenten, omdat vraag en aanbod op het elektriciteitsnet altijd in evenwicht
moeten zijn. Als iedereen 's avonds zijn e-auto aan het net hangt, zal
netbeheerder Tennet opdracht geven capaciteit bij te schakelen. Dat kost geld.
Als deze extra vraag naar stroom tijdelijk uitgesteld kan worden, bijvoorbeeld
tot iedereen in bed ligt en lampen, televisietoestellen en verwarmingspompen
worden uitgeschakeld, kan er geld worden bespaard.

Dit is een moment dat Vandebron in beeld komt. Klanten van dit
'elektriciteitsplatform' die ook een Tesla bezitten, kunnen via een app
toestemming geven hun auto tijdelijk van het net te koppelen. 'Als we genoeg
auto's kunnen afkoppelen, hoeft er misschien geen extra stroomcentrale te worden
aangezet', zegt Matthijs Guichelaar, mede-oprichter van Vandebron. Als het
bedrijf voldoende Tesla's aan het net heeft hangen, kan het tegen Tennet zeggen:
tegen deze prijs schakelen we een bepaalde hoeveelheid vermogen af. Als de prijs
lager is dan de kosten van het bijschakelen van capaciteit, is dit financieel
interessant voor de netbeheerder. 'In feite verdienen we aan de prijs die
onbalans in het stroomnet met zich meebrengt', zegt Guichelaar. Van die
opbrengst gaat 75 procent naar de klant en 25 naar Vandebron. Klanten kunnen
daarmee jaarlijks 250 tot 350 euro verdienen, zegt Guichelaar. Omgerekend zomaar
7.500 elektrische autokilometers.

Het aardige is, zegt Guichelaar, dat deze methode niks kost en geen extra
accuslijtage oplevert omdat er geen energie aan de auto onttrokken wordt.
Vandebron belooft klanten dat hun auto de volgende dag voldoende opgeladen zal
zijn. Dat het bedrijf eerst experimenteert met Tesla's, komt doordat deze auto
al een softwarematige ophaalbrug (een zogenoemde api) heeft ingebouwd, die het
mogelijk maakt de auto op afstand af te koppelen van het net. In de toekomst zal
hetzelfde trucje gedaan kunnen worden met andere elektrische auto's,
warmtepompen die het huis verwarmen of met thuisaccu's.

Het bezit van een kostbare Tesla of andere e-auto is trouwens niet nodig om in
stroom te kunnen 'handelen'. Ouders met zonnepanelen in Appingedam kunnen
overtollige zonnestroom laten gebruiken door hun dochter in Amsterdam. Naast
zonnepanelen (of een windmolen) is een slimme meter nodig die kijkt hoe veel
elektriciteit er wordt teruggeleverd aan het net. Zodra er een stroomoverschot
is, kunnen vrienden en bekenden die zich via de dienst Powerpeers hebben
aangemeld jouw stroom kopen.

'Een soort Facebook van de stroom', noemt oprichter Lars Falch zijn dienst, die
sinds een jaar operationeel is. 'Mensen doen mee omdat ze het een leuk idee
vinden hun stroom te delen met bekenden.' Wie groene stroom wil, kan via de app
een lijstje aanvinken met mensen van wie ze overtollige stroom willen afnemen.
Op zonnige dagen kan tot 30 procent van de stroombehoefte komen van daken van
'stroomvrienden'. De rest komt van kleinschalige zonne- en windparken uit de
regio, zegt Falch. Hooguit 10 procent van de stroom die powerpeers gebruiken,
wordt betrokken van een van de duurzame parken van grote jongens, zoals
energiereus Vattenfall, de eigenaar van Powerpeers. Hoeveel klanten de dienst
heeft, wil Falch niet zeggen. 'Het zijn er duizenden.'

Huis-tuin-en-keukenstroomleveranciers verdienen dankzij een kleine opslag per
kilowattuur bovenop het salderen; klanten die stroom afnemen, betalen een
voordelig tarief. Powerpeers verdient geld aan het abonnement van klanten, en
door zijn algoritmen die de stroomuitwisseling mogelijk maken te verkopen aan
andere energiebedrijven wereldwijd, zegt Falch. 'Doordat gebruikers elkaar zelf
weten te vinden, hebben we minder acquisitiekosten.'

Ook andere elektriciteitsbedrijven experimenteren met manieren om vraag en
aanbod van elektriciteit beter te spreiden. Zo houdt Nuon een proef in
Amsterdam, waar honderden laadpalen de stroomafgifte aanpassen aan de overige
vraag naar stroom. Is die hoog, dan worden de palen een beetje afgeknepen, om
weer voluit te gaan als er minder stroom wordt gebruikt.

Dit spel waarbij vraag en aanbod worden afgestemd, is nu nog vrij eenvoudig en
bestaat vooral uit het temperen van de stroompiekvraag door e-auto's. Maar de
accu's van elektrische auto's kunnen in de toekomst ook worden gebruikt om juist
stroom te leveren op momenten dat de vraag groot is. De Nissan Leaf, die sinds
vorige maand te koop is, heeft standaard een voorziening die ook het
terugleveren van stroom mogelijk maakt. Dit betekent dat eigenaren in theorie
stroom in hun auto kunnen opslaan als de prijs laag is, en kunnen verkopen op
momenten dat de vraag (en dus de prijs) hoog is.

Wie de apparaten in huis - of in dat van stroomvrienden - wil voorzien van
elektriciteit uit de accu van de Leaf, moet een zogenoemde bidirectionele
laadpaal in de garage hangen. Nuon, in Nederland partner van Nissan op het
gebied van laden, zegt deze in de toekomst te leveren. 'De standaarden voor dit
type laadpaal zijn nog niet uitgekristalliseerd, we kunnen ze nog niet voor een
acceptabele prijs aanbieden', zegt Joris Hupperets, directeur e-mobiliteit van
Nuon in Nederland en Duitsland.

Problematisch is ook dat sinds begin dit jaar belasting wordt geheven over
stroom die vanuit de auto het net in wordt gestuurd. En de Leaf kan voorlopig
alleen nog maar stroom vragen. Nissan belooft alvast dat de garantie van de accu
niet verandert als klanten hun Leaf in de toekomst inzetten voor het
terugleveren van stroom.

Wie wil meedoen aan het spel van vraag en aanbod, moet nu dus nog een eigen
elektrische auto hebben of een eigen dak voor zonnepanelen. Dat geluk heeft lang
niet elke Nederlander. Bewoners van huurhuizen of appartementen in grote steden
vallen bijvoorbeeld grotendeels buiten de boot. Falch van Powerpeers zegt een
lans te willen breken voor het op afstand bezitten van zonnepanelen. 'Eigenlijk
zou een zonnepaneel niet per se op je eigen huis hoeven te staan. Je zou het ook
op het dak van een sporthal elders kunnen leggen', zegt Falch. De opbrengst van
de panelen verbruik je zelf, en het overschot verkoop je aan stroomvrienden. De
technologie is er, zegt Falch.

Het gebruik van 'telepanelen', zoals Falch ze noemt, zal leiden tot een groter
aanbod van groene stroom, omdat de 70 procent van de Nederlanders die nu geen
geschikt dak heeft, wel zonnepanelen kan aanschaffen als het gebruik van
telepanelen wordt toegestaan. 'Elk miljoen huishoudens dat meedoet, vermindert
de uitstoot van CO2 met een megaton', zegt Falch. 'Aangezien er zes miljoen
huishoudens zijn, is er potentieel zes megaton winst te halen, een flink aandeel
van de 56 megaton CO2-reductie die het kabinet beoogt.'b




Bekijk de oorspronkelijke pagina: , , , ,

LOAD-DATE: 2 March 2018

LANGUAGE: DUTCH; NEDERLANDS

GRAPHIC: De Nissan Leaf kan ook stroom terugleveren.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              131 of 170 DOCUMENTS



                                 de Volkskrant

                             3 maart 2018 zaterdag

Data als het nieuwe goud

BYLINE: KOEN HAEGENS

SECTION: Sir Edmund; Blz. 24, 25

LENGTH: 880 woorden



HIGHLIGHT: Als smeerolie van onze economie zullen data geld vervangen, stellen
de auteurs van De data-economie, en dat noemen ze vooruitgang.


NON-FICTIE



Viktor Mayer-Schönberger en Thomas Ramge: De data-economie - Waarom data geld
gaat vervangen, wat dit betekent voor onze economie en hoe je hierop in kunt
spelen

***
Uit het Engels vertaald door Ingrid B. Ottevanger.
Maven; 280 pagina's; € 25.

Ruim twintig jaar geleden profeteerde Bill Gates het paradijs op aarde.
'Friction-free capitalism', doopte de Microsoft-multimiljardair het. Na
honderden jaren van monopolies, marktmisbruik en andere economische
inefficiënties zag hij eindelijk de droom van Adam Smith naderen. Een plek waar
diens spreekwoordelijke 'slager, brouwer en bakker' elkaar op het scherp van de
snede beconcurreren. Internet. Daar kunnen gewone burgers via sites als
Marktplaats met elkaar handelen, ongestoord door regelgeving en tussenpersonen.
Er is zelfs een app genaamd InvisibleHand. Die geeft een seintje zodra de
gebruiker een product bekijkt dat elders goedkoper is.



Zonder Gates te noemen schrijven ook Viktor Mayer-Schönberger, hoogleraar aan
het Oxford Internet Institute, en Economist-journalist Thomas Ramge over 'de
wedergeboorte van de markt'. Liefhebbers van grote woorden en weidse
vergezichten kunnen hun hart ophalen aan De data-economie. De mensheid staat op
de drempel van 'een omwenteling die aantoonbaar net zo gedenkwaardig is als de
industriële revolutie'. Onze economie 'zal opschuiven van financieel kapitalisme
naar datakapitalisme'. Al stellen de auteurs aan het slot voor die hele term
kapitalisme te dumpen op de vuilnisbelt van de geschiedenis. Zo enorm zijn de
veranderingen.

Het komt allemaal doordat geld op het punt staat zijn economische glansrol te
verliezen. De euro's in onze portemonnee dienen namelijk niet alleen om spullen
mee te kopen. We gebruiken ze ook om informatie over te brengen. De prijs van
een product of dienst zegt iets over hoe goed het is, hoe geliefd bij andere
consumenten, soms zelfs of het milieuvriendelijk geproduceerd is. Maar geld,
stellen Mayer-Schönberger en Ramge, biedt slechts een primitief signaal. Het kan
niet tippen aan de oneindig veel verfijndere 'rijke informatie' waarover wij in
het big-datatijdperk beschikken. Dat is het nieuwe goud. Hun conclusie: data
vervangen geld als smeerolie van onze economie.

Neem de zomervakantie. Voorgaande generaties waren rond deze tijd van het jaar
druk in de weer met reisbureaus, glanzende brochures en campinggidsen. Om na
maandenlang zoeken alsnog een te duur Italiaans appartement te boeken dat ter
plekke naar kattenpis bleek te stinken. Zulke debacles behoren grotendeels tot
het verleden. Er zijn prijsvergelijkingssites. Andere reizigers delen sterren en
rapportcijfers uit aan campings of hotels. En met behulp van Google Street View
kunnen we tegenwoordig vanuit de leunstoel controleren of dat charmante hotel
ook écht uitzicht op zee biedt.

Nog even, en dit complete zoekproces voltrekt zich volautomatisch, met één
muisklik. Inclusief de aankoop zelf, voorspellen de auteurs. Hoewel ze zich de
afgelopen maanden in interviews terughoudender toonden, spat hun optimisme van
de vlot beschreven pagina's af. Die roze bril is meteen ook de grote zwakte van
De data-economie. 'Het enige wat hier heerst, is vrijheid, gelijkheid, eigendom
(...)', zo constateerde een spottende Karl Marx ooit over het paradijselijke
beeld dat zijn collega-economen schetsten van 'de markt'. In dat 'Eden' werkte
alles schijnbaar vlekkeloos 'als gevolg van een van tevoren reeds heersende
harmonie der dingen'. Kortom: één grote win-winsituatie.

Helaas draait de echte economie om macht. Er is geen reden om aan te nemen dat
dit in het data-tijdperk plotseling anders is - iets wat De data-economie in al
haar opgewektheid wel suggereert. Maar hoe zit het, bijvoorbeeld, met dat
cruciale algoritme dat straks onze vakanties gaat boeken en de boodschappen
doen?

Zal de consument de software kunnen gebruiken die de allerbeste prijs en
kwaliteit uitonderhandelt? Of houden bedrijven die liever voor zichzelf, uit
angst hun winstgevendheid te ondergraven? Interessant wordt ook hoeveel de
betere onderhandelingsprogramma's dan gaan kosten. Als alleen de rijken zich die
kunnen permitteren, gaan de armen relatief méér betalen voor hun energierekening
of kledingcollectie. Dan herleeft de 19de-eeuwse klassenmaatschappij in een
digitaal jasje.

Gek genoeg stippen de auteurs tegen het einde van hun boek plotseling een reeks
van dit soort bezwaren aan. Ja, geven ze toe, het is mogelijk dat de
datarevolutie de markt nieuw leven inblaast. Maar ze kan net zo goed tot een
renaissance van de planeconomie leiden. En inderdaad, in weerwil van ons
romantische beeld van een frisse, dynamische startup-economie worden de grootste
bedrijven - Facebook, Apple, Amazon - alleen maar groter en machtiger. Bedrijven
waarover wij, zou je willen toevoegen, ondanks alle beloften van transparantie
en openheid, minder dan ooit weten.

Waarna Mayer-Schönberger en Ramge desondanks snel terugkeren naar hun
politiek-economische stokpaardjes. Zoals dat bedrijven in deze nieuwe wereld
grotendeels zullen verschrompelen, ten gunste van de veel slimmere markten. Hoe
dat allemaal te rijmen valt met wat er in de wereld om ons heen werkelijk
gebeurt - dat wordt in bijna driehonderd pagina's nergens écht duidelijk.




Bekijk de oorspronkelijke pagina: ,

LOAD-DATE: 2 March 2018

LANGUAGE: DUTCH; NEDERLANDS

GRAPHIC: Viktor Mayer-Schönberger en Thomas Ramge: De data-economie

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              132 of 170 DOCUMENTS



                                 de Volkskrant

                              2 maart 2018 vrijdag

Je slecht voelen is iets heel normaals

BYLINE: DOOR IRENE DE ZWAAN

SECTION: Ten Eerste; Blz. 5

LENGTH: 1237 woorden



HIGHLIGHT: Huilend vertelde dj Stephan Bouwman woensdag op de radio dat hij
depressief is. Tijd om het 'achterlijke taboe' te doorbreken, vindt hij. De dj
krijgt veel steun. 'Het stelt gerust dat dit ook een succesvol iemand kan
overkomen.'


'Ik voel me gewoon klote.' Dj Stephan Bouwman heeft lang getwijfeld of hij
tijdens zijn dagelijkse radioshow tussen 16.00 uur tot 19.00 uur op Qmusic zou
vertellen over zijn depressieve gevoelens. Maar woensdagmiddag besloot hij dat
het tijd was om 'eerlijk te zijn naar zijn luisteraars'. Huilend en met gebroken
stem sprak hij over het 'stemmetje in zijn hoofd dat zegt hoe lelijk ik ben' en
het gevoel 'nooit iets goed te doen'. Volgens de 27-jarige dj rust er een
'achterlijk taboe' op het tonen van negatieve gevoelens. Vandaar deze 'schreeuw
om aandacht', zegt hij. 'Niet alleen voor mezelf, maar voor iedereen die er last
van heeft.'

Bouwman is de laatste in een inmiddels indrukwekkende reeks BN'ers die openlijk
naar buiten treden met psychische klachten. Onder anderen voetbalanalist René
van der Gijp, cabaretier Mike Boddé en dichteres Ellen Deckwitz gingen hem voor.
Allemaal traden ze op de voorgrond met hun depressie. Daarvoor gaven ze dezelfde
reden als Bouwman: het taboe doorbreken. Maar kun je na al die aandacht
eigenlijk nog wel spreken van een taboe? En werkt de openbare biecht van BN'ers
als verzachtend medicijn voor al die anderen?

Persoonlijke relatie


'De algemene opvatting over depressie is nog altijd dat het de zwakke exemplaren
zijn die dit treft', zegt hoogleraar klinische psychologie Willem van der Does,
verbonden aan de Universiteit Leiden. Dat een dj als Stephan Bouwman er openlijk
voor uitkomt, is volgens hem belangrijk. 'Sommige mensen hebben op afstand een
persoonlijke relatie met BN'ers. Als zo iemand met dezelfde problemen kampt, dan
kan dat voelen als sociale steun. Het werkt geruststellend; ook een succesvol
iemand kan dit blijkbaar overkomen.'

Een op de vijf mensen krijgt in zijn leven te maken met een depressie, blijkt
uit onderzoek van het Trimbos-instituut. Het gaat om zo'n 800 duizend
Nederlanders. Uit een recente peiling van het ministerie van Volksgezondheid
blijkt dat depressieve mensen graag over hun situatie praten, maar het lastig
vinden het gesprek te beginnen. Vrienden en familie vermijden het onderwerp uit
angst de ander te kwetsen. 'Dat is ontzettend verdrietig', concludeerde
staatssecretaris Paul Blokhuis begin dit jaar tijdens de lancering van de
campagne 'Hey! Het is oké', gericht op het bespreekbaar maken van depressie.

Nederland is wat dat betreft al op de goede weg, stelt klinisch psycholoog Pim
Cuijpers van de Vrije Universiteit. 'Zeker als je het vergelijkt met andere
landen is Nederland al heel lang open over depressies en psychische
stoornissen.' Hij noemt wijlen Prins Claus als een van de voortrekkers op dit
gebied: omdat hij openlijk over zijn zware depressie sprak, durfden 'gewone'
Nederlanders eerder naar buiten te treden met hun eigen gevoelens. Toch is er
nog genoeg winst te behalen, zegt ook Cuijpers. 'Je praat makkelijker over een
gebroken been dan over een depressie. Er wordt nog te makkelijk gedacht dat het
je eigen schuld is. Dat je gewoon even moet doorzetten en dat het dan wel
overgaat.'

Bijzonder aan het emotionele relaas van Qmusic-dj Bouwman is dat hij zich erover
uitspreekt op het moment dat hij midden in zijn depressie zit. Vlogger Bibi
Breijman deed begin dit jaar iets soortgelijks. Aan haar 213 duizend volgers
liet ze eind vorig jaar weten 'helemaal de weg kwijt te zijn'. Ook Breijman liet
haar tranen openlijk vloeien.

Volgens gedragswetenschapper Dian de Vries, verbonden aan de Universiteit
Utrecht, is dit een positieve ontwikkeling. Vooral voor jongeren die worstelen
met hun zelfbeeld. 'Jongeren zijn bezig te ontdekken wie ze zijn en welke normen
daarbij horen: wat is normaal en hoe hoor ik mij te voelen?' Uit onderzoek van
De Vries blijkt dat de overwegend positieve voorstelling die mensen online
schetsen over hun levens een negatief effect heeft op jongeren, die hierdoor
minder tevreden zijn met zichzelf. 'Influencers en bekendheden hebben een
voortrekkersrol in het tonen van hun kwetsbaarheid', aldus De Vries. 'Ze kunnen
laten zien dat het normaal is om je soms ongelukkig te voelen.'

Voor de 25-jarige Linsey Jepma voelt de openhartigheid van dj Stephan Bouwman
als een bron van herkenning. Zelf schreef ze eind vorig jaar een blog over haar
depressie, die ze deelde met haar vrienden en collega's. 'Het is zoals deze dj
het zegt: je voelt je zo eenzaam in een wereld vol mensen', zegt Jepma. 'Op het
moment dat je dat naar buiten brengt, voelt het als een ontlading. Je hoeft niet
meer met een geheim te leven.'

De woorden van Stephan Bouwman zijn op sociale media onthaald met een enorme
hoeveelheid steunbetuigingen waarin vooral de woorden 'respect' en 'erg dapper'
doorklinken. 'Jeetje', schrijft Bouwman op Instagram. 'Bedankt voor alle lieve
berichten, alle steun en alle liefde!' Hij deelt een lachende foto van zichzelf
bij The Voice of Holland, waar hij als kandidaat aan mee deed. 'Weet dat de
glimlach op deze foto oprecht is.'

Is het verstandig om door te werken als je depressief bent? Marcus Huibers,
depressie-expert aan de Vrije Universiteit, licht toe.

Kun je doorwerken met een depressie?

'Alleen bij beginnende of matige depressie. Bij een langdurige en ernstige
depressie kom je tot stilstand. Dan wil je het liefst in bed liggen met de
dekens over je hoofd. Naar de wc gaan is dan al een hele inspanning - laat staan
dat je kunt werken.'

Is het verstandig om door te werken als de depressie dat toelaat?

'Dat hangt van het motief af en het soort werk. Stressvol werk kan de depressie
verergeren. Als je blijft werken uit schaamte voor je depressie of uit
schuldgevoel naar je collega's of werkgever toe dan zal het werk je almaar
verder uitputten. Dat is echt onverstandig. Als het werk een rol speelt bij het
ontstaan van de depressie, is doorwerken ook niet handig. Aan de andere kant is
het belangrijk om bezig te blijven, niet geïsoleerd te raken en een dagritme te
hebben. Het is dus best een ingewikkelde puzzel.'

Het is dus heel goed mogelijk dat een aantal van mijn collega's depressief is?

'Zeker. Milde depressies kunnen vanzelf overgaan, zeker als het de eerste
episode is die iemand doormaakt. Bij zo'n eerste keer duurt het een tijdje
voordat je de symptomen bij jezelf herkent en accepteert dat je ziek bent. Met
een griepje meld je je makkelijker ziek dan met een depressie. Dus die collega's
blijven een tijdje gewoon doorgaan. Maar nogmaals: bij een langdurige, ernstige
depressie is werken vaak onmogelijk. Dan is het energieverlies zo groot en zijn
de negatieve gedachten zo overheersend dat werken geen optie is. Daar komt bij
dat een van de criteria om de diagnose depressie te krijgen is dat de
stemmingsproblemen je dagelijks functioneren belemmeren.'

Hoe zit dat bij een dysthyme stoornis: een relatief milde depressie die
jarenlang kan aanhouden?

'Deze patiënten hebben minder moeite om aan de slag te blijven, omdat de
symptomen minder intens zijn en het dagelijks functioneren minder belemmerd
wordt. Wat niet betekent dat een dysthyme stoornis minder ernstig is, het is een
taaie aandoening en vaak lastig te behandelen.'

Werken speelt wel een belangrijke rol bij het herstel van een depressie?

'Absoluut. Werkhervatting is deel van het herstel. Daarmee pak je de draad van
het leven weer op en krijgt je bestaan weer structuur - ook al begin je met een
paar uur per week. Zonder structuur is herstel van een depressie onmogelijk.'

Er wordt nog te makkelijk gedacht dat een depressie je eigen schuld is




Bekijk de oorspronkelijke pagina:

LOAD-DATE: 1 March 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              133 of 170 DOCUMENTS



                                 de Volkskrant

                           28 februari 2018 woensdag

Plots ontwaakt de kracht van het fatsoen

BYLINE: PAUL KRUGMAN

SECTION: Opinie en Debat; Blz. 23

LENGTH: 849 woorden


Verenigde Staten


Misschien zitten de VS in een belangrijke transitie, waarvan protestbewegingen
het voorteken zijn.

Er gebeurt iets grappigs in Amerika: een krachtige opwelling van fatsoen.
Plotseling lijkt het alsof de slechtsten overtuiging missen terwijl de besten
een gepassioneerde intensiteit bezitten. We weten nog niet of dit zich vertaalt
in politieke verandering. Maar misschien zitten we middenin een belangrijke
transitie.



Je kunt de abrupte afslag richting fatosenlijkheid zien in de opkomst van de
MeToo-beweging. Binnen een paar maanden begon ogenschijnlijk onveranderlijke
grond toch te bewegen en kregen machtige seksuele roofdieren te maken met
consequenties die hun carrières beëindigden.

Je kunt het ook zien in de reacties op bloedbad op de Parkland School. Tot nu
toe zie je niet de gebruikelijke reactie op massale moordpartijen - een dag of
twee nieuws, dan een collectief schouderophalen van de politieke klasse en de
terugkeer naar de normale buiging voor de wapenlobby. Maar dit verhaal blijft
topnieuws en de politieke of bedrijfsmatige associatie met de NRA ziet er steeds
giftiger uit.

En je ziet het ook in de stembus, waar hard-rechtse politici in Republikeinse
districten steeds vaker worden verslagen door het toegenomen activisme van
gewone burgers.

Dit is wat niemand, en zeker niet de kaste der politieke commentatoren,
verwachtte.

Na de verkiezingen van 2016 leken velen in de nieuwsmedia bereid om te
accepteren dat trumpisme het echte Amerika vertegenwoordigde, hoewel Clinton
meer stemmen kreeg en zeker ook de verkiezingen had gewonnen zonder de Grote
Sneer - de geringschattende toon van veel journalisten en commentatoren. Zelfs
grote anti-Trumpdemonstraties vlak na de inauguratie leken de conventionele
wijsheid niet aan te tasten. Maar misschien waren de pink pussy hats wel het
begin van echte sociale en politieke verandering.

Dat werkt zo: als mensen de status quo als onveranderbaar zien, neigen ze naar
passiviteit, zelfs als ze zelf ontevreden zijn. Sterker nog: ze kunnen zelfs
onwillig zijn om hun ontevredenheid te laten blijken, of om deze zelf helemaal
toe te geven. Maar als ze zien dat anderen publiekelijk een standpunt innemen,
groeit hun vertrouwen in hun eigen afwijkende mening en zijn ze eerder bereid
ook actie te ondernemen. En door deze acties zullen ze soortgelijke reacties
veroorzaken bij anderen - een soort kettingreactie dus.

Zulke fenomenen verklaren hoe grote politieke omwentelingen zich plotseling
kunnen voordoen, ogenschijnlijk uit het niets. Voorbeelden zijn de revoluties
die in 1848 door Europa raasden, de plotselingen instorting van het communisme
in 1989, en de Arabische Lente van 2011.

Maar niets zegt dat zulke kettingreacties positief hoeven te zijn, wat hun
motivatie of hun doelen betreft. De periode 2016-17 was een soort van
'alt-right'-lente - voorjaar voor fascisten? - waarin aanhangers van de witte-
suprematiegedachte en antisemieten de wind in de rug voelden, niet alleen door
de verkiezing van Trump maar ook door bewijzen dat er meer mensen waren die er
zo over dachten dan tevoren was beseft, zowel in de Verenigde Staten als in
Europa.

Trouwens, 1848 toont aan dat historische keerpunten ook weleens minder
doorslaggevend blijken te zijn.

Toch vind ik de toenemende verontwaardiging in de VS op dit moment erg
bemoedigend. En ja, ik denk dat het één ontwikkeling is. De MeToo-beweging, de
weigering om schouderophalend aan het Parkland-bloedbad voorbij te gaan, het
nieuwe politieke activisme van boze burgers (onder wie veel vrouwen) - ze komen
allemaal voort uit dezelfde perceptie: dat het niet alleen over ideologie gaat,
maar dat er te veel macht is geconcentreerd in handen van mannen die simpelweg
slechte mensen zijn.

Bewijsstuk A hiervoor is natuurlijk de tweeter-in-chief.

Wat me opvalt aan de tegenreactie is niet zozeer de laaghartigheid als wel de
tamheid. Trumps antwoord op Parkland - 'Laten we de onderwijzers bewapenen!' -
was niet zomaar stom, maar laf, een poging tot ontwijking. Of kijk hoe de
Republikeinse Partij in Missouri antwoordde op de aanklacht van gouverneur Eric
Greitens, die wordt beschuldigd van chantage van zijn minnares met naaktfoto's.
Ze gaven de schuld aan... George Soros. Ik verzin dit niet.

Of luister naar de steeds wildere toespraken van rechtse verlichte geesten zoals
Wayne LaPierre van de NRA. Ze doen niet eens meer hun best hun zaak met
argumenten te staven, maar steken tirades af over socialisten die hun vrijheid
willen wegnemen. Beangstigend, maar ook een beetje zeurderig. Zo klinken mensen
die een debat aan het verliezen zijn.

Natuurlijk: er is geen garantie dat de krachten van het fatsoen zullen
overwinnen. Het Amerikaanse verkiezingsstelsel werkt de facto ten gunste van de
Republikeinen, dus de Democraten zullen een meerderheid van iets van 7 procent
van de stemmen nodig hebben om het Witte Huis te veroveren. Maar we zien een
echte opstand, en er is goede reden om te hopen dat er verandering aankomt.

© The New York Times

Paul Krugman is econoom en columnist van The New York Times.




Bekijk de oorspronkelijke pagina:

LOAD-DATE: 27 February 2018

LANGUAGE: DUTCH; NEDERLANDS

GRAPHIC: Andrew Pollack, vader van een slachtoffer van het bloedbad op de
Parkland School, in het Witte Huis: 'Hoeveel kinderen moeten er nog worden
neergeschoten? Ik zal niet rusten tot we er iets aan doen.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              134 of 170 DOCUMENTS



                                 de Volkskrant

                            27 februari 2018 dinsdag

'Domme' burger blijkt competent

BYLINE: ERIC HENDRIKS IS ALS SOCIOLOOG VERBONDEN AAN PEKING UNIVERSITY.

SECTION: Opinie en Debat; Blz. 22

LENGTH: 860 woorden



HIGHLIGHT: directe democratie


Als Chinezen democratie bespreken, echoën ze meestal de staatspropaganda: China
is te groot en zijn plattelandsbevolking te dom en onopgeleid voor nationale
verkiezingen. Helemaal gek is dat idee niet: een abrupte invoering van nationale
verkiezingen zou inderdaad onverstandig zijn, gezien het lage opleidingsniveau,
de zwakke journalistiek en het ontbreken van een burgerschapstraditie.



Nu doet de partijstaat er ook alles aan om dat zo te houden. De propaganda,
censuur en intransparantie zorgen ervoor dat mensen zich niet kunnen ontwikkelen
tot geïnformeerde, mondige burgers. Ondertussen trekt Xi, die de grondwet
wijzigt om na twee termijnen aan te blijven als hoogste leider, steeds meer
macht naar zich toe. Met zo'n geweldig leider en zo'n zorgzame Communistische
Partij heeft toch zeker niemand behoefte aan inspraak of discussie?

Hoe anders is Nederland! Onze instituten zijn transparant, onze burgers mondig
en onze publieke discussies scherp. Qua onderwijs spelen we mee op het hoogste
niveau. Ons land is klein. We hebben een lange traditie van egalitarisme en
vrijzinnigheid. Het Pew Research Center toont dat Nederland een van de landen in
de wereld is waar men de nieuwsvoorziening het meest vertrouwt. Wellicht worden
we daadwerkelijk goed geïnformeerd?

Toch bevindt zich in de Nederlandse bestuurscultuur een vreemde demofobie. Het
volk zou referenda niet aankunnen. Referenda moesten worden afgeschaft en wel
météén. Het satirische nieuwsblog De Speld vermeldt dat D66 van mening veranderd
is over referenda, omdat gewone Nederlanders 'bij nader inzien tyfusdom blijken
te zijn'. Het grappige is natuurlijk dat D66 en de regering er stiekem echt zo
over denken.

Tegenover de directe democratie van referenda plaatst men het ideaal van de
'pure' representatieve democratie, maar de laatste is eigenlijk ontstaan als
noodmiddel. Het oorspronkelijke democratische ideaal was directe participatie.
In het democratische Athene waren weliswaar de meeste inwoners geen burgers,
maar die toch substantiële groep van burgers nam wel direct deel aan het
stadsbestuur. Vroegmoderne natiestaten, zoals de VS aan het einde van de 18de
eeuw, waren echter te groot voor zo'n Atheense democratie op nationaal niveau.

Men moest met vertegenwoordigers werken. Maar het huidige Nederland - klein,
relatief hoogopgeleid en uitgerust met snelle, goedkope media - kan juist wel
weer elementen van directe democratie invoeren.

Niet alleen referenda, maar ook de lokale politiek brengt de burger dichterbij
en maakt de democratie zo 'directer'. Helaas wordt het lokale engagement al
decennia ondermijnd door gemeentelijke herindelingen. Het aantal gemeenten is
gedaald van 994 in 1960 en 537 in 2000 tot de huidige 388. Er zijn grote,
onthechte eenheden ontstaan. Toen ik in Abcoude opgroeide, stond er een mooi
gemeentehuisje in het dorpscentrum, maar in 2011 ging Abcoude op in de
mega-gemeente Ronde Venen. Nu moet je een uur door de polder met een bus om bij
het gemeentehuis in Mijdrecht te komen. Een mijl op zeven.

Je bent minder geneigd je te engageren, bijvoorbeeld als parttime raadslid, voor
een eenheid waar je je niet verbonden mee voelt. En er zijn wel Abcoudenaren,
maar geen Ronde Venenaren. Zo wordt het bestuur op afstand geplaatst, zowel
ruimtelijk als gevoelsmatig.

Over afstand gesproken: op het moment dat ik dit schrijf, zit ik samen met een
Australische vriend in een dorpje op het Chinese platteland, nabij de grens met
Myanmar. We vieren Chinees Nieuwjaar op de boerderij van een gezamenlijke
Chinese vriend. De dorpsbewoners, die tot de Dai minderheid behoren, zijn arm en
laagopgeleid. De meesten zijn nog nooit buiten de provincie Yunnan geweest, laat
staan in Beijing. Alleen de jongeren spreken 'algemeen beschaafd Chinees'
(Mandarijn); de voertaal is Dai.

Het moge duidelijk zijn: dit zijn precies het soort simpele mensen waar de
Chinese partijstaat naar verwijst om zijn autoritarisme te legitimeren. De
dorpsbewoners staan op de grootst mogelijke afstand van ieder bestuur, worden
nooit ergens bij betrokken en nergens over geïnformeerd. Ze gelden namelijk als
'tyfusdom'.

Toch werd hun vermogen tot zelfbestuur onlangs op de proef gesteld. In 2016
verwoestte een zware aardbeving het dorp. De verzekering keerde een klein
geldbedrag uit, maar verder stond het dorp er alleen voor. Door te zwoegen,
samen te werken en dieren te verkopen, wisten de bewoners het dorp binnen een
jaar te herbouwen - en in betere staat. Bijna iedere familie woont nu in een
groot huis met twee verdiepingen.

Als mensen nergens bij betrokken worden, op afstand worden gehouden, werkt dat
domheid en passiviteit in de hand. Maar als burgers daarentegen hun lot in eigen
hand mogen en moeten nemen, zijn ze soms verrassend competent. De vraag behoort
daarom niet te zijn óf we nieuwe vormen van directe democratie en lokaal
zelfbestuur moeten invoeren, maar hóé we dat gaan doen.

De Haagse hooghartigheid omtrent referenda doet denken aan de omgang met 'domme'
burgers door de Chinese partijstaat.

Als mensen nergens bij betrokken worden, op afstand worden gehouden, werkt dat
domheid en passiviteit in de hand




Bekijk de oorspronkelijke pagina:

LOAD-DATE: 26 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              135 of 170 DOCUMENTS



                                 de Volkskrant

                            27 februari 2018 dinsdag

Mies stapte je huiskamer in

BYLINE: PAUL ONKENHOUT

SECTION: Ten Eerste; Blz. 3, 4, 5

LENGTH: 1299 woorden



HIGHLIGHT: Het woord 'lief' werd door haar en over haar het meest gebezigd. Mies
Bouwman, keizerin van de beeldbuis, was vanaf de jaren zestig een warm bad voor
miljoenen televisiekijkers.


Postuum: Mies Bouwman (1929-2018)


De vrolijke keizerin van de Nederlandse televisie, de charismatische Amsterdamse
die het medium een ongekende impuls gaf en wier levenslust en energie van het
scherm afspatte, Mies, stond vorig jaar de krant een interview toe. Het werd een
prachtig, maar droevig gesprek.

Voor wie haar, lang geleden, onvermoeibaar had zien bruisen in Eén van de acht,
de grote spelshow waarmee ze eind jaren zestig alle Nederlandse gezinnen naar
zich toe lokte, was het even slikken. Mies Bouwman was 87 jaar en keek terug op
haar leven.



Opnieuw bleek hoe verwoestend de dood voor haar was geweest van haar man, Leen
Timp. Hij overleed in 2013. Zestig jaar lang waren ze samen. Ze kregen vier
kinderen.

Over het alleen zijn zei ze: 'Nou, het is een beetje gruwelijk, vind ik. Zo van:
het einde nadert. Dus ik heb nu de televisie maar de hele dag aan staan, dan is
er geluid. Slaat ook nergens op, maar dat is mijn remedie tegen de stilte.'

Gelukkig was er veel meer dan dat: 'Verder heb ik ongelooflijk veel aanloop van
de kinderen, kleinkinderen, van vrienden. Het is vaak te veel, maar erg lief.
Een warm bad van liefde en genegenheid. Dat klinkt een beetje hysterisch, maar
het is wel zo. Ze zijn er, ze vergeten me niet.'

Het is onmogelijk om Mies Bouwman een warm bad van liefde en genegenheid te
misgunnen en onmogelijk om haar te vergeten. Daarvoor was haar loopbaan te lang
en haar oeuvre als tv-maakster te omvangrijk. Met het gemak van een natuurtalent
bewoog ze zich vrolijk tussen uitersten; tussen nieuws en amusement en tussen
satire en spelshows.

Ook de bewondering die haar ten deel viel was uiteenlopend. Ze is in haar leven
zowel bijna goddelijk als bijna duivels verklaard, zei een goede vriend over
haar, cabaretier Freek de Jonge. Deels had dat te maken met haar linkse imago.
De Vara, jarenlang haar werkgever, was in die jaren niet bij iedereen geliefd.

De publiekslieveling van Open Het Dorp, een sensationele, 23 uur durende
inzamelingsactie uit 1962, schoof later aan bij het team van Zo is het toevallig
ook nog eens een keer. De goedlachse presentator zette in het geruchtmakende
satirische programma van de Vara iedereen op het verkeerde been. Dit was een
andere Mies Bouwman.

Onze Vader

Na de sketch die later Beeldreligie werd genoemd, met onder meer een persiflage
op het Onze Vader, werd Bouwman massaal bedreigd. Ook in dat opzicht schreef ze
televisiegeschiedenis. Noodgedwongen stopte ze met het programma; niet omdat ze
zelf bang was, maar vanwege aanwijzingen dat er plannen waren om haar oudste
kind te ontvoeren.

Ze kreeg een dreigbrief met de plattegrond van haar huis, met de kamers van de
kinderen. De kinderen gingen onder politiebewaking naar school. Het maakte diepe
indruk. Uit het interview in de Volkskrant: 'Daarna ben ik gestopt. Ja,
natuurlijk. Het slaat nergens op dat soort risico's te nemen, het moet wel
aardig blijven allemaal. Oh god, als ik er nu aan denk, krijg ik er haast weer
de koude rillingen van.'

In de talkshow Mies en Scène maakte ze in 1965 een overtuigende comeback en ging
ze onbevreesd de concurrentie aan met die andere grote mediapersoonlijkheid uit
die jaren, Willem Duys, de presentator van Voor de vuist weg. Het presenteren
leek haar makkelijk af te gaan.

Haar natuurlijke souplesse was fenomenaal. Als ze presenteerde, stapte ze de
huiskamer van de kijkers binnen. Ze werd Mies, de vriendin die geen achternaam
meer nodig had. Van zenuwen had ze geen last. 'Je moest me alleen een uur voor
de uitzending niet meer lastigvallen.'

Om zichzelf op te peppen nam ze, zei ze in Het Parool, vlak voor de show 'een
stukje Kips leverworst en een rum-cola'. Later verruilde ze de rum-cola voor een
wijntje, vanwege 'het boeren'. Mies Bouwman was óók een vrouw die dit soort
bekentenissen probleemloos deed.

Tv-maken was decennialang haar leven. In de Volkskrant: 'Ik vond alleen de
opkomst altijd eng, maar daarna voelde ik me als een vis in het water. Je
reageerde gewoon op wat er gebeurde. Ik herinner me nog dat de weerman opeens
niet kwam opdagen omdat hij ziek was en dan zei ik tegen de kijkers: 'Eens even
kijken hoe het weer is.' Dan deed ik de buitendeur open die vlakbij was en zei:
't Is mooi!' En dan gingen we door.'

Je reageerde gewoon op wat er gebeurde - beter had ze haar talent niet onder
woorden kunnen brengen. Het was nergens beter te zien dan in de eerste grote
spelshow op de Nederlandse televisie, Eén van de acht dat ze van 1969 tot 1973
presenteerde; zonder autocue, zoals ze later opvolgers en opvolgsters vaak zou
inpeperen, en met een aanstekelijke spontaniteit.

Het waren, voor televisiekijkers, overzichtelijke tijden, met slechts twee
netten en omroepen met een religieuze of politieke signatuur die in eerste
instantie hun eigen achterban bedienden. Bouwman was in een verzuilde
samenleving de magneet die iederéén aantrok, links en rechts, gelovig en
niet-gelovig en jong en oud.

Koelkast!

Ook vanwege de overdaad van de prijzen (een wasmachine! een koelkast!) werd Een
van de acht een krachtig en beklijvend symbool. Nederland was herrezen en keek
op zaterdagavond massaal âˆ' acht tot negen miljoen mensen, op een bevolking van
dertien miljoen - naar de presentator, de acht bloednerveuze quizkandidaten, de
liedjes en de sketches.

De spelshow was grotendeels door Bouwman zelf bedacht, nadat Vara-medewerker
Theo Uittenbogaard een ruw voorstel voor het programma had gedaan. Nadrukkelijk
bemoeide ze zich ook inhoudelijk met het programma. Voor een presentator was dat
een noviteit. De lijn tussen Mies Bouwman en bijvoorbeeld Sonja Barend, Willem
Ruis, Linda de Mol en Matthijs van Nieuwkerk is daardoor kaarsrecht. Allemaal
zijn ze schatplichtig aan haar.

Bij alle facetten van het programma had ze een stem. Ze hielp mee bij de
selectie van de kandidaten en kocht zelf de cadeaus voor op de lopende band. Dat
deed ze bij de Bijenkorf in Amsterdam, op maandagochtend als de winkel gesloten
was. Legendarisch was haar opkomst, het 'Lieve, lieve mensen' met die
onweerstaanbare lach. Het 'licht uit, spot aan' voor de kandidaat in dé stoel
werd een gevleugelde kreet.

De zogenaamde lopende band was voor de miljoenen kijkers het eindstation van een
avontuurlijke zaterdagavond. De winnaars kregen cadeaus te zien en moesten, als
de band werd stopgezet, zeggen wat ze hadden gezien om ze te winnen. (Nederland
massaal: 'Doos met een vraagteken!'). Onvergetelijk was de scène met de lopende
band in 1971 toen mevrouw Van Dooren, een moeder van dertien kinderen, bijna
alle artikelen bleek te hebben onthouden.

En zo was Mies Bouwman betrokken bij talloze momenten die de tv-geschiedenis
kleur hebben gegeven, ook in de jaren tachtig en negentig toen ze excelleerde in
programma's als Mies en In de hoofdrol. Nadien bleef ze, buiten beeld, haar
mening geven over televisiemaken, kritisch, onafhankelijk en met professionele
inzichten - en zonder het verleden te verheerlijken.

Om de roem was het haar nooit te doen, integendeel. Haar 'heiligverklaring' na
de inzamelactie Open Het Dorp verbijsterde haar. 'Daar word je bloednerveus van.
Ik mocht eigenlijk niks meer. Mensen keken je aan in adoratie en vonden je
gewéldig. Een normaal woord kwam er niet meer uit. Dat is even aardig, maar na
een paar weken denk je toch: kom, we gaan door met het normale leven.'

Het was Mies Bouwman ten voeten uit. 'Verschrikkelijk positief ingesteld',
noemde ze zichzelf vorig jaar, enigszins misprijzend, maar het waren juist haar
optimisme en vrolijkheid die haar loopbaan zo veel kleur hebben gegeven. Het is
mooi geweest, zei ze ook. Mooi, dat was het zeker.

Ik vond alleen de opkomst altijd eng, maar daarna voelde ik me als een vis in
het water

Je moest me een uur voor de uitzending niet meer lastigvallen




Bekijk de oorspronkelijke pagina: , , , ,

LOAD-DATE: 26 February 2018

LANGUAGE: DUTCH; NEDERLANDS

GRAPHIC: Liefdadigheid: Open het dorp, 26 en 27 november 1962, was een 23 uur
durende liefdadigheidsactie om geld in te zamelen voor Het Dorp, een nieuwe
gehandicaptenvoorziening in Arnhem. Tijdens de avond werd een destijds
onvoorstelbare 16,4 miljoen gulden opgehaald.
Sinterklaas: Mies Bouwman was gedurende 25 jaar de vrouw die de intocht van
Sinterklaas versloeg. Hier in 1978.
Satire: Zo is het toevallig ook nog eens een keer. Gebaseerd op That was the
week that was. Mies (hier in 1963) staakte haar medewerking na dreigementen na
de uitzending van 4 januari 1964.
Lopende band: Een van de acht. De maandelijkse spelshow (1969-1973) trok
geregeld negen miljoen kijkers. Bekend geworden door de gewone Nederlanders als
kandidaten, wereldsterren en de finale met lopende band.
Zitmeubel: Mies en scè ne. Talkshow. Het antwoord van de Vara op Voor de vuist
weg van de Avro. Hoogtepunt: tien lastige vragen voor een bekende Nederlander
(hier Toon Hermans in 1968), in een opmerkelijk zitmeubel.
Talkshow: In de hoofdrol. Talkshow met een gast in de hoofdrol (hier Joseph Luns
in 1986), gebaseerd op het Amerikaanse This is your life. Na de zesde aflevering
van seizoen 92/93 maakte Mies abrupt een einde aan haar televisiecarrière.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              136 of 170 DOCUMENTS



                                 de Volkskrant

                            26 februari 2018 maandag

Eerbiedig nippen van het hofleven

BYLINE: WIL THIJSSEN

SECTION: Ten Eerste; Blz. 3

LENGTH: 855 woorden



HIGHLIGHT: Toen het nog een koninklijk paleis was, was Soestdijk natuurlijk niet
toegankelijk voor de gewone burger. Maar nu het een nieuwe toekomst tegemoet
gaat, kan iedereen er een kijkje nemen.


REPORTAGE Kijkje in de tuin van Soestdijk


'We hebben de tandem van Juliana en Bernhard teruggevonden! Vorige maand pas. Je
weet wel, van die foto uit 1937, waarop het pas verloofde stel rondfietst. Hij
staat bij een fietsenmaker in Baarn.'

Hier, langs de bosrijke Watertorenlaan achter Paleis Soestdijk, in het glazen
huisje dat er ooit werd neergezet om een antieke auto van wijlen prins Bernhard
te exposeren, wil Floris de Gelder de tandem graag neerzetten. 'Zo mooi, hoe het
winterzonlicht door het glas valt.'



De Gelder is de nieuwe directeur van Paleis Soestdijk. Twee maanden geleden nam
zijn innovatiebedrijf Made By Holland, een dochter van de MeyerBergman Erfgoed
Groep, het monumentale paleis over van de Rijksgebouwendienst. In fases wil hij
het landgoed openstellen voor publiek: 'Dit is van ons allemaal, dus we moeten
er allemaal van kunnen genieten.'

Tijdelijk is er al iets bijzonders te zien. De rondleiding voert langs de grote
vijver, het Engelse Bos van koningin Emma en het chaletje dat koningin
Wilhelmina op 12-jarige leeftijd als speelhuis van haar ouders kreeg, via een
houten boogbrug naar een eiland op het landgoed. Daar, aan de rand van het bos
ligt aan het oog onttrokken het sportpark waar koningin Juliana met haar
vriendinnen tenniste.

Een houten deur in de omheining van een aarden wal en rode baksteen biedt
toegang tot dit privéterrein, dat aan Juliana en Bernhard werd geschonken bij
hun verloving. Het bevroren, randloze zwembad glinstert als een doffe spiegel.
Ernaast staat een olifant van anderhalve meter hoog die Bernhard 'ooit van
iemand' kreeg en wiens slurf als fontein had moeten dienen. Erachter ligt een
verweesde tennisbaan die schreeuwt om onderhoud. Daar weer achter staat een
idyllisch huisje aan de bosrand.

Zoals ook Wilhelmina's Zwitsers chaletje een poppenhuis is van
grotemensenformaat, zo is het speelhuis dat Juliana's vier dochters kregen een
echt buitenhuisje waarvan alles een slagje te klein lijkt. In het betegelde
keukentje zit een klein stenen aanrechtje, ernaast staat een emaillen fornuisje
van Etna uit de jaren dertig van de vorige eeuw. Het toilet lijkt iets
gekrompen, de douche hangt laag en aan het smalle, hoge schoorsteentje hangt een
koperen bel waarmee de meisjes indien nodig alarm konden slaan.

Gegraveerde letters in een ingemetselde plaquette zeggen dat dit huis voor de
geboorte van Beatrix in 1939 werd geschonken door 'de bevolking van de
Nederlandse West-Indische eilanden'. Het speelhuis, aangemerkt als
rijksmonument, kreeg de naam Ixenita, een samentrekking van Beatrix, Irene,
Margriet en Christina. Het stond vroeger vol Hindelooper meubilair, ook allemaal
kleiner dan normaal, vertelt rondleidster Marjo Koelemij.

Hoofdattractie van dit besloten recreatiegebied is het halfronde, glazen,
vrolijk geel geverfde sportpaviljoen waarvan de stijl ook heel typerend is voor
begin vorige eeuw. Net als het speelhuis werd het in 1937 ontworpen door
architect Jan de Bie Leuveling Tjeenk. Zoals veel bouw- en kunstwerken op dit
landgoed blijkt ook het sportpark een geschenk van de Nederlandse bevolking - in
dit geval de schooljeugd.

Binnen, voor de stenen haard, staan houten designmeubels - 'voor die tijd heel
erg modern' - in dezelfde knalgele kleur als de buitenmuur, met houten wielen en
oranjebruine kussens. Ernaast is een sauna gebouwd.

De achttienhoofdige groep, van wie ieder 13,50 euro heeft betaald voor een
rondleiding door paleis en tuin, pikt het sportpark onder leiding van de gids
graag mee. De openstelling van het sportpark is vooralsnog een experiment - in
principe gaat het na de krokusvakantie alweer dicht, zegt directeur De Gelder.
'We gaan kijken of er belangstelling voor is. En we willen dat de mensen
meedenken over de mogelijke bestemming ervan.'

Zo opende hij vorige maand tijdelijk de filmzaal in het paleis - een
'megasucces. We werden helemaal platgebeld. Vrijwel alle rondleidingen waren
uitverkocht.'

Het landgoed van Paleis Soestdijk is een mooie brok geschiedenis, maar ook
extreem onderhoudsgevoelig, zegt De Gelder, dus bezoekers zijn nodig om dat te
betalen. Ook de 150 hectare bos van koningin Emma wil hij gaan openstellen voor
bezoekers, net als de intendantswoning en de 'prachtige' Koninklijke Stallen aan
de overzijde van de Amsterdamsestraatweg.

Dit en komend jaar zijn een proefperiode, zegt de directeur. Oud-medewerkers van
het Paleis - zo'n veertig lakeien, telefonistes en leden van de huishoudelijke
staf - kregen eind vorige week de primeur om het Sportpark te komen bekijken.
'Het was leuk, ook vanwege het reünie-achtige karakter.'

Nog twee jaar zal Made By Holland bezig zijn met bouwvergunningen,
bestemmingsplannen en experimenten, waarbij omwonenden zo veel mogelijk worden
betrokken. 'Tot eind 2019 is het paleis open voor het publiek. In 2020 gaan we
het restaureren', zegt de directeur. Over vijf jaar is het landgoed de
expositieruimte annex hotel, waarvoor het aan de MeyerBergman Groep is verkocht.
'Dan moeten alle plekken en gebouwen hier, die samen iets zeggen over de
geschiedenis van Nederland, open en toegankelijk zijn voor iedereen.'




Bekijk de oorspronkelijke pagina:

LOAD-DATE: 25 February 2018

LANGUAGE: DUTCH; NEDERLANDS

GRAPHIC: Op het landgoed van Soestdijk, met de klok mee: brug naar het
sportpark, sportpaviljoen, zwembad en prinsessenhuisje 'Ixenita'.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              137 of 170 DOCUMENTS



                                 de Volkskrant

                            26 februari 2018 maandag

Onder de kuif

BYLINE: ALEXANDER KLÖPPING

SECTION: V Opening; Blz. 4, 5

LENGTH: 2355 woorden



HIGHLIGHT: Tv-maker Arjen Lubach ( 38 ) doet geen interviews meer, want hij
heeft niets nieuws te vertellen. Voor zijn vriend Alexander Klöpping maakt hij
een uitzondering. Dan blijkt er nog genoeg te onthullen.


Media | Interview Arjen Lubach

In een ver verleden, toen ik nog broodschrijver was bij een nieuwssite voor
zakenmannen, werkte Arjen Lubach als filmpjesmaker bij een zustersite: Buro
Renkema. Na een paar jaar scheidden onze wegen, maar bleven we elkaar zo af en
toe zien om iets te eten, drinken of een nieuwe drone uit te proberen. Op een
dag, tijdens een lunch aan de Noordermarkt in Amsterdam, vertelde hij dat hij
een televisieprogramma zou gaan maken. Dat hem dat een paar jaar later een
Televizierring zou opleveren, wist ik niet. Dat hij zou stoppen met interviews
geven ook niet.

'Ik geloof niet dat ik een interviewer iets te vertellen heb dat hij nog niet
weet', zei hij laatst. Ik was het daar niet mee eens. Want ik wist dat de
producent van Zondag met Lubach getrouwd is met de nieuwe minister van
Binnenlandse Zaken, ik wist van het gerucht dat hij ooit een wereldhit heeft
gemaakt maar daar niks voor heeft gekregen, plus: Lubach vertelde me en passant
dat hij eind dit jaar solo het theater ingaat. 'Mag ik het eens proberen?',
vroeg ik. 'Wat?', vroeg hij. 'Jou interviewen.' Hij moest lachen en stemde toe:
'Oké. En als het interessant genoeg wordt, dan zet je het maar in de krant.'

Arjen, je hebt een Televizierring, hitsingle en literaire prijs op je
nachtkastje liggen. Ga je het theater in omdat je alleen in die hoek nog geen
prijs hebt binnengeharkt?


'Haha, ja. Daarnaast ben ik ook aan het trainen voor een shorttrackcarrière. Dat
zag ik laatst op tv en dat vond ik ook wel geinig.'

Maar serieus, het is niet alsof je niets te doen hebt. Waarom doe je jezelf dit
ook nog aan?

'Tijdens de opnamen van Zondag met Lubach vind ik de interactie met de zaal nog
steeds leuk. Ik heb twaalf jaar in kleine theaters gestaan met deels
geïmproviseerde shows. De kick die dat oplevert, is een andere dan die van een
geschreven grap waarover lang is nagedacht. Dat Zondag met Lubach zo goed
doordacht is, is geweldig, maar soms mis ik dat eerste. Bovendien: het heeft ook
iets uitdagends om te gast te zijn in andere theaters en steden in plaats van
publiek te ontvangen in een veilige omgeving als onze tv-studio.'

Wat voor soort voorstelling wordt het?

'Ik vind cabaret een verkeerd woord, want dan verwacht je sketches, afgewisseld
met een serieus liedje met wat mineurakkoorden en een paar keer een statige
stilte na een boos maatschappijkritisch zinnetje. Daar houd ik niet zo van. Het
wordt wel comedy, maar het verhaal wordt persoonlijker dan hoe mensen mij van
televisie kennen.'

Ben je niet bang dat mensen voor 'Zondag met Lubach live' naar het theater
komen?

'Dat kan. Als het goed is, is het alsnog leuk natuurlijk, maar één op één Zondag
met Lubach wordt het inderdaad niet. Dat is hyperactueel en beeldend. We bouwen
verhalen rond videomateriaal, speciaal voor die week gemaakte vormgeving en
vernuftig geknipte videofucks. 95 procent van wat je zondagavond op televisie
ziet, bestond de dinsdag ervoor nog niet. De theatershow wordt veel tijdlozer.
Bovendien past het deskje niet in mijn auto.'

Ik ga niet vragen 'wie zijn je voorbeelden?', maar welke comedian vind je echt
goed? Niet op tv, maar in het theater.

'Ehm. Eddie Izzard vind ik belachelijk goed. Hij staat zo los en ontspannen op
een podium en is daarbij ook nog eens heel slim en hilarisch. Maar ook
onbekendere namen zoals John Mulaney - stand-upcomedian en schrijver van
Saturday Night Live - of de jonge Bo Burnham, die bekend werd op YouTube en nu
op het podium staat met rare liedjes vol absurde teksten, vind ik interessant.'

Mede door Zondag met Lubach mogen we volgende maand naar de stembus voor een
referendum over de nieuwe Wet op de inlichtingen en veiligheidsdiensten (WIV).
Er viel mij iets op. Je zegt: 'Ik ben tegen referenda', maar het is vooral
dankzij jullie dat het referendum er überhaupt komt.

'Ik snap dat dat vreemd voelt. En dat is het ook wel. Ik zei in die uitzending:
'Ik ben ook tegen wapens, maar als er een baby verscheurd wordt door een
herdershond en er ligt een pistool, dan pak ik ook dat wapen op.' Die Sleepwet
is gewoon echt nog niet goed, het referendum was nog een valide democratisch
instrument, het initiatief lag er al, dus waarom niet?'

Het raadgevend referendum is afgelopen donderdag afgeschaft, daar ben jij dus
niet rouwig om, begrijp ik?

'Ik persoonlijk niet, nee.'

Dus het volk is te dom om mee te beslissen? Lekker elitair.

'Vóór een indirecte democratie zijn, is niet hetzelfde als 'het volk minachten'.
Ik zou mijzelf ook echt niet aan het roer zetten. Het gaat niet om elite versus
de massa, het gaat om het idee dat een groep gekozen volksvertegenwoordigers de
tijd en middelen krijgt om in openheid en controleerbaar beleid maken. En over
vier jaar is er een nieuwe groep baasjes die het mag proberen. Succes. Het lijkt
mij riskant kutwerk, maar als je denkt dat je voldoende steun krijgt en het kan:
ga je gang, wie je ook bent. Overigens is de manier waarop het referendum nu
wordt afgeschaft politiek erg onhandig te noemen, laat dat duidelijk zijn.'

Inhoudelijk is minister van Binnenlandse zaken, Kajsa Ollongren, het met je
eens. Zij pleit voor afschaffing van het referendum. Ollongren is getrouwd met
de producent van Zondag met Lubach, Irene van den Brekel.

'Dat klopt. Wat is je vraag?

Dat lijkt me een ongemakkelijke situatie.

'Dat snap ik wel. Het klinkt natuurlijk spannend. Ik moet wel lachen om
twitteraars die zich daar erg over opwinden. Die posten fotootjes van mij met
Irene en daarnaast dan Irene met haar echtgenote. Met van die rode
Paint-streepjes ertussen. En dan mensen die daaronder schrijven: 'wow goeie
research!', terwijl die foto gewoon in Het Parool heeft gestaan.'

Toch lastig. Behandel je D66 of Ollongren anders?

'Nee. Kijk, laat ik vooropstellen dat ik het zelf niet zo had uitgekozen, maar
het is nu eenmaal zo. Toen wij met Zondag met Lubach begonnen, was Ollongren nog
geen minister, nog niet eens wethouder zelfs. Haar politieke ambities staan
volledig los van wat wij doen. Ik heb haar al lang niet gesproken, voor zover ik
dat überhaupt deed. Onze redactie was, is en blijft volledig onafhankelijk.'

Dus jij ziet haar als een willekeurige minister en niet als vrouw van de
producent?

'Ja, dat gaat prima. Haar beweringen over Russisch nepnieuws en censuur hebben
we geroast, haar steun aan de liegende Halbe Zijlstra aangepakt en we hebben
heldere kritiek geleverd op de WIV, de wet die zij moet verdedigen. Het geheugen
van de trollen op Twitter is alleen nogal selectief.'

Maar is er redactioneel iets veranderd? Is er een ZML-'Ollongren-protocol'?

'We zijn er niet zo mee bezig. Behalve dat Irene bewust niet aanwezig is bij
vergaderingen, repetities en opnamen waarin we het over Ollongren hebben. Je
maakt toch andere grappen als iemands geliefde in de ruimte is. Trouwens, de
vriendin van onze uitvoerend producent werkt bij een manege, dat weerhoudt ons
er niet van grappen over paarden te maken.'

Toch is jullie invloed groot en kan een grappig stukje zomaar leiden tot een
referendum. Dan kun je niet meer zeggen 'het is allemaal maar satire wat we
doen'. Dan moet het kloppen. Doen jullie genoeg research?

'Wij doen grondig onderzoek, daar kun je vanuit gaan. We hechten er grote waarde
aan dat er geen feitelijke onjuistheden instaan, maar er is niet zoiets als een
onjuiste mening. Bovendien is het aan de kijker om ons al dan niet serieus te
nemen. Ik bedoel: als een cabaretier in een column zegt dat-ie om bepaalde
redenen vindt dat huisdieren ook naar school moeten, dan denk ik eerst zelf:
waarom zegt degene dat, waar haalt-ie het vandaan, wat vind ik ervan en waar kan
ik er meer over lezen?'

Je vindt dus eigenlijk dat jullie te serieus genomen worden?

'Soms wel. Er wordt mij elke week wel gevraagd waarom ik niet de politiek inga.
Dat begrijp ik niet, als ik ons programma terugkijk, zie ik vooral een clown met
een kuif en een mening.'

Wat vind je van het politieke klimaat?

'Nogal explosief. Voor je het weet ben je óf fascist óf je demoniseert. Dat komt
natuurlijk mede door een groep fanatieke online-opiniemakers. Als je twintig
jaar geleden die boosheid voelde, moest je in een partijkrantje op zoek naar een
bijeenkomst. En dan stond je in een zaaltje met twintig gelijkgestemden,
vervolgens besloot je een opinieartikel te sturen naar een tijdschrift, om
daarna twee weken te wachten op plaatsing. Nu zet je je computer aan en sta je
met je laarzen kniediep in een politieke loopgravenoorlog.'

Je vindt het geen vooruitgang.

'Mijn bezwaar is vooral het virale complotdenken van die uitersten. Het idee dat
er echt een groep machthebbers is die willens en wetens de 'gewone man'
onderdrukt. Er zijn natuurlijk genoeg incidenten en genoeg incapabele,
onbetrouwbare types, maar dat er echt een breed gedragen agenda ligt om ervoor
te zorgen dat het volk gekneveld en monddood blijft, dat is wat mij betreft een
paranoïde misverstand.'

Hoe komt het dat de meeste grappenmakers links zijn?

'Ik zou mezelf niet per se links noemen, wel progressief. Ik denk dat
creativiteit en progressiviteit verwant zijn, omdat ze beide te maken hebben met
verbeelding en je een wereld voorstellen die nog niet bestaat. Dat is ook wat
mijn werk is natuurlijk: iets scheppen dat er nog niet is. Ik ontkom er niet aan
die denkpatronen ook toe te passen op de wereld. In mijn ogen heeft de mensheid
het meeste baat bij degenen die vooruit willen.'

Je bent groot voorstander van de vrijheid van meningsuiting en een uitgesproken
atheïst. Deel je de zorgen van rechts, dat door de komst van vreemdelingen
daaraan zal worden geknaagd?

'Niet op die manier. Zoals ik al zei: ik wil vooruit. Ik zie de invloed van
indoctrinerende ideologieën ook als onwenselijk. Of het nu de islam of het
christendom is, iedereen die onder invloed van iets onbewijsbaars de vrijheid
van anderen wil inperken, moet wat mij betreft vreedzaam op andere gedachten
worden gebracht. En wie de wet overtreedt, moet worden berecht.'

Zitten de meeste schrijvers van Zondag met Lubach in dezelfde politieke hoek als
jij?

'Er werken mensen met allerlei opvattingen. Gelukkig. Zo voorkomen we dat we te
veel in één richting denken.'

Diederik Smit is een van jouw schrijvers. Hij noemt zichzelf conservatief
cabaretier, hij is christelijk en zit volgens mij midden in dat kringetje van
rechtse twitteraars als Wierd Duk en Annabel Nanninga.

'Ja. En overdag zit hij bij ons. Wat een heerlijk land he?'

Ja, maar niet meteen de eerste die ik aan jou zou linken.

'Nee, ik zelf ook niet. Ons eerste contact was een twitterfittie, jaren geleden.
Ik vond het onvoorstelbaar dat zo'n grappig en slim iemand ook in een god kon
geloven. Aan het eind van de discussie heb ik gevraagd of hij voor mij wilde
komen werken.'

Met zijn politieke opvattingen heb je niks?

'Meestal niet. Dat hoeft ook niet. Hij is erg grappig, aardig, kan slim en snel
denken en is een fanatieke tafeltennisser, wat bij ons op de redactie een
belangrijke eigenschap is. Zijn andere opvattingen helpen ons bovendien scherp
te blijven en te voorkomen dat we onszelf vastzuigen in een andere filterbubbel.
Niks mis mee, lijkt me.'

Het gaat in Zondag met Lubach veel over het klimaat.

'Dat is in mijn ogen een veel wezenlijker probleem. Doen alsof de bedreiging van
onze cultuur op dit moment het grote issue is, is naïef. Alsof je terwijl je
huis in de fik staat ruzie maakt over wat je gaat eten. Je zou alle
vluchtelingen kunnen weren, alle homo's verbieden te trouwen, alle orgaanwetten
terugdraaien, alle korans verbranden, maar als de aarde naar de tering gaat, heb
je nog niks.

Hoe duurzaam ben jij, rijd je bijvoorbeeld elektrisch?

'Mwoah, hybride. Verder eet ik geen vlees en heb ik geen kinderen verwekt. Met
dat laatste punt win ik al van iedereen die wel kinderen heeft. Niet dat het een
wedstrijd is, maar het is wel zo. Ik draag minder bij aan de vervuiling van de
aarde dan de extreemste zelfvoorzienende geitenwollen vegan mét kind.'

Ik heb een gerucht gehoord. Jij zou een tijd geleden aan een wereldhit hebben
meegewerkt, terwijl niemand dat wist. En jij hebt er ook nog eens nul euro aan
verdiend.

'Haha, waar heb je dat gehoord? Ik maakte ooit deel uit van een muziekduo - niet
mijn huidige groep The Galaxy. Een vriend en ik maakten een paar liedjes om
later mee naar labels te kunnen stappen. Tijdens een van de laatste
studiosessies in Los Angeles schreef hij een couplet en een refrein van een
liedje, waarna ik een arrangement maakte en de productie deed. Toen ik dat de
volgende ochtend liet horen, gingen we uit ons dak: dit was ons beste liedje so
far. Meteen ging hij aan de slag met een tweede couplet, ik ging verder met de
productie. Enzovoorts. Toen ik terug in Nederland was, kreeg ik een bericht: hij
wilde een akoestische versie opnemen met een zanger. Daarna hoorde ik niks meer.
Ons contact verwaterde. Een half jaar later ging op een ochtend mijn wekkerradio
aan en hoorde ik ons liedje. Van een andere producer, met een ander arrangement.
Ik wist van niks. Het werd een van de grootste wereldhits van dat jaar.'

Wow. Welk nummer is het?

'Dat zeg ik niet.'

Wie was dan de maker?

'Dat zeg ik al helemaal niet.'

Heb je hem erop aangesproken?

'Ja, ik heb direct een bericht gestuurd. Hij schreef: moment, ik ga je mailen.
Daarop volgde een mail van vijf kantjes met allerlei vreemde verklaringen dat ik
echt niks met dat liedje te maken had gehad. Ik heb er weken niet van kunnen
slapen. Iedereen die ik het vertelde, zei: een klassieke naaistreek. Welkom in
de muziekwereld.'

Spreek je hem nog?

'Zeker niet.'

Komt-ie voorbij in je theatervoorstelling?

'Nee, dat heeft de theatershow dan wel weer gemeen met Zondag met Lubach: ik
behandel geen oud nieuws.'

---

Nerd van DWDD

Alexander Klöpping (31) is vooral bekend als tech-deskundige uit De Wereld
Draait Door. Op zijn 16de richtte hij zijn eerste internetbedrijf op: The Gadget
Company.

Klöpping is een van de medeoprichters van Blendle, een digitale kiosk waar je
per artikel betaalt voor krantenartikelen.

Ik draag minder bij aan de vervuiling van de aarde dan de extreemste
zelfvoor-zienende geitenwollen vegan mét kind

Irene is bewust niet aanwezig is bij vergade-ringen, repetities en opnamen
waarin we het over Ollongren hebben




Bekijk de oorspronkelijke pagina: ,

LOAD-DATE: 25 February 2018

LANGUAGE: DUTCH; NEDERLANDS

GRAPHIC: Arjen Lubach: 'Voor je het weet ben je óf fascist óf je demoniseert.'
Alexander Klöpping

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              138 of 170 DOCUMENTS



                                 de Volkskrant

                            26 februari 2018 maandag

VOETNOOT specialisatie

SECTION: Ten Eerste; Blz. 1

LENGTH: 171 woorden


'Verbluffend waartoe mensen in staat zijn als ze macht ruiken, al is het macht
aan een provinciaalse, Hollandse universiteit', schreef een hoogleraar me
recentelijk.

Waarom zouden wetenschappers niet net zo gevoelig zijn voor de totalitaire
verleiding als 'de gewone man'?

In Ellen de Bruins mooie roman Onder het ijs weten de wetenschappers amper of ze
macht ruiken of wetenschappelijke ontdekkingen. Het decor is een expeditie naar
de Noordpool; het schip blijkt zoals het gemiddelde wetenschappelijke congres
een excuus om al te menselijke verlangens en frustraties uit te leven. De Bruin
schrijft dan ook over een feestje aan boord, inclusief toespraken, dat 'iedereen
in feite voor zichzelf klapt'.

Wetenschap is wachten. Dat wachten is fijne roman-stof, maar wetenschap is
daarnaast specialisatie. En één ding goed begrijpen is iets anders dan het
totale productieproces dat leven is doorgronden.

Onder het ijs toont ook aan hoe barbaars het fenomeen specialisme is. Arnon
Grunberg




Bekijk de oorspronkelijke pagina:

LOAD-DATE: 25 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              139 of 170 DOCUMENTS



                                 de Volkskrant

                           24 februari 2018 zaterdag

kruistocht in spijkerbroek

BYLINE: BREGJE LAMPE

SECTION: Magazine Mode en Lifestyle; Blz. 54, 55, 56

LENGTH: 1628 woorden



HIGHLIGHT: Dit is een succesverhaal: Nederlands spijkergoed verovert de wereld.


jeans


In modekringen staat de Nederlander niet bekend om z'n stijlgevoel, maar
ondertussen lopen we hier wél voor op het gebied van jeans. Waar anders dan in
Amsterdam vind je een driedaags festival ter ere van de spijkerbroek, een
internationale denimvakbeurs en een mbo-opleiding tot 'denim developer'?
Nergens. Een complete modetentoonstelling over spijkerbroeken? Ook dat is
typisch Nederlands: Blue Jeans was zes jaar geleden te zien in het Centraal
Museum in Utrecht. En voor een klein land zijn er ook relatief veel denimmerken
van eigen bodem. G-Star, Denham, Kings of Indigo, Kuyichi en Amsterdams Blauw
van Scotch & Soda zijn allemaal Nederlands en ook de jeanslijn van het
Amerikaanse Tommy Hilfiger en het Britse Pepe Jeans zitten in Amsterdam. Al die
aandacht voor denim is niet zo gek. Wie de gewone Nederlander wil samenvatten in
een modebeeld, komt bijna vanzelf uit op één kledingstuk, inderdaad, de
spijkerbroek: lekker nonchalant, praktisch en over het algemeen niet exorbitant
geprijsd. Volgens Josien Feenstra, informatiespecialist van branche-organisatie
Modint, heeft Amsterdam de meeste jeansbedrijven per vierkante kilometer van
Europa en heeft de Nederlander opvallend veel spijkerbroeken in de kast liggen,
gemiddeld zijn dat er 5,4. Daarom op de twee volgende pagina's: vier
succesnummers uit de Nederlandse denim-industrie.



Nergens zitten zoveel jeansbedrijven per vierkante kilometer als in Amsterdam.

big in japan: Denham

Denham is het Nederlandse jeansmerk van de Brit Jason Denham (47). Hij is een
freak op het gebied van denim. Hij kan als een bezetene praten over wat er zo
bijzonder is aan het materiaal, hoe het valt (of slijt) en welke variëteit aan
wassingen er is. Zijn studio op de Prinsengracht is net een museum, want Denham
is een verzamelaar. Het hangt vol met oude jeans, maar hij heeft er ook een van
de eerste tassen van Louis Vuitton en een schaar uit 1550. Die laatste is zelfs
een van de pronkstukken van zijn verzameling; hij heeft het logo van zijn merk
erop gebaseerd. Denham zweert bij klassiekers. Daarom doet zijn merk het ook zo
goed in Japan, het land waarin liefhebbers prat gaan op wat in jargon 'heritage'
wordt genoemd - ook wel: mode met een verhaal. Van de 33 winkels die het merk
wereldwijd heeft, zitten er zeventien in Japan en drie in China.

Voordat Jason Denham zijn eigen merk opzette, hielp hij andere jeansmerken om te
groeien. Hij begon bij Pepe Jeans in Londen, verhuisde in 1995 mee naar
Amsterdam en is daar niet meer weggegaan. Eerst adviseerde hij met zijn eigen
consultancybureau klanten als luxeconcern LVMH en Pepe Jeans op het gebied van
jeans. In 2002 zette hij samen met Steve te Pas het nu verdwenen denimmerk Blue
Blood op. Dat was jarenlang het paradepaardje van het 'new-luxurysegment', een
door Te Pas gebezigde term voor dure, nonchalante confectiekleding.

Denham is ook actief in dat segment, samen met andere Nederlandse merken,
waaronder Amsterdams Blauw van Scotch & Soda en Kings of Indigo. De
spijkerbroeken van Denham zijn verkrijgbaar vanaf 129 euro, maar ze zijn er ook
van 400 euro.

Vanwege het 10-jarig bestaan verschijnt in mei een speciale collectie: The Jason
Denham-collectie, met jeans en andere klassiekers, zoals een kasjmier jas en een
zijden overhemd. Bij de Amsterdamse boekhandel Mendo is een boek over Denham te
koop: A Decade of Denham (70 euro, zie: mendo.nl).

broekenberoemdheid: Mick Keus

Hij kocht zijn eerste Levi's 501 dertien jaar geleden, op het Waterlooplein in
Amsterdam. Mick Keus was toen nog tweedejaarsstudent aan het Amsterdam Fashion
Institute en omdat de broek te wijd was voor zijn dunne benen, besloot hij 'm te
vermaken. Gewoon op een simpele naaimachine. Ondertussen doet Keus al jaren wat
in modekringen 'customizen' wordt genoemd: hij vermaakt spijkerbroeken. Zijn
basismateriaal is altijd een oude Levi's 501. Dat is de broek der broeken, een
fenomeen, vindt hij. Want het is een lekkere pretentieloze broek, zonder
stretch. Dat de pasvorm van die broek niet optimaal is (denk: hoge en te strakke
taille, flinke zakken en rechte pijpen) vindt hij een voordeel. Met een beetje
passen en meten maakt hij voor iedereen een perfect zittende 501. In eerste
instantie vermaakte hij broeken voor vrienden en vrienden van vrienden. Maar
inmiddels vermaakt hij zeker veertig tot vijftig broeken per week.

Zo langzamerhand wordt zijn aanpak steeds professioneler. In maart opent een
nieuwe webwinkel, waarin hij een aantal modellen verkoopt met een
standaardpasvorm, die hij in de loop der jaren heeft ontwikkeld. En hij heeft
een formulier ontworpen waarmee potentiële klanten, die niet in de buurt van
zijn Amsterdamse studio wonen, zichzelf thuis kunnen opmeten: zo kan hij ook
voldoen aan de vraag vanuit het buitenland. Want zijn werk is niet onopgemerkt
gebleven. Toen het designteam van het Amerikaanse merk Gap vorig jaar de
Amsterdam Denim Days bezocht, kwam hoofd design Alex Gray ook even langs in zijn
studio. Gray was zo onder de indruk van het werk van Keus dat hij hem aanbood
naar New York te komen om vintagebroeken uit de jaren tachtig en negentig van
Gap te vermaken. Zo zat de Nederlandse designer in maart twee weken met zijn
vriendin (kunstenaar Bregje Sliepenbeek) in een chic hotel spijkerbroeken af te
spelden.

De broeken die Keus toen vermaakt heeft, worden nu verkocht in de winkel van Gap
op Fifth Avenue in New York.

grote speler: G-Star

G-Star is hét Nederlandse succesverhaal op denimgebied. Zou de
doorsneespijkerbroek van G-Star een broodje zijn, onderdeel van de lunchkaart
van een willekeurige horecagelegenheid, dan was het de tosti ham-kaas. Gewoon
lekker, geen poespas, niet te ingewikkeld, aantrekkelijk geprijsd, bereikbaar
voor een breed publiek. Bij G-Star zelf zouden ze dit trouwens nooit zo zeggen.
Toen ik een paar jaar geleden op bezoek was op het destijds splinternieuwe
hoofdkantoor in Amsterdam viel het woord 'innovatie' een keer of tien. Binnen
een uur. Stilstand, vinden ze daar, is achteruitgang. Medewerkers worden geacht
om vooral vooruit te kijken en zo innovatief mogelijk te zijn.

G-Star werd in 1989 opgezet door Jos van Tilburg en heette de eerste vier jaar
Gapstar. Het is uitgegroeid tot een wereldmerk van formaat. Naar verluidt
verkopen ze jaarlijks zo'n 750 miljoen euro aan spijkergoed en ze hebben ruim
zesduizend verkooppunten in zeventig landen, waaronder vijfhonderd eigen
winkels. Van Tilburg heeft de zaken altijd even net anders aangepakt dan de
rest. Zo introduceerde hij midden jaren negentig, toen iedereen in de
denimwereld nog volop bezig was met het 'oud' laten lijken van spijkerbroeken,
G-Star Raw, een collectie met diepblauwe, ongewassen spijkerbroeken. In 2007 gaf
het merk voor het eerst een groots opgezette modeshow tijdens de New York
Fashion Week. In 2014 ging het project Raw for the Oceans van start. Daarbij
werd in samenwerking met popster en zelfbenoemd duurzaamheidsgoeroe Pharrell
Williams (sinds 2016 mede-eigenaar van G-Star) denim gemaakt van afvalplastic
uit de oceaan. Twee jaar geleden deed Van Tilburg een stap terug én werd hij
geridderd. Het bedrijf wordt nu geleid door Rob Schilder. Mede dankzij Pharrell
staat duurzaamheid hoog op de agenda: medio februari verschijnt een nieuw model,
de Elwood RFTPi. Dit is de milieuvriendelijkste broek ooit voor G-Star gemaakt
van een nieuwe spijkerstof die wordt geverfd volgens een methode zonder zout en
zonder waterverspilling. Het model is bekroond met een
cradle-to-cradlecertificaat.

uniek in de wereld: House of Denim

Wie weleens in De Hallen (vroeger een tramremise, nu een hipsterwalhalla) in
Amsterdam komt, kan ze bijna niet missen: spijkerbroeken en naaimachines. Die
zijn onderdeel van Denim City, een werkplaats waarin oude denim wordt hersteld,
vermaakt en gerecycled en waar ontwerpers en wevers samenwerken aan de productie
van nieuwe denimbroeken, -tassen en -schorten. Hier vindt het hele
productie-proces plaats, zonder dat er iets wordt uitbesteed. Dat is bijzonder,
want meestal wordt spijkerstof uit het buitenland gehaald. Denim City is een
initiatief van de stichting House of Denim, die gericht is op meer innovatie en
vakmanschap in de jeansbranche en die in 2009 werd opgezet door Mariette Hoitink
en James Veenhoff. Dat zijn bekende namen in de modewereld: Hoitink is de vrouw
achter modeconsultancybureau HTNK en Veenhoff was het brein achter de eerste
editie van de Amsterdam Fashion Week, die in 2004 plaatsvond. Maar hij besefte
al vrij snel dat Amsterdam geen modestad is, maar een jeansstad - jeans zijn
ruiger en informeler dan de rest van de mode, en dat past beter bij Amsterdam,
vindt Veenhoff. Enter House of Denim.

Het meest besproken en prestigieuze project van de stichting is de in 2012
geopende Jean School, een driejarige mbo-opleiding die wordt gerund in
samenwerking met het Amsterdamse ROC en die inspeelt op de behoefte van de
denimbranche aan gespecialiseerde vakkrachten. Het is de eerste speciaal op de
jeansbranche gerichte opleiding ter wereld; zelfs The New York Times is langs
geweest voor een reportage. Twee jaar geleden begon een éénjarige International
Jean School-opleiding voor buitenlandse liefhebbers. Alumni van de opleiding
werken nu voor merken als Tommy Hilfiger, Edwin Jeans en Pepe Jeans, en voor
gespecialiseerde denimweverijen in Japan. Een ander belangrijk project van House
of Denim zijn de Amsterdam Denim Days, een meerdaags festival voor smaakmakers
op het gebied van spijkerstof. Op de laatste editie, in april vorig jaar, kwamen
volgens Hoitink elfduizend bezoekers af. Vorig jaar september werden de Denim
Days voor het eerst ook in New York georganiseerd.

ook oude levi's worden vernederlandst

zelfs the new york times kwam langs voor een reportage




Bekijk de oorspronkelijke pagina: , ,

LOAD-DATE: 23 February 2018

LANGUAGE: DUTCH; NEDERLANDS

GRAPHIC: Spijkergoed van G-star Raw
Spijkergoed van G-star Raw
Jason Denham van het Nederlandse Denham.
Vermaakte Levi's 501 van Mick Keus.
Pharrell Williams (links) is mede-eigenaar van G-star.
Denim City in Amsterdam

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              140 of 170 DOCUMENTS



                                 de Volkskrant

                            23 februari 2018 vrijdag

Lokaal

BYLINE: SHEILA SITALSING

SECTION: Ten Eerste; Blz. 2

LENGTH: 559 woorden


Column


Vanwege de gemeenteraadsverkiezingen op 21 maart is er een dag eerder een
verkiezingsdebat op de nationale televisiezender. Het is groots aangekondigd, er
is in een bloedstollende loting bepaald wie tegen wie mag, ik kan haast niet
wachten, dus zocht ik met kloppend hart en rode koontjes op tegen wie Michelle
Corten mag.



Ze stond er niet op.

Michelle Corten is bij ons de lijsttrekker van STIP, de één na grootste partij
van Delft en met afstand de vrolijkste. De partij levert al een uitstekende
wethouder van economie, cultuur en ruimtelijke ordening en houdt er prima
standpunten op na, zoals de oprichting van een poppodium voor nieuw talent en in
zijn algemeenheid meer reuring in de stad. Van de lokale stemwijzer moet ik op
ze stemmen - wat overigens nog geen uitgemaakte zaak is want er staan ook
bezopen dingen in hun verkiezingsprogramma, zoals het inruilen van de laatst
overgebleven anderhalve autoparkeerplaats in Delft voor fietsenrekken, nóg meer
fietsenrekken.

In het grote nationale gemeenteraadstelevisiedebat gaat het in de eerste ronde
tussen Gert Jan Segers en Geert Wilders, las ik gisteren op het nieuws. Ik heb
me te pletter gezocht, maar er staat geen Segers bij ons op de lijst. De
ChristenUnie is bij ons een marginaal oppositiepartijtje. De PVV doet niet mee;
wij hebben Martin Stoelinga, een man die een langlopende televisieserie
rechtvaardigt, gewoon, over Martin Stoelinga die dingen doet.

Waarom, jammerde ik tegen de buurman over dat televisiedebat. Van publiek geld,
zei ik erbij, want dat doet het altijd goed bij de buurman. Waarom van dat geld
niet een rondgang langs interessante lokale partijen, met 27,7 procent van de
zetels op afstand de onbetwiste winnaar bij de afgelopen
gemeenteraadsverkiezingen? De PVV haalde in diezelfde verkiezingen 0,63 procent
van de stemmen, de grootste landelijke partij was het CDA met nog geen 15
procent van de stemmen. Toch krijg ik Sybrand Buma voorgeschoteld op de avond
voor de gemeenteraadsverkiezingen, met vrome praatjes over mobiliteit. Wat weet
die man van lijn 1 naar Tanthof?

Een D66-Kamerlid twitterde onlangs dat Mark Rutte 'als VVD-campagneleider'
roeptoetert dat er geen cent extra naar de Europese Unie gaat, een belofte die
volgens de D66-man 'houdbaar is tot 21 maart'. Ik kan zowel D66 als de VVD
geruststellen: een eventuele stem op de VVD voor de gemeenteraad hangt bij mij
geenszins af van het kabinetsstandpunt inzake de EU-begroting. Daarvoor is de
herinnering aan een allerbelabberdste VVD-wethouder die jaren geleden alweer
onder meer een vastgoedvrindje behulpzaam was nog veel te vers: 'En wat je
d'raan wint, stop je maar in mijn campagne, dag jongen, hoi!', zei hij in een
opgenomen telefoongesprek âˆ' van die opnames hebben we in Delft nog jarenlang
plezier gehad.

Elke lokale VVD heeft genoeg aan zichzelf, daar kan geen Mark Rutte als koene
bewaker van de Nederlandse bijdrage aan Brusselse kassen tegenop.

Elke lokale D66 overigens ook. Bij ons zijn ze vóór 'het lokale referendum als
uiterste noodrem', een formulering waar geen ongeremd vertrouwen in het
oordeelvermogen van de gewone man uit spreekt.

De buurman weet wel waarom ze ons een plezier denken te doen met Buma en Segers.
'Domweg té vol van zichzelf', mompelde hij. 'Die lui in Den Haag.'

Wat weet die man, Buma, van lijn 1 naar Tanthof?




Bekijk de oorspronkelijke pagina:

LOAD-DATE: 22 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              141 of 170 DOCUMENTS



                                 de Volkskrant

                           22 februari 2018 donderdag

Leiders komen niet meer weg met corruptie

BYLINE: BEN VAN RAAIJ

SECTION: Ten Eerste; Blz. 16

LENGTH: 850 woorden



HIGHLIGHT: Het lijkt wel grote schoonmaak in de wereld. Overal ruimen politici
het veld op beschuldiging van corruptie. In Zuid-Afrika trad Jacob Zuma terug
als president. Opvolger Cyril Ramaphosa belooft korte metten te maken met
machtsmisbruik in de publieke sector. In Zimbabwe doet president Emmerson
Mnangagwa hetzelfde met de erfenis van zijn afgezette voorganger Robert Mugabe.


Toch hebben gewone burgers wereldwijd de indruk dat de corruptie toeneemt, meldt
woensdag de anti-corruptie organisatie Transparency International, die al 25
jaar onderzoek doet naar corruptie. Blijkens de Corruption Perceptions Index
2017 boeken veel landen weinig vooruitgang tegen corruptie. Tussen koploper
Nieuw-Zeeland (89 punten), waar de corruptie het minst is, en hekkensluiter
Somalië (9 punten) scoren twee op de drie landen (veel) minder dan 50 punten op
een 100-punts schaal.



Zes miljard mensen leven volgens Transparency International in landen die worden
geplaagd door ernstige corruptie, veelal landen met een slecht bestuur,
politieke instabiliteit, een slecht functionerend rechtssysteem en beperkte
persvrijheid. Volgens een ander TI-onderzoek (de Global Corruption Barometer)
meldt bijna 1 op de 4 mensen wereldwijd afgelopen jaar steekpenningen te hebben
betaald voor publieke diensten.

Hoe betrouwbaar zijn zulke indexen? 'Corruptie - het misbruiken van je positie
voor persoonlijk gewin - is een veelkoppig monster en heel moeilijk te meten',
zegt voorzitter Paul Vlaanderen van TI-Nederland.

Een exacte wetenschap is corruptieonderzoek niet, aldus Vlaanderen, 'maar als je
dezelfde indicatoren over een aantal jaren toepast geeft dat wel degelijk een
richting aan'. In die zin zegt het ook wel iets dat Nederland sinds 2015 van 84
naar 82 punten is gedaald (naar een gedeelde achtste plaats), vooral vanwege
manco's in 'effectief integriteitsbeleid' en in de kwaliteit van de rechtsstaat,
met weinig vervolgde corruptiemisdrijven en weinig harde straffen.

Maar neemt de corruptie nu wereldwijd toe of denken we dat alleen? Vlaanderen
wijt de toename zeker ten dele aan het feit dat media, beleggers en
maatschappelijke organisaties er meer aandacht voor hebben. Maar er is ook een
tendens in veel landen, onder meer in Oost-Europa, dat regeringen het minder
nauw nemen met burgerlijke vrijheden, persvrijheid en onafhankelijke
rechtspraak, ten koste van de kwaliteit van bestuur en de democratie.

In zulke landen wordt de strijd tegen corruptie vaak slechts met de mond beleden
en vooral aangegrepen om politieke tegenstanders uit te schakelen, zegt
Vlaanderen. 'De beschuldigingen zijn misschien terecht, maar er zitten politieke
motieven achter, zoals bij de recente processen in Bangladesh.'

Corruptie is dan ook een ideaal wapen om in te zetten tegen vijanden. Elke
burger heeft een hekel aan corruptie en iemand van corruptie beschuldigen maakt
jou tot een held van onkreukbaarheid. Je tegenstander kan zich er ook moeilijk
tegen verdedigen. Het leidt tot lange, ingewikkelde rechtszaken die vaak meer
kwaad dan goed doen.

Een recent voorbeeld van het politiek uitbaten van corruptiebeschuldigingen
lijkt de campagne in Saoedi-Arabië van kroonprins Mohammed bin Salman, november
vorig jaar. Talloze machtige prinsen en zakenlieden werden opgepakt wegens
machtsmisbruik en tot enorme schikkingen gedwongen.

Volgens critici is Bin Salmans campagne vooral bedoeld om in de aanloop naar de
opvolging van zijn vader koning Salman politieke rivalen uit te schakelen en de
controle te verkrijgen over een aantal sleutelsectoren in de Saoedische
economie. Een methode die doet denken aan de manier waarop president Vladimir
Poetin ooit afrekende met de steenrijke Russische oligarchen.

Hoe voorkom je dat corruptiebestrijding zo wordt misbruikt? Cruciaal is een goed
openbaar bestuur, met een scheiding der machten en voldoende 'checks and
balances'. Goede wetgeving en onafhankelijke rechtspraak garanderen dat media en
maatschappelijk middenveld hun stem kunnen verheffen. 'Als de rechter niet meer
onafhankelijk is, weet je als burger of bedrijf dat je je recht waarschijnlijk
niet krijgt', zegt Vlaanderen.

Het is vrijwel onvermijdelijk dat beschuldigingen van corruptie als wapen tegen
politieke tegenstanders worden ingezet, zegt de Britse econoom en
bestuurskundige Paul Collier (University of Oxford). 'Maar de belangrijkste
maatstaf voor het serieus nemen van de strijd tegen corruptie is niet of je je
vijanden gevangenzet, maar of je dat ook met je vrienden doet.'

KHALEDA ZIA VERDUISTERING

Premier Benjamin Netanyahu van Israël is verstrikt in een aantal corruptiezaken,
onder meer inzake een mediabedrijf dat door hem zou zijn bevoordeeld in ruil
voor gunstige berichtgeving. Netanyahu ontkent, maar justitie in Israël heeft
een belangrijke getuige gevonden.

BENJAMIN NETANYAHU MEDIADEAL

De centrale bankier van Letland, Ilmars Rimsevics, tevens lid van het bestuur
van de Europese Centrale Bank, is opgepakt in verband met een onderzoek naar
corruptie. Aanwijzingen nemen toe voor een desinformatiecampagne in de aanloop
naar de verkiezingen. De verdenkingen gaan uit naar Rusland.

ILMARS RIMSEVICS 'DESINFORMATIE'

In Bangladesh werd oppositieleider en oud-premier Khaleda Zia veroordeeld tot 5
jaar cel wegens verduistering van ruim 200 duizend dollar aan donaties voor een
goed doel. Regerend premier Sheihk Hasina kan haar langjarige politieke rivale
nu uitsluiten van deelname aan de verkiezingen later dit jaar.




Bekijk de oorspronkelijke pagina: ,

LOAD-DATE: 21 February 2018

LANGUAGE: DUTCH; NEDERLANDS

GRAPHIC: Khaleda Zia
Ilmars Rimsevics
Benjamin Netanyahu

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              142 of 170 DOCUMENTS



                                 de Volkskrant

                           21 februari 2018 woensdag

De onopvallenden

BYLINE: MARGRIET OOSTVEEN

SECTION: Opinie en Debat; Blz. 21

LENGTH: 767 woorden



HIGHLIGHT: Bij het publieke afscheid van Ruud Lubbers krijgt iedereen egards


Column in Rotterdam


Zes uur lang kan het publiek afscheid nemen van Ruud Lubbers. De dag voor zijn
officiële uitvaart staat de kist in een zijbeuk van de Rotterdamse Laurentius-
en Elisabethkathedraal tussen witte bloemen. Ik zit op een kerkbank, zeven meter
van de overledene, om te zien wie er komen.



Een kale man met een pleister op zijn achterhoofd die zacht grommend bidt. Een
dame in plooirok met een opgewonden grijnsje. Een oude man die een kruis slaat
met een hand waaraan nog een plastic tas van Albert Heijn bungelt. Hij draagt
een windjack waarop 'Golden Heritage' is gedrukt.

Het eerste half uur, als de tv-camera's mogen draaien, blijf ik nog even weg. En
er is een pauze van een uurtje halverwege: noedelsoep bij King Foen op de Nieuwe
Binnenweg. De rest van de tijd luister ik naar het klikklakken van dameshakjes,
blikkerig gregoriaans uit de speakers en het piepen van rubber zolen op de
stenen vloer. En naar het fluisteren van de uitvaartverzorgers van Monuta ('Ik
kan even niet meer lopen, ik ben bevroren').

De begeleiders staan deels opgesteld bij een deur pal achter me, die leidt naar
de sacristie, wc en verkleedruimten. Achter die deur mogen sommige bezoekers
naar de wc. Klinkt om half zes een verheugd gefluisterd 'pizza!'. Daar ook
pauzeren de jonge leden van de Koninklijke Marechaussee uit Den Haag, wanneer ze
niet naast zijn kist de wacht houden.

De ontroerende ingetogenheid van deze kleine erewacht. Eentje links, eentje
rechts en heel stil staan, dat is alles. Soms een aflossing, door jonge,
koersvaste vrouwen voornamelijk, wat ergens wel gepast lijkt, en ook leuk voor
Lubbers. De kleine, zorgvuldige stapjes waarmee ze naast hem gaan staan. En hoe
een collega dan nog even hun jasje recht komt trekken. Het salueren naar
bezoekers, die daar soms van schrikken.

Een vrouw in een lange bontjas, met hoed en parelketting. Een Aziatische vrouw
met een paar kleine witte bloemen. Bart Lubbers, de middelste zoon, hartelijk
met vrouw en kinderen. Een Indische man, wankelend. Een man in blauw kostuum en
roze das. Een jongen met een schooltas op zijn rug. Die maakt een plechtige pas
op de plaats. Krijgt een saluut en salueert razendsnel terug - páts, gewonnen.
Dag van zijn leven.

En bij dit alles de troost van het formele. Heel anders dan het rauwere verdriet
om Pim Fortuyn, de premier die Nederland nooit meer zou krijgen, net vermoord.
Zelfde kathedraal. De nooit-premier werd in veel hoofden ook de allergrootste
staatsman nooit. Fortuyn zoeken ze nog, in steeds weer nieuwe erfgenamen. Hier
trekt een trouwe stoet van onopvallenden langs een simpele blankhouten kist met
de staatsman die twaalf jaar premier wás, maar al langzaam uit het collectieve
geheugen verdween. Misschien, op het laatst, ook wel uit zijn eigen geheugen.

Ze komen niet in drommen, maar ze komen wel onophoudelijk. Een jonge vrouw op
hooggehakte laarzen, in draf met aktentas. Het is intussen over vijven, veel
aktentassen nu. Bestuurders, ambtenaren. Een man met een fietstas in zijn hand,
een traan wegvegend tegen een uitvaartbegeleider: 'Zo. Dat is lang geleden.'
Zij: 'Ja hè. Goed dat u er bent.' Iedereen wordt hier met veel egards langs de
kist geleid. Elk afscheid doet ertoe en brengt iets terug.

Een grote man met een Turks uiterlijk, zwart pak en overhemd. Een klein vrouwtje
met een rood mutsje, fladderend onzeker. Dochter Heleen Lubbers, met haar
dochters, zij lopen steeds een nieuw rondje langs de kist.

Het is niet de bedoeling dat hier wordt gesproken. Alle Lubbers-kinderen, oudste
zoon Paul komt ook nog langs, weigeren vriendelijk. Met anderen praat ik even
buiten. Staatsman, zegt iedereen. Wat een karakter. Zo goed voor vluchtelingen.
En in het condoleanceboek schrijft iemand: 'Bedankt voor de jaren tachtig en
negentig. Onder uw bewind was het een stuk aangenamer en makkelijker.'

Het laatste uur is er wat giechelige opluchting rond de kist, alles is goed
gegaan en we zijn nu allemaal bevroren. Ik fluister met de uitvaartmensen. De
grootse, type onopvallende uitsmijter, warmt met zijn kolenschoppen even
hartelijk mijn handen. Het wordt bijna gezellig. Lubbers lijkt me niet iemand
die dat erg zou vinden. Kijk maar naar die schaterende foto's met Ria.

Voor zijn pontificale uitvaartmis zouden drie bisschoppen plus een kardinaal op
het altaar verschijnen. De laatste gewone Nederlander die op één minuut voor
zeven afscheid komt nemen, is een bedachtzame zwarte heer in pak, met een
cadeautasje van parfumerie Douglas.

Op de een of andere manier is ook dat precies goed.

Elk afscheid doet ertoe en brengt iets terug




Bekijk de oorspronkelijke pagina:

LOAD-DATE: 20 February 2018

LANGUAGE: DUTCH; NEDERLANDS

GRAPHIC: Asuman (links) en Ilcal Sürmeli: 'Hij stond open voor alle volken.'
Afscheid met erewacht.
Jan Veldhoen: 'De beste ooit. Standvastig tussen hippies.'

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              143 of 170 DOCUMENTS



                                 de Volkskrant

                            20 februari 2018 dinsdag

Bewaarders

BYLINE: FRANK HEINEN

SECTION: V Opening; Blz. 2

LENGTH: 484 woorden



HIGHLIGHT: Bewaarders maakt hoofdrolspelers van eeuwige figuranten: bewakers in
de gevangenis. Een gouden greep.

V's televisierecensententeam bestaat uit Julien Althuisius, Hanna Bervoets, Gidi
Heesakkers, Haro Kraak en, deze week, Frank Heinen.


Tv-recensie


Gevangene: 'Ik ben the king of the world, en zo is dat.' Bewaarder: 'In de bajes
is er geen king of the world.'

Gevangene: 'Jaha, zeer zeker wel ouwe.'



Een jaar volgde Marc Schmidt de cipiers van Justitieel Complex Zaanstad.
Labyrint van lange gangen, echoënde voetstappen en gepantserde deuren die zich
met een pasje laten openen.

Het gebeurt niet vaak dat een filmer die een cachot van binnenuit mag filmen
ervoor kiest zich te concentreren op de bewakers. Hoe vaak bewegen zij, naamloze
overheidsdienaren, zich niet als vage figuren op de achtergrond, terwijl de
camera inzoomt op de gevangene?

Bewaarders maakt hoofdrolspelers van eeuwige figuranten. Een gouden greep.

Je ziet ze eindeloos soebatten met de gevangenen, grapjes maken en
woede-uitbarstingen sussen: 'Ik vond het wel effe spannend; hij had een vork in
z'n hand.'

Je ziet het engelengeduld, je voelt hoe dun de zelfbeheersing soms wordt en hoe
steeds weer getracht wordt vooruit te kijken in een wereld met een chronisch
tekort aan uitzicht. En soms filmt Schmidt een deur. Gewoon, een celdeur.

Het enige wat je ziet, is die deur. En het enige wat je hoort, is het geluid van
iemand die achter die deur bezig is volkomen door te draaien.

Het was dat geluid van gesmoorde gekte dat me meevoerde naar New Folsom State
Prison. Zondagavond zond Canvas The Work uit, een documentaire over een
therapie, waarbij moordenaars en overvallers worden samengebracht met 'gewone
burgers'. Vier dagen zagen zij elkaar in eindeloze praatsessies door over hun
frustraties, hun verdriet, hun onzekerheden. Het was een documentaire waar je
wat giechelig van werd. Te veel therapieclichés, uitgesproken door té ruige
kerels. Zoals de man die zich Dark Cloud noemde die, toen ze hem vroegen waarom
hij vastzat, antwoordde: 'I almost chopped a guy in half.'

Dark Cloud wilde graag wat kwetsbaarder worden.

Maar naarmate The Work vorderde, begon je met ze mee te leven, met die
burgermannen en met die kerels die daar met drie keer levenslang in een kring
jeugdtrauma's uitwisselden. Natuurlijk leken ze meer op elkaar dan je op het
eerste gezic-...En toen gebeurde het: Brian, 'eentje van buiten', implodeerde.
Hij gromde, kromp in elkaar, kreunde, sloeg zijn handen tegen zijn schedel. Het
speeksel droop uit zijn mond.

'It's like the fucking devil', hijgde hij. Daarna begon het schreeuwen. Een
minder menselijk geluid had ik zelden uit een mensenmond horen komen. Vijftien
potige inmates drukten Brian tegen de grond, en ik zat op de bank. Te trillen.

Tot gisteravond dacht ik op dat soort momenten altijd aan hoe het moet zijn als
je voortdurend bang moet zijn jezelf te verliezen, of als je werkelijk gelooft
dat jij de king of the world bent. Sinds Bewaarders denk ik dan ook even aan de
mensen die de boel weer tot bedaren moeten brengen.

'Ik vond het wel effe spannend; hij had een vork in z'n hand'




Bekijk de oorspronkelijke pagina:

LOAD-DATE: 19 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              144 of 170 DOCUMENTS



                                 de Volkskrant

                           17 februari 2018 zaterdag

Liegen in tijden van YouTube

BYLINE: DOOR ARIEJAN KORTEWEG

SECTION: Zaterdag; Blz. 10, 11

LENGTH: 2089 woorden



HIGHLIGHT: Waarom liegen politici soms? Wordt er meer gelogen dan voorheen of
lijkt dat maar zo? En waarom is premier Rutte zo vaak betrokken bij affaires
rond rekkelijke waarheden?


Van halve waarheden naar hele leugens op het Binnenhof


Leiders liegen niet om er zelf beter van te worden, of omdat ze zichzelf in de
hoek hebben geschilderd. Ze doen dat 'omdat ze denken dat het goed is voor hun
land'. En hebben daarbij de aanname dat hun leugens achteraf gerechtvaardigd
worden als de dreiging van buitenaf zichtbaar wordt. Dan kunnen ze laten zien
hoe effectief ze daarmee afrekenden.



Die gedachte is afkomstig uit het boek Why Leaders Lie (2011) van John J.
Mearsheimer, hoogleraar aan de Universiteit van Chicago. Het is een even
fascinerende als ontluisterende studie naar de omgang van politici met de
waarheid. Mearsheimer onderscheidt in zijn onderzoek allerlei soorten leugens:
leugens tussen landen; leugens om de burger angst aan te jagen; strategische
verhullingen; leugens om het eigen blazoen op te poetsen; leugens om een
nationale mythe te creëren.

Wie terugdenkt aan de Russische inval in Oekraïne, aan de argumenten voor de
Tweede Golfoorlog of de Turkse beschietingen van Afrin zou het niet verwachten.
Toch is het volgens Mearsheimer zo: in de internationale politiek wordt veel
minder gelogen dan tegen de eigen bevolking. Omdat liegen in internationale
context veel ergere repercussies kan hebben.

Nog een opmerkelijke conclusie: leiders van westerse democratieën liegen meer
dan dictators. Zij hebben de leugen nodig om hun kiezers te misleiden. Dictators
kunnen naar andere middelen grijpen om aan de macht te blijven.

Hoe past Zijlstra in dat patroon? Met het datsja-verzinsel, verteld op een
VVD-congres in mei 2016 in Leeuwarden, hield hij zijn eigen achterban voor de
gek. Dat strookt dus met de bevindingen van Mearsheimer. Tegelijk schoffeerde
hij de Russen, wat haaks staat op de gedachte dat liegen in internationaal
verband zeldzaam is.

De aard van Zijlstra's leugen lijkt wel te passen in de typologie. Dit was een
verhaal om de burger angst aan te jagen, fear mongering noemt Mearsheimer dat.
Angst voor Poetin in dit geval, die Zijlstra al in 2006 zijn plannen voor een
herstel van Groot-Rusland zou hebben ontvouwd, en met de inval in de Krim een
eerste stap in die richting zette.

Overlevingsstrategie

Wellicht is het nog een graadje ingewikkelder. Zijlstra kan de urgentie van zijn
boodschap er achteraf aan hebben toegevoegd, toen hij begreep dat hij door de
mand zou vallen. Dan was het geen leugen om het land te beschermen maar om de
eigen conduitestaat op te poetsen, om later geloofwaardig te zijn als minister
van Buitenlandse Zaken. Zijlstra zelf is de enige die daar duidelijkheid over
kan geven.

'De mens liegt om te overleven, dat is darwinistisch', zegt Ellen Rutten,
hoogleraar Russische en Slavische studies aan de Universiteit van Amsterdam, en
auteur van het boek Sincerity after Communism. Zij noemt het beroep dat Zijlstra
op het landsbelang deed typerend voor deze tijd. 'Dit is in lijn met het post
truth medialandschap. Daarin weegt emotionele overtuigingskracht zwaarder dan
objectieve waarheid. Zijlstra reageert modern: niet naar de ander wijzen, maar
je onoprechtheid toegeven en acceptabel maken. Kijk hoeveel moeilijker Bill
Clinton het had met zijn ene leugen over Monica Lewinsky, dan Donald Trump nu
met een dagelijkse portie alternative facts.'

Dat de waarheid zo ter discussie staat, wijt Rutten aan wat ze 'mediatisering'
noemt. 'Het is nu echt heel anders dan zeg dertig jaar geleden. Alles wat
gebeurt wordt vastgelegd, ook in de politiek.'

Zijlstra stond - anders dan Rutte - niet bekend als een man die de waarheid aan
een elastiekje met zich meetrok. Zijn imago was dat van een houwdegen, die de
waarheid soms uit pure bewijsdrang een flinke tik gaf. Dan sprak hij over
vluchtelingen die hierheen kwamen voor gratis borstvergrotingen en
ooglidcorrecties. Dan hakte hij gretig in op de Hema omdat die de paaseitjes
lente-eitjes zou gaan noemen.

De leugen werd de afgelopen dagen een YouTube-hit; het videoverslag van het
bewuste VVD-partijcongres staat online. Wie wilde kon eindeloos terugzien hoe
dat moet: liegen of het gedrukt staat. Je ziet Zijlstra met al zijn details,
zijn priemende blik en geoliede presentatie - dit was een grondig voorbereid
verhaal. Die opname zal niet weinig hebben bijgedragen aan zijn val. Zo ziet
liegen er dus uit: niet van echt te onderscheiden.

Het maakt de val van Zijlstra uniek. Doorgaans sneuvelen politici op een
parlementaire leugen. Dan hebben ze de Kamer 'verkeerd of bewust onvolledig'
geïnformeerd. Denk aan Opstelten en Van der Steur, die verstrikt raakten in een
web van hele en halve leugens rond de bonnetjesaffaire. Dat valt in de categorie
'doodzonde' waarover Rutte in het debat van dinsdag sprak. Die doodzonde
herkende hij bij Zijlstra niet, die buiten het parlement en zonder druk van
buitenaf had gelogen. Over een kwestie - en daar zit de blinde vlek van Rutte -
die wel degelijk diplomatieke en dus politieke repercussies kon hebben.

'Belubberen' en 'draaien'

Hooguit twintig jaar geleden deed de leugen zijn intrede op het Binnenhof. Niet
dat tot op dat moment nooit gelogen werd. Romme (KVP) zei het al: vertel altijd
de waarheid, de volle waarheid; doch nimmer de volledige waarheid. Maar
parlementariërs werkten om de leugen heen. Als Marcel van Dam vond dat Ruud
Lubbers een loopje met de koopkrachtcijfers nam, sprak hij over 'belubberen'.

In 2003 legde de leugen dat masker van halve waarheid af. Het was in een
Kamerdebat met de informateurs Leijnse en Donner, die hun opdracht hadden zien
mislukken. Wouter Bos stond bij de interruptiemicrofoon en weet de mislukte
formatie aan het feit dat de christen-democraten wilden dat de PvdA de
uitkeringen zou verlagen. Maxime Verhagen, fractieleider van het CDA, kon het
vanuit zijn Kamerbankje niet meer houden en riep: 'Leugens, leugens, leugens'.
Voor zover bekend is dit de eerste keer dat het woord - op aandringen van Femke
Halsema - in de Handelingen kwam.

Daarna ging het snel. Jan Peter Balkenende koos in zijn aanval op Bos in de
campagne van 2006 nog de omfloerste variant: 'U draait en u bent niet eerlijk.'
Oud-minister Jan Pronk had minder last van scrupules toen hij premier Balkenende
in 2007 'een leugenaar' noemde, vanwege de argumenten voor de invasie van Irak.
Sharon Gesthuizen (SP) maakte in 2010 staatssecretaris Frank Heemskerk van
Economische Zaken voor leugenaar uit omdat hij zei dat de werkgelegenheid bij de
posterijen onder druk stond door internet.

Vooral Geert Wilders droeg bij aan verdere woordinflatie. In 2015 noemde hij
Rutte vanwege diens belofte dat er 'geen cent meer naar de Grieken' zou gaan 'de
Pinokkio van de lage landen. Zijn neus raakt inmiddels tot in Athene.' Een jaar
later twitterde hij een plaatje van Rutte met Pinokkioneus. Bij het debat over
de regeringsverklaring van Rutte III in oktober volgde de overtreffende trap: de
premier was 'de grootste leugenaar die Nederland ooit heeft gekend'.

Ieder zijn waarheid

Blijft de vraag of er echt meer wordt gelogen op het Binnenhof. Het
Reformatorisch Dagblad bracht met vooruitziende blik begin dit jaar een serie
over leugen en waarheid in de politiek. Geen van de politici die aan het woord
komen, denkt dat de leugen terrein wint. Liever leggen ze nog eens uit dat
liegen een rekbaar begrip is. 'De waarheid van de een is niet de waarheid van de
ander', zegt Denk-leider Tunahan Kuzu. Toen bij een koosjer restaurant in
Amsterdam een ruit werd ingegooid, ging het volgens Kuzu om een impulsieve
actie. Terwijl de mannen die in Enschede molotovcocktails naar een moskee
gooiden, wel degelijk terroristische bedoelingen hadden. Ook Martin Bosma (PVV)
legt een verband tussen waarheid en overtuiging. Volgens hem wordt er gelogen
over de mens als dominante factor bij klimaatverandering, en over de gevaren van
islam en massa-immigratie. Ook noemt hij het een leugen dat Zwarte Piet
racistisch zou zijn. 'Ik scheer soms wel graag langs de rand van de waarheid',
bekent hij.

Zelfs in streng christelijke hoek bestaan schemerzones. ChristenUnie-voorman
Gert-Jan Segers zegt als politicus nog nooit bewust onwaarheid te hebben
gesproken. Zijn partijgenoot Carola Schouten verklaarde eerder in Trouw: 'Er
ligt een grijs gebied tussen liegen en de waarheid niet helemaal recht doen, en
ik merk dat die ruimte in de politiek behoorlijk wordt benut. Ook door mij,
natuurlijk.'

Nu de ChristenUnie aan de macht is, zal die ruimte alleen maar meer worden
opgezocht. SGP, Partij voor de Dieren of de PVV van na het gedoogkabinet hoeven
zelden externe druk te ervaren om te liegen; oppositiepolitici kampen hooguit
met een partijlijn die niet de hunne is. Hoe dichter bij de macht, hoe meer de
werkelijkheid een schemerzone wordt. Het is niet voor niets dat bij veel van de
verhalen over rekkelijke waarheden premier Rutte betrokken is; hij draagt door
het gewicht van zijn functie de waarheid als bewegend doelwit met zich mee. Al
is het maar omdat hij de man is die gedane beloften kan inlossen. Slaagt hij
daar niet in - denk aan de duizend euro voor elke Nederlander, aan Volkert van
der G. die nooit op vrije voeten zou komen - dan veranderen die beloften met
terugwerkende kracht in leugens.

Een landsbestuur dat geen dominante ideologische richting kent, zal vaker naar
die schemerzone worden gelokt. Verschillende werkelijkheden moeten op elkaar
worden afgestemd. Daartussen gapen grote kieren. Een coalitie is gebouwd op
compromissen die ver verwijderd kunnen zijn van het partijstandpunt. De 'gewone
Nederlander' van de VVD is een ander dan die van D66, CDA of CU. Rutte is de man
die deze kieren moet dichten en daarbij blootstaat aan de verleiding dat te doen
door de werkelijkheid op te rekken. In een politiek bestel dat is gebouwd op
louter pragmatisme en overlevingsdrang is het moeilijk daar weerstand aan te
bieden.

Soepele omgang met de waarheid

Mark Rutte heeft een bijzondere verstandhouding met de waarheid. Wanneer een van
zijn kabinetsleden of getrouwen op een leugen wordt betrapt, grijpt hij steevast
naar de omgekeerde verrekijker. Zo deed hij dat met Verheijen, Opstelten,
Teeven, Hennis en nu weer met Zijlstra. Een reflex om de schade te beperken.

Die houding nam hij ook aan tijdens het Kamerdebat. Waar de Kamer, maar ook
Zijlstra zelf, over 'leugens' sprak, had de premier een andere woordkeus. 'Halbe
heeft gejokt', vond de premier. Dat had hij ingeschat als 'een zonde, maar geen
doodzonde'.

Met die woordkeus bleef Rutte trouw aan zijn standaardrepertoire: rommelen met
de schaalverhoudingen. Soms blaast hij iets op: dan zegt hij 'pleur op' tegen
Turkse jongeren of 'Dikke Ik' tegen ondernemers die alleen aan zichzelf denken.
Liever maakt hij de dingen kleiner. Zo wist hij het debat over de Teevendeal,
waarin de oppositie wantoestanden bij Justitie aan de orde wilde stellen, terug
te brengen tot een technische kwestie over een betaalbewijs dat kwijtraakte.

Rutte verkeert al zo lang in het centrum van de macht, dat hij op het Binnenhof
de ultieme gids is in de schemerwereld van leugens, bedrog, halve waarheden en
weglatingen. Een vroeg voorbeeld uit 2006 staat op video. Rita Verdonk en Rutte
zijn verwikkeld in een strijd om het partijleiderschap van de VVD. Verdonk heeft
zojuist bekendgemaakt dat ze uit de fractie stapt, maar lid blijft van de VVD.
Een woordvoerder van de VVD beaamt dat, en zegt dat Rutte 'aan een statement'
werkt. Dan verschijnt Rutte. Als een journalist vraagt wat hij ervan vindt dat
Verdonk partijlid blijft, zet Rutte zijn meest verbaasde blik op: 'Wat zegt u
nu, blijft ze lid van de VVD?' Om als hij de verbouwereerde reacties ziet, snel
door te schakelen: 'Natuurlijk wist ik dat.'

Is dat liegen alsof het gedrukt staat? Rutte zelf zal het ontkennen. Ik hield me
van de domme, zal hij zeggen. Maar wat zijn de gevolgen voor de politieke
cultuur als de premier zo'n soepele relatie met de waarheid heeft?

De reeks is bijna eindeloos uit te breiden. Met de mediatraining die hij nooit
zou hebben gehad, met de duizend euro die elke Nederlander erbij zou krijgen,
met het glasharde ontkennen dat hij voor een verhoging van het eigen risico in
de zorg zou zijn.

De grote vraag is nu of hij werkelijk pas in de week van 29 januari hoorde dat
Zijlstra zichzelf in de nesten had gewerkt. En of het inderdaad klopt dat hij
daarover met niemand sprak. 'Daaraan heb ik geen precieze herinnering', was zijn
formulering in het debat.

Op het Binnenhof staat de premier bekend als een man met een geheugen dat
jaloersmakend accuraat is.

In het post truth medialandschap weegt emotionele overtuigingskracht zwaarder
dan objectieve waarheid




Bekijk de oorspronkelijke pagina: ,

LOAD-DATE: 16 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              145 of 170 DOCUMENTS



                                 de Volkskrant

                           15 februari 2018 donderdag

Iedereen is beter af, behalve de burger

BYLINE: KOEN HAEGENS

SECTION: Ten Eerste; Blz. 17

LENGTH: 820 woorden



HIGHLIGHT: De Nederlandse economie heeft het beste jaar in een decennium achter
de rug, al ziet de gemiddelde inwoner dat nauwelijks terug in zijn portemonnee.
Maar de krapte op de arbeidsmarkt kan daar verandering in brengen.


analyse groeicijfers


Het werd al voorspeld, maar nu is het zeker: 2017 was in economisch opzicht het
beste jaar in een decennium. Met de crisis achter de rug groeide de Nederlandse
economie met 3,1 procent, maakte het CBS woensdag bekend. De laatste keer dat de
zon zo hard scheen in de economie was in 2007. Aan de vooravond van de grootste
recessie sinds de jaren dertig bedroeg de groei 3,7 procent.



Extra bemoedigend is dat ook op andere fronten het welzijn in Nederland lijkt
toe te nemen. Steeds meer economen erkennen dat het bruto binnenlands product
wat dat betreft een gammele graadmeter is. Als alle ouders vanaf morgen aan de
ontbijttafel hun kinderen een euro laten betalen per gesmeerde boterham, stuwt
dat het bbp op, zonder dat Nederland er daadwerkelijk welvarender op wordt.

Positief in dit opzicht is dat de CO2-uitstoot in Nederland, ondanks een
economie op stoom, volgens het CBS vorig jaar licht afnam. Dat komt onder meer
doordat er minder steenkool gebruikt wordt bij de productie van elektriciteit.
Ook stoelt de hoogconjunctuur, anders dan in het verleden, amper op Groningse
grondstoffen. Zou de gaskraan niet deels zijn dichtgedraaid, dan was de
economische groei in 2017 zelfs nog iets hoger uitgevallen.

Het is de dalende werkloosheid die de burger bovenal moed geeft. Het aantal
banen nam in de laatste drie maanden van 2017 met 57 duizend toe. 'Niet meer
bang zijn om (door de crisis) je baan te verliezen, is voor veel mensen ook
enorme winst', twitterde hoofdeconoom Marieke Blom van ING Nederland woensdag.
'Geen euro's, maar wel een veel beter gevoel.'

Banenbonanza

Zorgwekkend blijft dat de gemiddelde Nederlander de economische bloei amper
terugziet in de eigen portemonnee. De lonen strompelen achter de bbp-groei aan.
Mede hierdoor valt de consumptie door huishoudens tegen - vooral in het
afgelopen kwartaal. Ook bij de bejubelde banenbonanza passen kanttekeningen.
Hoewel het aantal vaste contracten flink toeneemt, blijkt het aantal flexbanen
verhoudingsgewijs harder te groeien. De helft van alle extra werkgelegenheid
komt bovendien voor rekening van de uitzendbranche. Dat zijn niet de best
betaalde, meest zekere banen.

'Economische groei maakt het mogelijk dat we grote maatschappelijke uitdagingen,
zoals de energie- en klimaattransitie en de hoge kosten van de zorg, kunnen
betalen', reageerde een trotse minister Eric Wiebes van Economische Zaken
woensdagochtend op de CBS-cijfers. 'Maar uiteindelijk willen we natuurlijk
vooral dat Nederlanders de groei nu ook zelf merken.'

De vraag is of de Nederlandse economie dit groeitempo lang genoeg kan volhouden
om dat voor elkaar te krijgen. Is straks het feest voorbij, zonder dat de gewone
burger van de taart heeft mogen snoepen? Feit is dat de groeimotoren van de
afgelopen jaren niet eeuwig kunnen blijven ronken. Zo behoort, net als in 2007,
de huizenmarkt tot de drijvende krachten achter het economische succes. De
huizengekte vertaalt zich in een hoog consumentenvertrouwen en extra uitgaven
aan bijvoorbeeld de inrichting van de woning. Ook had de bouw het afgelopen jaar
opnieuw een stevig aandeel in de groei van de investeringen en het aantal banen.
Bijna een kwart miljoen bestaande koopwoningen wisselden in 2017 van eigenaar.
Dat is een record dat niet snel zal worden verbroken. De koortsachtige bouw- en
verbouwactiviteit zal afnemen.

Personeelstekort

Een ander veelgenoemd punt van zorg zijn de groeiende personeelstekorten. Het
CBS spreekt inmiddels van 'een relatief gespannen arbeidsmarkt'. Tegenover elke
openstaande vacature staan slechts 1,8 werklozen. Dat is nog altijd meer dan de
1,3 van vóór de crisis, maar het aantal werklozen slinkt snel. Werkgevers in
sectoren als de bouw, horeca, onderwijs en ICT klagen al langer dat ze
nauwelijks geschikte mensen kunnen vinden. Deskundigen beschouwen krapte op de
arbeidsmarkt dan ook van oudsher als de ultieme economische bad guy - een
bedreiging voor verdere groei.

Gek genoeg kan het dit keer omgekeerd uitpakken. De economie profiteerde volgens
het CBS ook afgelopen jaar vooral van de sterke export (plus 5,5 procent) en
investeringen (plus 6 procent). Nederlandse machines, apparaten en chemische
producten blijken buitengewoon gewild over de grens. Maar om de huidige groei te
laten voortduren, zal ook in eigen land de burger het geld moeten laten rollen.
Dat vinden tegenwoordig niet alleen de vakbonden en linkse partijen, maar ook
instituten als het Centraal Planbureau en De Nederlandsche Bank.

Zoiets gebeurt pas als diezelfde burger vertrouwen heeft in de toekomst én meer
te besteden krijgt. Daarvoor zijn meer vaste contracten en hogere lonen nodig.
Twee eisen die werknemers doorgaans pas echt luid en duidelijk durven te stellen
wanneer ze niet langer bang zijn dat hun werkgever hen inruilt voor een ander.
Met andere woorden: wanneer er werkelijk een schreeuwend tekort aan
arbeidskrachten ontstaat.




Bekijk de oorspronkelijke pagina:

LOAD-DATE: 14 February 2018

LANGUAGE: DUTCH; NEDERLANDS

GRAPHIC: Een bezichtiging in Amsterdam-West. De huizenmarkt is een van de
motoren achter de economische groei.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              146 of 170 DOCUMENTS



                                 de Volkskrant

                           14 februari 2018 woensdag

brief van de dag Meer toiletten voor iedereen

SECTION: Opinie en Debat; Blz. 25

LENGTH: 198 woorden


Vrouwen in de rij voor een toilet langs de snelweg, juli 2014.Foto Sanne De
Wilde

In elk 'normaal' buitenland is het gebruikelijk dat je in zo ongeveer elk
winkelcentrum, in elke supermarkt en dergelijke naar het toilet kunt. In sommige
buitenlanden zelfs in elke winkel. Dat is daar gereguleerd en meestal een
wettelijke verplichting.

Nederland is op dit gebied een soort derdewereldland. Maar hoera, dat gaat
veranderen. Want ik lees dat zowaar de hele Tweede Kamer vriendelijk aan de
regering vraagt om in gesprek te gaan met gemeenten en winkeliers om eindelijk
eens voor meer en openbare toiletvoorzieningen te gaan zorgen (Ten eerste, 7
februari).

Maar voor wie zijn die dan eigenlijk bedoeld, volgens de Kamerleden? Voor
'zieken, zwangeren en gehandicapten'. Want 'die kunnen bij hoge nood nergens
terecht'.

Maar ik, en met mij vele gewone Nederlanders die niet ziek, zwanger of
gehandicapt zijn, kan ook nergens terecht.

Het lijkt me dus een (te) vrijblijvende vraag van onze volksvertegenwoordigers
die weinig echt resultaat zal opleveren. Maak er dus maar een verplichting van.
Welk Kamerlid durft dat aan?

Rutger van Gent, Nieuw-Vennep




Bekijk de oorspronkelijke pagina:

LOAD-DATE: 13 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              147 of 170 DOCUMENTS



                                 de Volkskrant

                            13 februari 2018 dinsdag

Wel en wee

BYLINE: GIDI HEESAKKERS

SECTION: V Opening; Blz. 2

LENGTH: 540 woorden



HIGHLIGHT: De gewonemensenserie 'Typisch...!' focust nu eens niet op problemen,
maar vooral ook op de vooruitgang.


Tv-recensie


Meer en meer gewone Nederlanders op tv - de gewone, kastje kijkende Nederlander
zag ze al aankomen. In de fijne Nieuwsuur-reeks De Onderstroom richt Jan
Eikelboom zich deze dagen op 'de kloof tussen burger en overheid', met 'verhalen
die geen nieuws zijn maar wel de dagelijkse realiteit'. Iets soortgelijks doet
het reportageprogramma Typisch...!, waarin de stem van het volk elke drie weken
uit een andere buurt klinkt. BNN-Vara en de EO maken sinds eind januari om
beurten een reeks van twaalf afleveringen. Steeds worden verschillende
personages gevolgd terwijl ze gewone dingen doen, het wel en wee.



'Dit is vooral een serie waarin bekende Nederlanders volledig ontbreken', zei
eindredacteur Marieke Rietkerk tegen een interviewer van het Algemeen Dagblad.
Maar het vertrekpunt van Typisch...!, de volkswijk Wielenpôlle in Leeuwarden,
bood wel degelijk zicht op een paar bekende, zeg maar roemruchte karakterkoppen.
Ja hoor, daar waren Siep en Rinus, onmiskenbaar - al had die laatste zich van
zijn mat ontdaan.

'Ik vind het een leuke wijk', zei Rinus dertien jaar geleden, toen SBS6 als
afvoerputjesschepper langskwam voor de omstreden cultserie Probleemwijken. 'Al
zou ik een miljoen verdienen, ik wil hier nooit weg. Ik heb voor een stukje tuin
en daar wil ik liggen als ik er niet meer ben.' Buurman Siep vond de Wielenpôlle
hard achteruitgaan. 'De gezelligheid is weg. Buitenlanders en stufkikkers, ze
stoppen hier van alles in.'

In Typisch... Wielenpôlle (van BNN-Vara) stonden ze er stukken beter op. De
buurt die in de programma-aankondiging 'een van de armste én gezelligste buurten
van Nederland' werd genoemd, zat midden in een renovatie. Liet Siep zich
destijds nog filmen terwijl hij 's nachts ging inbreken en voor de rechter moest
komen voor een wietplantage, dit keer vertelde hij over zijn vrijwilligerswerk
in de wijk en de grote drooglegging - hij was gestopt met drinken. En waar Rinus
eens zijn ex-schoondochter bedreigde, stond hij nu te huilen bij het graf van de
goede man bij wie hij altijd terecht kon en die hem zoveel had bijgeleerd over
het leven. 'Ik kan nergens heen met mijn problemen. Maar die zijn er wel.'

Het grote verschil met Probleemwijken is dat Typisch...! niet voortdurend op
problemen focust, maar vooral ook de vooruitgang of anders wel de kabbelende
voortgang van het dagelijkse samenleven toont. Typisch integere
gewonemensentelevisie, zou ik bijna willen zeggen, in de prettige stijl van Het
succes van de kringloopwinkel (VPRO).

Sinds maandag leidt de EO rond in Tuinzigt, ook een volksbuurt, maar dan in
Breda - niet-volksbuurten komen hierna aan bod. In Tuinzigt was het gezellig
kennismaken met ontwapenende Bets, die in - ha - een klein kringloopwinkeltje
werkt. 'En wanneer sta je weer in je winkeltje Bets?', vroeg de verslaggever
toen het tijd was om per deeltaxi naar huis te gaan. 'Morgen. Nee, morgen niet.
Morgen is het vrijdag, hè. Dan moet ik hennep knippen.'

Typisch, maar zeker niet typisch dé gewone Nederlander.

V's televisierecensententeam bestaat uit Julien Althuisius, Hanna Bervoets,
Frank Heinen, Haro Kraak en, deze week, Gidi Heesakkers.

Steeds worden verschillende personages gevolgd terwijl ze gewone dingen doen




Bekijk de oorspronkelijke pagina:

LOAD-DATE: 12 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              148 of 170 DOCUMENTS



                                 de Volkskrant

                           10 februari 2018 zaterdag

In de put door het klimaat? Wacht niet op anderen, doe nú iets groens

BYLINE: DOOR DAPHNE VAN PAASSEN

SECTION: Zaterdag; Blz. 10, 11, 12, 13

LENGTH: 3194 woorden



HIGHLIGHT: Wat doe je als je letterlijk depressief wordt van alle
onheilsboodschappen over het klimaat en apathisch onder een dekentje wilt
kruipen? Daphne van Paassen zoekt uit hoe ze in actie kan komen.


Angst voor de apocalyps


'Ik ga jullie echt missen', verzucht Judith Karis, ex-kok, zwart mini-jurkje met
poncho, aan het eind van de avond. Ze kijkt het groepje rond. 'Kennen jullie dat
wetenschappelijke experiment?' En ze beschrijft hoe een proefpersoon in een
wachtkamer zit tussen acteurs die nadrukkelijk doen of er niets aan de hand is
terwijl er steeds meer rook onder een deur vandaan komt. 'De proefpersoon kijkt
angstig maar blijft zitten omdat de anderen dat ook doen.' Zit zo'n proefpersoon
alleen in een wachtkamer dan loopt hij weg. Karis zet haar glas wijn neer en
leunt achterover. 'Zo voel ik me. Alsof ik in die volle wachtkamer zit. De
wereld staat op ontploffen maar we doen of er niets aan de hand is.'



De twee jonge vrouwen en twee mannelijke veertigers rond de keukentafel in een
nieuwbouwwijkje in De Bilt knikken geestdriftig: he-le-maal mee eens.

'En het was dus fijn om met mensen te zijn die ook rook zien', besluit ze.

'Ik heb me ook minder eenzaam gevoeld', zegt Rosan op den Kelder (24), in het
dagelijks leven adviseur bij de Omgevingsdienst regio Utrecht. 'Jullie gaven me
het gevoel dat ik niet de enige ben die iets wil doen. Maar ook dat ik mijn
struggles op tafel kon gooien.'

Op den Kelder had sinds ze voor haar studie vakken over duurzaamheid volgde,
depressieve gevoelens; vooral alle documentaires over klimaatverandering maakten
haar somber. 'Ik ging het mensen kwalijk nemen dat ze het zover hadden laten
komen. Maar die negativiteit helpt je niet.' Door veganistisch te eten en de
natuur op te zoeken, heeft ze het plezier in het leven hervonden.

'Gaaf', reageert coach Kim Reek (41).

'Het lijkt wel een AA-meeting', giechelt Judith (46), ze smeert nog een toastje
met veganistische boursin.

Het is de laatste bijeenkomst van de KlimaatGesprekken,

 een serie 'workshops' waarin kleine groepjes onder leiding van een coach leren
en uitwisselen hoe ze hun voetafdruk kunnen verkleinen op het gebied van wonen,
eten en reizen - maar waarin ze vooral ook steun vinden bij elkaar. Afgelopen
jaar deden zo'n tweehonderd mensen mee. Dit jaar verwacht de organisatie een
verdriedubbeling. Belangrijkste reden voor mensen om zich aan te melden: leren
wat ze nog meer kunnen doen en niet willen wachten op de overheid omdat er nú
iets moet gebeuren.

Dat ik op een regenachtige dag in januari verzeild ben geraakt bij deze eco
weight watchers, is geen toeval. Nieuws over de mondiale opwarming vliegt mij de
laatste tijd naar de strot.

En dat was er het afgelopen jaar volop. 2017 was het jaar van extremen:
recordbrekende orkanen, temperaturen van boven de 50 graden in Azië. 2017 stond
net als 2016 en 2015 in de topdrie van warmste jaren ooit gemeten. Er was het
verbijsterende nieuws dat er net over de grens met Duitsland driekwart van de
insecten is verdwenen. En er waren ongehoorde hoeveelheden neerslag. Dus als het
weer dagen achtereen hoost of als het zo hard stormt dat mensen als lege
bierblikjes over straat rollen, dan drenst het in mijn hoofd: zie je,
klimaatverandering.

Sinds ik voor een artikel over klimaatactivist Naomi Klein het probleem in zijn
volle glorie tot me moest laten doordringen, lig ik wakker en maal. Over
zeespiegelstijging en dijkdoorbraken (hebben anderen wel noodrantsoenen en
opblaasbootje op zolder liggen?). Ik scheid braaf mijn afval, rijd bijna geen
auto en ga per trein op stedentrip. Maar apathie dreigt: wat heeft dit gefröbel
in de marge voor zin? Ik begin te lijken op John B. McLemore, de hoofdpersoon
uit de succesvolle Amerikaanse non-fictie podcast S-town, die een moordzaak aan
de kaak probeert te stellen, maar ondertussen overal tekenen ziet van de
dreigende apocalyps en die volgens de lovende recensies lijdt aan
klimaatdepressie.

Hoe kom ik hier vanaf?

Van klimaatwetenschappers was al bekend dat ze soms wanhopig worden van hun
eigen verontrustende feiten en de laksheid waarmee de wereld erop reageert -
wetenschapsvoorlichter Joe Duggan verzamelde op zijn website
isthishowyoufeel.com handgeschreven brieven van klimaatwetenschappers over hun
angsten als mens. Maar recent onderzoek van Sabrina Helm van de University of
Arizona laat zien dat ook gewone burgers gevoelig zijn voor stress, angst en
zelfs depressie door klimaatverandering. Vooral degenen die hoog scoren op
'biosperic concern' - mensen die begaan zijn met de natuur.

Linda Steg, hoogleraar omgevings- psychologie aan de

Rijksuniversiteit Groningen, doet onderzoek naar duurzaamheid en gedrag. 90 à 95
procent van de Europeanen gelooft in klimaatverandering, blijkt uit een grote
nog ongepubliceerde Europese studie. En bijna net zo'n grote groep is ook
overtuigd van de menselijke invloed hierop, zegt Steg, die vanuit Nederland
meewerkte aan het onderzoek. 'Maar hele grote zorgen? Dat maken ze zich niet',
zegt ze.

Die paradox - mensen zijn overtuigd van klimaatverandering, maar maken zich
slechts enigszins zorgen - zou er weleens de reden van kunnen zijn dat ze nog
niet massaal in actie komen, vermoedde de Noorse psycholoog en econoom Per Espen
Stoknes, schrijver van What We Think About When We Try Not To Think Of Global
Warming. Wetenschappers proberen ons wanhopig nog meer cijfers te voeren om ons
te overtuigen, redeneert hij, maar die werken averechts. Hoe meer we weten, hoe
dieper we onze kop in zand steken. Oorzaak? Onze psyche. Die kan slecht overweg
met dit soort boodschappen die ver van ons af staan - global warming blijft voor
veel mensen iets van zielige ijsberen en een verre toekomst. Onze aandacht gaat
uit naar het hier en nu: liefde, kinderen, werk, huizen, vakanties.

80 procent van het nieuws over klimaatverandering

gaat bovendien over onheil, verliezen en kosten - niemand, maar dan ook niemand
wil daarmee te maken hebben en dus vermijden we de bronnen van deze
'onheilsporno'.

En wanneer het zich toch aan ons voordoet, hebben we een heel scala aan
vermijdingsmechanismen om er niets mee te hoeven doen. Eigenlijk verkeren we,
zegt Stoknes, in een permanente cognitieve dissonantie. Omdat we weten dat de
aarde opwarmt door de uitstoot van CO2, maar we tegelijkertijd met bijna alles
wat we doen - eten, autorijden, spullen kopen, vliegen - zelf CO2 uitstoten,
kampen we met een continue innerlijke tegenstrijdigheid. 'Om van dat
ongemakkelijke gevoel af te komen zoek je uitvluchten: de auto van mijn buren is
veel groter en vervuilender dan die van mij, als ik de enige ben die niet
vliegt, wat heeft het dan voor zin?' 'We voelen ons dan beter', aldus Stoknes.
Maar tegelijkertijd weerhoudt het er ons van om in actie te komen. Uit een
recente enquête van I&O Research in opdracht van het Klimaatverbond blijkt dat
vier op de vijf Nederlanders inderdaad best duurzamer wil leven, maar niet
verwacht dat anderen dat ook zullen doen, waardoor het vaak bij goede voornemens
blijft.

Stoknes adviseert me dan ook om die klimaatdepressie van mij te koesteren:
'Verdiep hem, doorleef 'm!', mailt hij en tussen haakjes: 'tongue-in-cheek'.
'Stand up for your depression!'

Hij heeft gelijk, denkt Jaap van der Stel, lector ggz aan de Hogeschool Leiden,
die een half jaar terug een symposium over geestelijk welzijn en
klimaatverandering organiseerde. 'Angst is op zich niet verkeerd. Die is een
signaal dat er gevaar dreigt. Dat je moet vluchten. Of dus vechten; je ertegen
verzetten. In angsttherapie ga je niet voor niets altijd op zoek naar
mogelijkheden om iets te doen: om de situatie te beïnvloeden, zodat je weer een
gevoel van controle krijgt.' De beste remedie bij klimaatdepressie is dus iets
duurzaams doen, stelt hij.

Hoogleraar Steg adviseert te beginnen met iets makkelijks. Maakt niet uit wat.
'Onderzoeken laten zien dat als je je groen gedraagt je over jezelf gaat denken
als duurzaam persoon waardoor je je gedrag daarmee in overeenstemming wilt
brengen - we willen immers consistent zijn en dus ons gedragen naar het beeld
dat we van onszelf hebben.'

Maar waar te beginnen?

Industrieel ontwerper Babette Porcelijn vroeg zich dat ook af

toen zij op een zondagmiddag op de bank haar moment van de waarheid beleefde.
'Ik kwam erachter dat de zestien grootste containerschepen evenveel CO2
uitstoten als alle auto's ter wereld bij elkaar. Ik was in shock', vertelt ze in
haar atelier in Amsterdam. In het midden van het oude klaslokaal ligt een
nep-ijsberenvel met kop - alsof het symbool van de klimaatverandering zojuist
ter plekke is uitgestorven. 'Ik dacht vroeger dat het wel de goede kant op ging
met het milieu in Nederland: we hebben weer vis in de Rijn; we hebben geen zure
regen meer. Maar we hebben onze ellende gewoon verplaatst. We laten al onze
spullen in lagelonenlanden maken en zien daardoor de vervuiling niet meer.'

Gewend aan innovatief denken schoot ze naar eigen zeggen direct in de
probleemoplossende modus. 'Ik wilde een toptien van verborgen impact hebben -
dus een toptien van dingen die het slechtst zijn voor het milieu, niet alleen in
gebruik, maar ook door de voor ons vaak verborgen wijze van produceren en
vervoer. Zo kon ik bepalen welk groen gedrag het meest effectief was.' Via
crowdfunding kon ze het onderzoeksbureau CE Delft inhuren om door te rekenen
waar de meeste winst te behalen viel voor de gemiddelde Nederlander.

De resultaten staan in haar boek De verborgen Impact. 'Je denkt bij vervuilend
gedrag vooral aan autorijden en energie in huis, maar spullen kopen of vlees
eten zijn veel vervuilender. Als je dat vermindert door alleen tweedehands
kleding te kopen en vegetarisch te eten bijvoorbeeld, heb je twee keer zoveel
impact.' Zelf heeft ze de auto weggedaan, vliegt niet meer, is kleiner gaan
wonen, koopt alleen in de kringloopwinkel en probeert nu veganistisch te eten.
Ze worstelt nog met de sojamelk die ze nogal vies vindt en maakt haar muesli nu
half-om-half om langzaam te wennen.

'Het klinkt wel als afzien', stamel ik.

'Nee joh, het geeft écht een kick, het is ook écht leuk, groen leven!', zegt ze,
met en monalisalachje en priemende ogen: 'Ik beweeg meer, ben gezonder, houd
geld over, ga op spannende fietsvakanties. We moeten natuurlijk wel ook een
wereld schetsen die zo gaaf is dat iedereen die wil nastreven. Een stip op de
horizon.' Hoe die er dan uitziet, dat moet ze nog onderzoeken voor haar volgende
boek. Maar het zal iets zijn met 'schone lucht', 'mooie natuur',
'armoedebestrijding' en 'altruïsme, waar je als mens pas echt gelukkig van
wordt'.

Eenmaal thuis vervang ik op de dagen dat ik kook

stilletjes het vlees door vegetarische producten - dan gaat er ook niemand
mekkeren - kondig aan dat we alleen nog bij hoge uitzondering met de auto gaan,
zet nog een vijfde recyclebak neer voor groentenafval en draai als ik thuiswerk
de thermostaat uit (tot ergernis van mijn huisgenoten: 'Je ziet eruit of je bent
weggelopen uit Scrooge and Marley met die... wat zijn dat eigenlijk? Oh my god,
armwarmers!').

Om het huis klimaatproof te maken word ik ook lid van de buurtcoöperatie en ga
half januari naar de informatieavond 'van het gas af'. Door samen duurzaam te
zijn, breng je het abstracte probleem van de mondiale opwarming dichterbij,
schrijft Stoknes. Daarbij zijn we nu eenmaal groepsdieren: peer-gedrag bepaalt
voor een groot deel wat we doen. Kijk maar naar het onderzoek van het I&O over
de gemiddelde Nederlander die wel wil verduurzamen, maar wacht op de overheid en
anderen om hem voor te gaan. De beïnvloedingswetenschapper Robert Cialdini
ontdekte dat als je weet dat je buren minder energie verbruiken dan jij, je zelf
ook energiezuiniger gaat leven (van 14,5 naar 12 kilowatt per dag). Juist als we
mensen onzeker zijn kijken ze naar wat hun peers doen.

In een oud spoorweggebouw zit een man of veertig

bij elkaar - veel grijze hoofden, een paar veertigers. Een scheefstaande beamer
op een krukje. Een ambtenaar van de gemeente Haarlem vertelt hoe de stad in 2030
klimaatneutraal wil worden en in 2040 van het aardgas af. Een echt plan lijkt er
nog niet te zijn maar ze heeft een bureau wel laten doorrekenen wat de
efficiëntste oplossing is: voor onze wijk een palletkachel. 'Maar die stoot toch
ook CO2 uit?' vraagt een vrouw van middelbare leeftijd. 'Ik heb trouwens
ontzettende last van al die houtkachels in deze buurt. Wie heeft er eigenlijk
allemaal...' Ze wordt onderbroken: 'Als de gemeente wil dat ik van het gas af
ga, waarom moet ik dan een boete betalen aan netbeheerder Liander als ik
afgesloten wil worden?'

De ambtenaar wordt gered door een bestuurslid van de buurtcoöperatie die een
bruggetje maakt naar het belang van het 'buurtonderhoudsplan', waarvoor we ons
kunnen aanmelden. Maar ook hier verzandt de discussie in mitsen en maren. Ik
merk dat ik gemakkelijk mee ga in het praktische gemor en dat er weinig over is
van de hoopvolle energie waarmee ik naar deze bijeenkomst ging: de overheid doet
misschien weinig, maar wij gaan dit als bewoners zelf wel even fixen.

Tot ik Andries Tieleman spreek die tijdens de borrel na afloop

aan geïnteresseerden op zijn iPad laat zien hoe hij zijn huis - een van de
twaalf 'pionierswoningen' in de wijk - heeft verduurzaamd. Van huis uit
werktuigbouwkundige geloofde hij niets van het verhaal dat je oude huizen
moeilijk klimaatneutraal krijgt. Hij is nu een tijdje bezig en heeft zijn
energieverbruik met tweederde naar beneden gebracht met zonnepanelen, een
hybride warmtepomp, isolatie, voorzetramen en een systeem waarmee hij de
temperatuur per kamer kan regelen.

Misschien is hij wel de 'blockleader' waar Steg het over had: bewoners die
inspireren en een voortrekkersrol spelen. Wil je mensen duurzaam maken, dan is
de inzet van dit soort types de meest effectieve manier. 'Mensen nemen het meest
aan van mensen die op hen lijken en die ze meer vertrouwen dan bedrijven of de
overheid.'

Tieleman woont in een huis uit 1892, glas-in-loodramen, een verweerde houten
vloer, bewerkte hoge plafonds, overal lampjes van gekleurd glas, brokaten
gordijnen, in het midden van de kamer een grote Bechstein-vleugel van zijn vrouw
die operazangeres is. Tieleman is het gewoon gaan doen om mensen te laten zien
dat het kan. Volgens Urgenda wordt 23 procent van de CO2-uitstoot in Nederland
veroorzaakt door woningen. 'Daar valt echt wat te winnen. Technisch kan het
sowieso, een klimaatneutrale samenleving in 2030. We moeten het alleen willen.'


Maakt hij zich weleens zorgen? 'Grote zorgen!' Hij tovert desastreuze grafieken
op zijn iPad van de gemiddelde wereldtemperatuur door de tijdvakken heen. Het is
de reden dat hij ontslag heeft genomen bij het bedrijf in de luchtvaartindustrie
waar hij in het managementteam zat, maar waar niemand over de gevolgen van de op
handen zijnde energietransitie wilde nadenken. Hij wil er juist aan bijdragen.
'Het leuke is dat duurzame energie decentraal is. Je hebt geen grote fabrieken
of installaties nodig; je hoeft niet op de overheid te wachten om te veranderen,
je kunt het zelf gewoon gaan doen. En het kan ook snel gaan. Het is als met de
smartphone - binnen een paar jaar had iedereen zo'n ding en kan niemand meer
zonder.'

Vol goede moed, verlaat ik het huis in de storm - weer zo'n

omineus teken - die later heel Nederland platlegt. Het kán dus. Ook in onze
huizen. Dit is wat Steg de warm glow noemt: mensen die iets duurzaams doen,
voelen zich gelukkig. 'Als je iets altruïstisch doet, krijgt je zelfbeeld een
boost. Mensen willen immers betekenisvol leven; een bijdrage leveren aan het
grotere geheel.' Eudemonia - Aristoteles had het er al over.

Thuis leidt dat 'samen iets duurzaams doen' trouwens allerminst tot een
hartverwarmende yes-we-can-verbroedering. Onderwerpen als autorijden ('We rijden
vergeleken met anderen al heel weinig'), eten ('Ik houd gewoon van vlees!'),
verwarming ( '17 graden is echt kindermishandeling') en spullen kopen ('Dit is
geen refurbished beeldscherm, het is een afgedankte tv') monden steevast uit in
geruzie: 'Ze is gewoon een fundamentalistische klimaatactivist geworden', vindt
mijn zoon. Zijn vader vraagt of ik tenminste een oplossing kan verzinnen voor de
inmiddels 'Napolitaanse afvalverwerkingstaferelen' in de keuken.

Doorleef je klimaatdepressie- zeg dat wel.

'Het is soms gewoon ploeteren', zegt Kim Reek, groepscoach

bij de KlimaatGesprekken in De Bilt. Ook hij ligt af en toe overhoop met zijn
omgeving. 'Dat onderhandelen over of de thermostaat een graadje lager kan - trek
toch gewoon een trui aan!' Daardoor voel je je weleens alleen, denkt hij. Juist
als hij aan zijn twee jonge kinderen denkt, kan de paniek toeslaan. 'Dan moet je
uitkijken dat je geen zendeling wordt, zo'n moraalridder die anderen vertelt hoe
het moet. Daar hebben mensen terecht ontzettend de pest aan. Tegelijkertijd wil
je je omgeving wakker schudden: we moeten nú iets doen.'

De laatste bijeenkomst van de KlimaatGesprekken gaat dan ook over gesprekken met
anderen. De Britse psychotherapeut Rosemary Rendall, die de oorspronkelijke
Carbon Conversations in 2006 bedacht, merkte dat mensen die de betekenis van
klimaatverandering ten volle tot zich lieten doordringen, zich vaak alleen,
somber en hulpeloos voelden. 'Kleine groepen van gelijkgestemden die praten over
hun problemen is in de psychotherapie een beproefd concept', laat ze via de mail
weten. Ook om te leren hoe je er met je omgeving over praat. Luisteren is het
belangrijkste.

In de huiskamer van Kim Reek merkt iedereen hoe lastig dat is: ze willen
allemaal vooral overtuigen - 'o god, ik zit maar te lullen!', zegt Kim Reek, die
in een rollenspel zijn vrouw wil bewegen om minder te vliegen. Gelach. Judith
probeert haar vriend op vegetarische kipstukjes over te laten stappen zonder een
dwingende Jehova's getuige te worden.

Natuurlijk zijn al die individuele acties op zich niet genoeg om het klimaat te
redden. Maar volgens Stoknes bouw je zo wel 'bottum-up support' voor politici en
wet- en regelgeving die dat wel kunnen. Een heldere boodschap voor al die mensen
die volgens het I&O onderzoek wel willen verduurzamen, maar wachten op de
overheid en elkaar.

Ik realiseer me na de KlimaatGesprekken dat ik het thuis volkomen verkeerd heb
aangepakt. 's Nachts schiet ik nu weliswaar niet meer wakker van dromen over
dijkdoorbraken, maar moet ik wel opboksen tegen een soort klimaatgekkie-imago.
De eerstvolgende keer aan tafel probeer ik het in de geest van Rosemary Randell
met een vraag die mijzelf nogal kwezelig in de oren klinkt - 'wat willen jullie
dan veranderen' - en tot mijn stomme verbazing komen er ideeën: de geërfde auto
van opa inruilen voor een klein model, zonnepanelen en, een heel overtuigende:
geen vlees meer maar dan wel iedere dag kaassoufflés.

Als het weer dagen achtereen hoost of als het heel hard stormt, dan drenst het
in mijn hoofd: zie je, klimaatverandering.

Je moet uitkijken dat je geen zendeling wordt, zo'n moraal-ridder die anderen
vertelt hoe het moet. Daar hebben mensen terecht ontzettend de pest aan

Het leuke is dat je geen grote fabrieken of installaties nodig hebt, je kunt het
zelf gewoon gaan doen

Mensen willen betekenisvol leven; een bijdrage leveren aan het grotere geheel

Dat onderhandelen over of de thermostaat een graadje lager kan - trek toch
gewoon een trui aan

Om van dat ongemakke- lijke gevoel af te komen zoek je uitvluchten: de auto van
mijn buren is vervuilender




Bekijk de oorspronkelijke pagina: , , ,

LOAD-DATE: 9 February 2018

LANGUAGE: DUTCH; NEDERLANDS

GRAPHIC: Puerto Rico na de orkaan Maria
Een modderstroom in Californië, VS
Een hittegolf in India
Overstroming na de orkaan Harvey in Houston, VS.
bosbranden in Portugal

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              149 of 170 DOCUMENTS



                                 de Volkskrant

                            9 februari 2018 vrijdag

Nederland wil samen met burgers St. Eustatius een oplossing zoeken

BYLINE: KEES BROERE

SECTION: Ten Eerste; Blz. 14

LENGTH: 499 woorden


Nederland heeft met Sint Eustatius een 'gezamenlijke verantwoordelijkheid' om de
problemen op het Caribische eiland op te lossen. Dat heeft CDA-staatssecretaris
Raymond Knops van Koninkrijksrelaties woensdagavond duidelijk gemaakt tijdens
een ontmoeting met de burgerbevolking van Sint Eustatius.



Knops reisde naar het eiland om uitleg te geven over het besluit van het kabinet
om op Sint Eustatius, een zogeheten bijzondere gemeente van Nederland, het
bestuur aan de kant te zetten en tijdelijk te vervangen door een zogenoemde
regeringscommissaris. Volgens een woordvoerder wil Knops de bevolking actief
betrekken bij het vinden van oplossingen voor de sociale en politieke problemen.


Hiertoe zal een 'maatschappelijke raad van advies' worden opgericht. Daarin
komen naast gewone burgers ook vertegenwoordigers van het bedrijfsleven en
maatschappelijke organisaties van Sint Eustatius. De leiding berust bij de deze
week benoemde regeringscommissaris.

Die commissaris is Mike Franco, voormalig parlementsvoorzitter op Curaçao, een
autonoom land binnen het koninkrijk. Zijn vervanger is Mervyn Stegers, tot 2017
CDA-burgemeester van het Nederlandse Tubbergen.

Knops heeft op Sint Eustatius ook gesproken met Clyde van Putten. Deze lokale
politicus is in het deze week uitgekomen rapport van de commissie van wijze
mannen, opgesteld op verzoek van het Nederlandse kabinet, aangewezen als de man
die zich op het eiland als een 'dictator' gedraagt.

Van Putten zelf spreekt alle aantijgingen aan zijn adres tegen. In een
telefoongesprek met de Volkskrant zei hij woensdagavond dat hij het besluit tot
het instellen van een regeringscommissaris niet accepteert, en dat hij de circa
3.500 eilanders zal voorgaan in 'burgerlijke ongehoorzaamheid'. Details hierover
wenste hij niet te geven.

Volgens Van Putten is het rapport van de commissie van wijze mannen niet op
feiten gebaseerd, maar bedoeld om het bestuur op het eiland te 'destabiliseren'.
Het aan de kant schuiven van het bestuur komt naar zijn idee neer op een
'staatsgreep' door Nederland. In het rapport wordt juist Van Putten ervan
beschuldigd de rechtsorde op Sint Eustatius te ondermijnen.

Het eiland wordt goed bestuurd, zegt Van Putten; het Nederlandse kabinet is zelf
verantwoordelijk voor 'het overtreden van de wetten'. Hij wil de zaak aankaarten
bij de Verenigde Naties en zegt Nederland zo nodig voor de rechter te zullen
slepen. Voor het eiland zelf wil hij geen onafhankelijkheid, maar 'volledig
zelfbestuur'.

Knops' ontmoeting met enkele honderden burgers van Sint Eustatius verliep
'gepassioneerd maar vreedzaam', aldus de woordvoerder. Ook Van Putten was
aanwezig. 'Knops heeft de reden van het Nederlandse ingrijpen goed kunnen
uitleggen', aldus de woordvoerder. 'De wetteloosheid, de intimidatie, de
discriminatie van burgers en het financiële wanbeheer: dat alles is niet in het
belang van de bevolking.' Knops gaf toe dat ook Nederland hierbij in het
verleden fouten heeft gemaakt.




Bekijk de oorspronkelijke pagina:

LOAD-DATE: 8 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              150 of 170 DOCUMENTS



                                 de Volkskrant

                           8 februari 2018 donderdag

Mieters

BYLINE: JULIEN ALTHUISIUS

SECTION: V Opening; Blz. 2

LENGTH: 498 woorden



HIGHLIGHT: Met rammelende zwart-witbeelden en verbleekte kleurenfilms van zolder
lijkt omroep Max een goudmijn aan te boren.

V's televisierecensententeam bestaat uit Hanna Bervoets, Gidi Heesakkers, Frank
Heinen, Haro Kraak en, deze week, Julien Althuisius.


Tv-recensie


Zo vanzelfsprekend als het nu is elke kop koffie of half opgegeten verkruimelde
glutenvrije muffin zorgvuldig vast te leggen en op je Insta te zetten, zo'n
zeldzaamheid was de camera vroeger. Daarom riep omroep Max in augustus
Nederlanders op hun zolders op te gaan of de schuur in, dozen om te kieperen en
het oude filmmateriaal dat ze misschien wel waren vergeten af te stoffen en naar
Hilversum op te sturen.



Een deel van de vangst was gisteravond te zien in de eerste aflevering van
Nederland op Film, met als thema 'Feest'. 'Hoe vieren wij Nederlanders de
afgelopen pakweg honderd jaar onze feesten?', vroeg presentator Richard
Groenendijk zich aan het begin van de aflevering hardop af.

Een van de eerste feestjes die voorbijkwamen was de bruiloft van Theo en Ans
Mesman, 'doorsnee Nederlanders op het oog, maar hun huwelijk was dat zeker
niet'. Theo en Ans trouwden namelijk in het Rijksmuseum, waar de vader van Ans
intendant was. Bijzondere beelden, van dansende oma's met allemaal dezelfde
krullen en dezelfde brillen, drinkend en etend van hetzelfde servies als waar de
koningin van gebruikmaakte.

Of dan het huwelijk van de ontzettend gewone Nederlanders Henk en Sjoukje
Dijkstra uit Amsterdam-Noord. Wat het leukste van die dag was? Tientallen jaren
later wist Henk het nog wel. 'Dat was op de wc. De cadeau-envelop openmaken en
het geld tellen, of er genoeg was om het feestje te betalen.' Zijn vrouw Sjoukje
zat naast hem op de bank en wist nog goed waarom Henk haar ooit ten huwelijk had
gevraagd. 'Jij vond mij gewoon een lekker wijf.' 'Natuurlijk', lachte Henk,
'daar begint het toch mee, het visuele?'

Met het visuele zit het in Nederland op Film sowieso wel goed. Omroep Max lijkt
een goudmijn aangeboord te hebben. Al die rammelende zwart-witbeelden en
verbleekte kleurenfilms bij elkaar vormen in potentie een nieuwe geschiedenis
van dagelijks leven in Nederland in de twintigste eeuw, bezien vanuit de
intiemste invalshoek.

Natuurlijk is niet alles even bijzonder of interessant - het kijken naar een
oer-Hollandse verjaardagskring met tante Bep en ome Hans is even enerverend als
er zelf tussen zitten - maar soms zit er een geweldige schat bij. Zoals
filmbeelden van een bruiloft van ene Tinie uit Amsterdam, gefilmd op 22 juli
1941. Even zwenkt de camera omhoog en kijk, daar staat Anne Frank op haar balkon
het schouwspel gade te slaan.

Wat de eerste aflevering van Nederland op Film vooral liet zien, is dat we in de
loop der jaren in ons vieren losser zijn geworden, uitbundiger. Dat is aan de
ene kant iets om heel erg blij mee te zijn (tenzij je intens geniet van
kringverjaardagen met 'frisdrank, nootjes en misschien een blokje kaas').

En toch is het ergens jammer dat je tegenwoordig nooit meer hoort: 'Het feest
was mieters. We hebben zo gelachen met het koekhappen.'

Kijken naar een oer-Hollandse verjaardagskring is net zo enerverend als er zelf
in zitten, maar soms komt er een geweldige schat voorbij.




Bekijk de oorspronkelijke pagina:

LOAD-DATE: 7 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              151 of 170 DOCUMENTS



                                 de Volkskrant

                           8 februari 2018 donderdag

Een prijs op het hoofd van Sint, wie doet zoiets?

BYLINE: MAAIKE VOS

SECTION: Ten Eerste; Blz. 7

LENGTH: 588 woorden



HIGHLIGHT: In december is aangifte gedaan tegen een extreem-linkse actiegroep
die opriep tot een aanslag tijdens de intocht van Sinterklaas. Wat beweegt deze
activisten?


Profiel: De Grauwe Eeuw


'Mijn doel als activist is om deuren open te trappen die altijd dicht blijven.
Wij zijn best bereid daar ver in te gaan', zegt Michael van Z. van de actiegroep
De Grauwe Eeuw in een interview met Hollandistan, een nieuwssite voor moslims.
Om er direct aan toe te voegen dat mensen niet persoonlijk worden aangevallen en
de actiegroep probeert zo veel mogelijk binnen de wet te blijven.



De politie en het Openbaar Ministerie onderzoeken momenteel of dit laatste Van
Z. is gelukt. Onderwerp van het onderzoek is een Facebookpost van eind oktober
waarin Van Z. opriep tot een aanslag op Sinterklaas. Hij stelde dat er niets
anders op zat dan een prijs op het hoofd van de Sint te zetten. 'Dubbele prijs
als het tijdens de nationale intocht is zodat alle kinderen getuigen ervan zijn,
zelfs massaal onder zijn hersenen en botsplinters bedekt zitten', zo citeert De
Telegraaf uit het nog diezelfde dag verwijderde bericht. 'Zo kan de NPO geen
onzinverhaaltje ophangen met een nieuwe Sinterklaas en zijn we voorgoed van dat
feest af. (En van die irritante Flodder acteur die Sinterklaas speelt.)' Van Z.
richtte zich hiermee tot acteur Stefan de Walle, die Sinterklaas speelt tijdens
de intocht en bekend werd als Kees uit de serie Flodder.

De Grauwe Eeuw is een extreemlinkse actiegroep die strijdt tegen alles wat met
kolonialisme te maken heeft en protesteert tegen de 'verheerlijking van de
Gouden Eeuw'. Zo bekladde de groep in oktober 2016 het standbeeld van Jan
Pieterszoon Coen in Hoorn. Vorig jaar protesteerden de actievoerders tegen
poppodium TivoliVredenburg, dat een kinderfeest organiseerde met als thema
'cowboys en indianen'. Ook strijden ze voor de naamsverandering van de
Coentunnel en voeren ze campagne voor meer bewustwording over straatnamen.

'Het grove taalgebruik in het Facebookbericht is zorgwekkend', zegt universitair
hoofddocent Jacco Pekelder van de Universiteit Utrecht, gespecialiseerd in
links-extremisme en terrorisme. 'Tegelijkertijd is het ook een hobby, net als
binnen de rechts-extremistische hoek, om gewone burgers te shockeren.' Pekelder
wijst op de groeiende rol van identiteit bij zowel links- als
rechts-extremisten. Rechts zette volgens hem altijd al in op een identitaire
agenda, links doet dat nu ook. 'Het gevaar bestaat dat je een soort
anti-racisme-racisme gaat ontwikkelen. Daarmee snijd je elke vorm van coalitie
af.'

De beweging van De Grauwe Eeuw is ook gesignaleerd door de Nationaal Coördinator
Terrorismebestrijding en Veiligheid (NCTV) in een rapport over het
dreigingsbeeld van terrorisme in Nederland. De groep bestaat voornamelijk uit
actievoerders met een migratieachtergrond, zo valt te lezen in het stuk uit
november 2017. 'Zij strijden tegen (in hun ogen) racistische en koloniale
symbolen in de Nederlandse maatschappij, zoals Zwarte Piet, de VOC, straatnamen
en standbeelden.'

Een woordvoerder van de NCTV benadrukt dat het dreigingsbeeld niet alleen over
terrorisme gaat, maar ook over radicalisering en polarisatie. 'We willen vroeg
ontwikkelingen signaleren en een zo breed mogelijk dreigingsbeeld schetsen.
Zowel bij extreem-links als extreem-rechts zien we polarisatie. Die twee groepen
kunnen op elkaar reageren en dat kan mogelijk leiden tot geweld.' Volgens de
woordvoerder is De Grauwe Eeuw een kleine groep met minder dan tien leden in
wisselende samenstelling.

De Volkskrant heeft Van Z. en De Grauwe Eeuw via e-mail en sociale media vragen
voorgelegd, maar daar hebben zij niet op gereageerd.




Bekijk de oorspronkelijke pagina:

LOAD-DATE: 7 February 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              152 of 170 DOCUMENTS



                                 de Volkskrant

                           8 februari 2018 donderdag

Beledigd? Dat bepaalt de koning voortaan zelf

BYLINE: DOOR REMCO MEIJER

SECTION: Ten Eerste; Blz. 11

LENGTH: 756 woorden



HIGHLIGHT: Waarom D66-Kamerlid Kees Verhoeven de majesteitsschennis wil
schrappen


'Of iemand nou 'Fuck Kees Verhoeven' of 'Fuck de koning' roept, dat moet geen
verschil maken.' Aldus het D66-Kamerlid Kees Verhoeven. Donderdagavond voert hij
het republikeinse deel van de Tweede Kamer aan in een serieuze poging de
speciale bescherming van de koning in het strafrecht te schrappen. Een
meerderheid gloort.



Wie het staatshoofd beledigt, kan nu nog maximaal 5 jaar gevangenisstraf krijgen
en zelfs zijn kiesrecht verliezen. Ook op het belediging van buitenlandse
staatshoofden staat een lange straf: 2 jaar. Terwijl belediging van een 'gewone'
Nederlander tot maximaal 3 maanden cel kan leiden.

'Als iedereen voor de wet gelijk is, moeten we dit ook gelijktrekken', zegt
Verhoeven. 'Majesteitsschennis is een heel oud wetsartikel, uit 1881. Het past
niet bij een modern koningschap.'

Om de majesteitsschennis uit het Wetboek van Strafrecht (WvS, artikelen 111-113)
te krijgen, samen met de bepalingen over belediging van buitenlandse
staatshoofden (WvS 118-119), diende Verhoeven bijna twee jaar geleden een
initiatiefwetsvoorstel in. Dat wordt, na vertraging door verkiezingen en
formatie, vanavond behandeld in de Tweede Kamer.

Voorafgaand aan het initiatief van Verhoeven speelden twee incidenten. Het
Openbaar Ministerie wilde actievoerder Abulkasim Al-Jaberi vervolgen, die
tijdens een demonstratie tegen Zwarte Piet eind 2014 scandeerde: 'Fuck de
koning, fuck de koningin, fuck het koningshuis.' Het OM zag er in de zomer van
2015 uiteindelijk onder maatschappelijke druk van af.

Komiek Jan Böhmermann las in maart 2016 op de Duitse tv een hekeldicht voor over
de Turkse president Erdogan, waarin hij hem onder meer een geitenneuker noemde.
Erdogan beklaagde zich bij bondskanselier Angela Merkel. Maar zij gaf het Duitse
OM geen opdracht tot vervolging, zoals Erdogan wilde. Het wetsartikel op basis
waarvan dat had moeten gebeuren, is inmiddels geschrapt.

Verhoeven: 'De vrije meningsuiting en ieders gelijkheid in de rechtsstaat zijn
het uitgangspunt van deze initiatiefwet. Niemand moet zich belemmerd voelen om
te zeggen wat hij vindt uit angst voor een bijzonder hoge straf. Dat betekent
niet dat ik opeens voor beledigen ben. In mijn wetsvoorstel wordt de algemene
strafbepaling voor smaad, laster en eenvoudige belediging gewoon gehandhaafd,
met maximaal 3 maanden cel. Het verschil is: die straf is dan voor iedereen
hetzelfde.'

In juridische termen wordt het beledigen van de koning een 'klachtdelict'. Dat
komt tegemoet aan een ander bezwaar in de huidige praktijk: de willekeur waarmee
het OM vervolgt - of niet. Satire over leden van het Koninklijk Huis, in het
algemeen bedreven door bekende Nederlanders, blijft doorgaans ongemoeid. Al
beklaagde toenmalig premier Jan Peter Balkenende zich een decennium geleden
openlijk over satirische programma's als Kopspijkers en Koefnoen: 'Ik ben er
niet gelukkig mee.'

Maar de man die in 2010 een waxinelichthouder naar de Gouden Koets gooide, onder
de uitroep 'Landverraders', zat bij elkaar twee jaar vast. Er was geen schade
aan het rijtuig. In zijn boek Weg met de koning! - Twee eeuwen
majesteitsschennis in Nederland concludeert Gerard Aalders: 'Wie de geschiedenis
van majesteitsschennis volgt, zal constateren dat er vaak sprake is van een
zigzagbeleid.' Verhoeven spreekt van 'selectieve toepassing'.

SP, GroenLinks en PvdA steunen Verhoeven, de PVV en de kleinere
oppositiepartijen mogelijk ook. Maar in de coalitie van VVD, CDA, D66 en
ChristenUnie is zijn initiatiefwet een vrije kwestie. Het regeerakkoord zegt er
niets over. CDA en CU zijn geen voorstanders, evenmin als de SGP. De VVD is
voorzichtig. Een meerderheid gloort, maar is nog niet zeker.

Een van de argumenten die de tegenstanders aanvoeren, is: de koning kan zich
niet verdedigen. 'Dat kan hij wel', zegt Verhoeven. 'De premier is zijn mond en
het Koninklijk Huis heeft ook de Rijksvoorlichtingsdienst ter beschikking. In
civiele zaken, bijvoorbeeld over onrechtmatige publicaties in roddelbladen, weet
de koning zich goed te weren. Dan kan hij dat bij eventuele beledigingen ook.
Het past bij deze tijd dat niet het OM daarover besluit, maar dat de koning zelf
beslist of hij zich door een uiting beledigd voelt.'

Ook een ander bezwaar van de tegenstanders is volgens Verhoeven te weerleggen.
Hoe zit het met het beledigen van politiemensen en ambulancebroeders? 'Daar
verander ik niets aan. Zij moeten extra beschermd blijven.'

In de Tweede Kamer gloort een meerderheid voor het schrappen van
majesteitsschennis uit het Wetboek van Strafrecht




Bekijk de oorspronkelijke pagina:

LOAD-DATE: 7 February 2018

LANGUAGE: DUTCH; NEDERLANDS

GRAPHIC: In het provojaar 1966 tekende Willem (Bernard Holtrop) koningin Juliana
als een prostituee die voor een raam zat op de Wallen. Prijs: 5,2 miljoen
gulden, de toenmalige kosten voor het koningshuis. Willem kreeg een boete van
200 gulden wegens majesteitsschennis.
In LuckyTV geeft programmamaker en acteur Sander van de Pavert koning
Willem-Alexander een alter ego. Al voor diens koningschap was LuckyTV te zien in
De Wereld Draait Door. Geen vervolging.
Een student betoogt in 2013 in Utrecht tegen de monarchie, waar de toenmalige
koningin Beatrix met familie, personeel en genodigden op 1 februari haar
verjaardag vierde. De demonstrant werd door de politie weggevoerd.
Cabaretier Hans Teeuwen aait in zijn show Industry of Love 'koningin Beatrix'.
Hij beschrijft in de show hoe hij de koningin 'keihard in d'r reet heeft
geneukt, zoals dat zo mooi heet'. 'Toen we klaar waren, zei ik: hé majesteit, ga
'es bier halen!' Geen vervolging.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              153 of 170 DOCUMENTS



                                 de Volkskrant

                            3 februari 2018 zaterdag

Wilders' manschappen

BYLINE: DOOR JOOST DE VRIES FOTO'S TWITTERACCOUNT GEERT WILDERS

SECTION: Ten Eerste; Blz. 8, 9

LENGTH: 1251 woorden



HIGHLIGHT: Het is een ongekend avontuur voor de argwanendste politicus van het
Binnenhof: Geert Wilders doet in maart met zijn PVV in dertig gemeenten mee bij
de raadsverkiezingen. Op wie gaat hij bouwen? 'Hij gaat met ze op de foto, maar
hij heeft geen idee.'


Gemeenteraadsverkiezingen

'Deel dit als je die gek ook wil opknopen.' De tekst staat boven een foto van
Rutte met een strop naast zijn hoofd. Marie-Louise Kelderman verspreidde het
plaatje in 2014 op Facebook. Het kostte haar vorige week haar plek op de
kandidatenlijst van PVV Rucphen.

'Wij hebben liever dat-ie afbrandt, bij wijze van spreken', zei Henk van Deún
tegen een Utrechts radiostation. Hij had het over de lokale Ulu-moskee. Later
noemde hij zijn woordkeuze 'onhandig'. Van Deún voert de Utrechtse PVV-lijst
aan.

Koert Calkhoven werkte van 2013 tot 2016 als ict'er bij de politie. Hij werd
ontslagen omdat hij drie jaar lang een vrouw had gestalkt. Nu is Calkhoven
PVV-lijsttrekker in Zaanstad.

Uiterlijk maandag moet de PVV haar kandidatenlijsten inleveren bij de lokale
stembureaus. De selectie bleek een pijnlijke en moeizame exercitie. Conflicten
braken uit, kandidaten raakten in opspraak.

Binnen de Haagse PVV wordt al wekenlang geruzied over de lijst. Ook in veel
andere gemeenten borrelt en gist het. Aspirant-raadsleden klagen dat de nadruk
te veel op de islam ligt en te weinig op lokale kwesties.

Interne heibel


Twaalf jaar lang was het de vraag waarom Geert Wilders zo aarzelde met de lokale
uitbreiding van zijn PVV. De afgelopen weken brachten het antwoord. Hij voorzag
wat nu al gebeurt: ophef rond kandidaten en interne heibel. Het zou een voorbode
kunnen zijn van wat de PVV de komende jaren lokaal te wachten staat. Elke
uitbreiding is een risico, blijkt eens te meer. Voor iemand die niemand echt
vertrouwt - zoals de afgelopen jaren bleek uit verhalen van ex-PVV'ers en
gelekte interne mails - zelfs een groot risico.

Over de vraag waarom hij het nu toch probeert, heeft de PVV-leider zich
nauwelijks uitgelaten. De kiezers vroegen erom, verklaarde hij: 'Lokaal is er
behoefte aan een sterke PVV.' In een verkiezingsspotje zegt hij: 'Het is tijd om
de partij verder uit te bouwen en nog dichter bij u te brengen.' Wellicht speelt
de concurrentie van het Forum voor Democratie een rol in zijn afweging,
misschien ook het vertrouwen dat het onvermijdelijke gedoe hem uiteindelijk niet
of nauwelijks zal raken.

Dat is immers de ervaring. Wilders deed in de provincies mee om zetels in de
Eerste Kamer te verwerven. Er ontstonden ruzies in de provinciehuizen, maar zijn
zetels kreeg hij. Ook in de twee gemeenten waar hij wel meedeed, Almere en Den
Haag, waren al snel conflicten. Doorgaans trok hij er zijn handen van af en liet
de brandjes uitwoeden. De kiezer toonde zich vooralsnog vergevingsgezind. Het
percentage PVV-stemmers bleef bij staten- en raadsverkiezingen de afgelopen twee
ronden nagenoeg gelijk.

Nu trekt hij de gemeenten in met een legertje aan merendeels onervaren mensen.
De selectie liet hij over aan zijn provinciale fracties. Hij heeft zodoende niet
echt zicht op wie hij binnenhaalt. Bij de enige lijst die hij zelf samenstelde
ging het faliekant mis. De Rotterdamse lijsttrekker - de half-Hongaarse Géza
Hegedüs - werd binnen een dag ontmaskerd als racist en antisemiet.

Blanke man en zzp'er

Via Twitter introduceerde Wilders de afgelopen weken zijn lokale kandidaten. In
razend tempo trok hij door Nederland en poseerde met zijn 'helden'. Wat opvalt:
het zijn heel veel mannen. Van de dertig lijsttrekkers zijn er twee vrouw. Meer
nog dan een serieuze inspectie van de manschappen leek de Twitterparade te
dienen ter promotie van het merk PVV. 'Hij gaat er leuk mee op de foto, maar hij
heeft geen idee wie het echt zijn. Hij is de grip kwijt', klaagden anonieme
PVV-Kamerleden onlangs tegen RTL Nieuws.

Eenderde van de lijsttrekkers heeft enige politieke ervaring als raadslid of
provinciaal-statenlid, de rest niet. Ook bestuurlijke ervaring in andere
functies ontbreekt. De aanvoerders van de lijsten zijn zzp'ers met een eigen
adviesbureautje, hebben een rijschool of handel in tweedehands motoren of werken
in loondienst als leraar, ict'er, supermarktmanager of salarisadministrateur.
Het zijn types die Wilders zelf zou omschrijven als Henk en Ingrid, en dan
vooral Henk.

Sommige lijsttrekkers verkeerden al voor hun PVV-debuut in nationalistische
kringen. Alexander van Hattem bijvoorbeeld, senator en Brabants Statenlid. Hij
gaat de lijst van Den Bosch trekken. Voordat hij zijn plek vond bij de PVV, was
hij een tijd actief bij de Jonge Fortuynisten en trok hij enkele keren op met de
extreem-rechtse Rotterdamse politicus Michiel Smit. Wilders balanceert al jaren
tussen hard-rechts en extreem-rechts. In zijn gelederen duldt hij mensen die
flirten met extreem-nationalistische groeperingen, maar als bewonderaar van
Israël trekt hij een harde grens bij antisemitisme.

Meerdere kandidaten ondernamen pogingen om hun interesses in (extreem-)rechtse
groepen online te verhullen. Emmenaar Tom Kuilder (die mikpunt van spot werd
door zijn Hitler-kapsel) volgde op Facebook pagina's van Identitair Verzet en
4chan, een forum waar Alt Right en Erkenbrand-aanhangers ideeën uitwisselen. Hij
heeft de likes verwijderd. Coen Verheij, lijsttrekker in Arnhem, schermt zijn
YouTube-kanaal en Facebook-account af. Dagblad De Gelderlander achterhaalde zijn
zoekgeschiedenis, daaruit bleek dat hij Alt Right-denkers volgde. De nieuwe
Rotterdamse lijsttrekker Maurice Meeuwissen verwijderde zijn Twitteraccount
nadat hij van plek vier naar plek één op de lijst was gegaan.

De meeste lokale aanvoerders zijn veertigers en vijftigers, in een paar
gemeenten staan piepjonge kandidaten boven aan de lijst. Vincent Bosch (Tholen)
en Hendrik Wakker (Urk) zijn pas 20, Jeremy Mooiman (Zoetermeer) is 22 en Ashwin
van Stormbroek (Lelystad) 25. Deze jonge kandidaten lijken voor de leeuwen te
worden gegooid. Wakker is zelfs de enige PVV-kandidaat op Urk. 'Moeilijk, maar
uitdagend', noemt hij dat. Het is onduidelijk of hij naast een schouderklop van
Wilders enige steun krijgt vanuit de partij. Hij wordt naar eigen zeggen 'onder
de radar' geholpen door PVV-sympathisanten uit het dorp.

Kweekvijver

Gevraagd naar de vele incidenten, erkende Wilders deze week dat hij geen echte
controle over het proces had. 'Ik heb ze niet allemaal in alle dertig gemeenten
zelf geselecteerd. Dat zou ondoenlijk zijn.' Sterker, de sprong naar de
gemeenteraden is een grote gok: 'Als relatief jonge partij moet je putten uit
mensen die je vaak nog niet kent.' Meteen distantieerde hij zich van de onrust
in de lokale fractie in Den Haag. 'Ik ben niet direct verantwoordelijk voor wat
daar gebeurt.'

De PVV-leider kan het niet alleen, maar hij heeft nooit willen bouwen aan een
serieuze partijorganisatie. Al jaren loopt hij miljoenen aan subsidie mis omdat
hij van de PVV geen ledenpartij wil maken. De lokale expansie dient in elk geval
één duidelijk doel: de broodnodige uitbreiding van zijn kweekvijver. Sommige
afdelingen zullen aan gedoe ten onder gaan. 'Het zal misschien nog weleens vaker
fout gaan', voorspelde hij zelf. De mensen die overeind blijven - en vooral
loyaal blijven - kunnen in de toekomst van waarde zijn. Meer dan in andere
partijen vertolken PVV'ers dubbel- of zelfs driedubbelrollen, in gemeenteraad,
provinciale fractie, Europees Parlement en Eerste en Tweede Kamer.

De geheide problemen neemt Wilders dit keer op de koop toe. Hij lijkt te rekenen
op het krediet dat hij onder zijn achterban heeft. Ook na twaalf jaar is een
stem op de PVV een proteststem, een stem voor zijn harde geluid in Den Haag -
ongeacht wat voor verkiezingen het zijn en wie er op de lijst staan.

Met medewerking van Robert van der Noordaa.




Bekijk de oorspronkelijke pagina: ,

LOAD-DATE: 2 February 2018

LANGUAGE: DUTCH; NEDERLANDS

GRAPHIC: Rotterdam: Maurice Meeuwissen
Den Haag: Karen Gerbrands
Tholen: Vincent Bosch
Almere: Toon van Dijk
Zoetermeer: Jeremy Mooiman
's-Hertogenbosch: Alexander van Hattem
Arnhem: Coen Verheij
Zaanstad: Koert Calkhoven
Purmerend: Shirley Soenjoto
Emmen: Tom Kuilder
Urk: Hendrik Wakker
Lelystad: Ashwin van Stormbroek
Utrecht Henk van Deún

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              154 of 170 DOCUMENTS



                                 de Volkskrant

                           1 februari 2018 donderdag

Een naam

BYLINE: SANDER VAN WALSUM

SECTION: Opinie en Debat; Blz. 23

LENGTH: 140 woorden



HIGHLIGHT: stekel


Je zou zeggen dat het niet zo opmerkelijk is dat de lijsttrekker van een
Nederlandse partij bij Nederlandse gemeenteraadsverkiezingen een Nederlandse
naam draagt. Maar Denk, de partij in kwestie, meent de natie juist daarmee te
verrassen. De Rotterdamse lijstaanvoerder heeft dus geen naam met umlauts op
plaatsen waar je ze niet zou verwachten en h's die je als g moet uitspreken,
maar hij heet Stephan van Baarle. Daarmee laat Denk zien 'dat onze ideeën door
iedereen worden gedragen'. Van een partij die altijd heeft gekoketteerd met haar
'inclusiviteit' zou je mogen verwachten dat een naam er niet toe doet. Maar ze
is zich er kennelijk van bewust dat ze, niet alleen door Henk en Ingrid, wordt
gezien als de partij van Tunahan Kuzu en Selçuk Öztürk. Stephan van Baarle zal
daar niets aan afdoen.




Bekijk de oorspronkelijke pagina:

LOAD-DATE: 31 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              155 of 170 DOCUMENTS



                                 de Volkskrant

                            31 januari 2018 woensdag

Op de millimeter

BYLINE: DOOR PAUL ONKENHOUT

SECTION: V Opening; Blz. 4, 5, 6

LENGTH: 1361 woorden



HIGHLIGHT: Honderden uren bewegend beeld van verjaardagen, vakanties, of gewoon
het huishouden, in de vorige eeuw vastgelegd door vooral echtgenoten en vaders
op 8- of 16-mm film. Omroep Max maakte er een serie van. Nérgens een touwtje uit
de brievenbus te bekennen.


Beschouwing | Nederland volgens thuisfilmers


Filmpjes uit de vorige eeuw van en over gewone Nederlanders, verzameld in
opdracht MAX, de omroep voor ouderen, en ondergebracht in zes thema's waarvan
'Hollandse huishoudens' er een is - de nostalgie en weemoed druipen er bij
voorbaat vanaf. Wie al wat ouder is en nog zingen kan, zingt meteen mee.



Buiten huilt de wind om 't huis

De kachel staat te snorren op vier

Er hangt een touwtje uit de brievenbus

En in de tochtige kieren zit papier.

Drie mannen van middelbare leeftijd maakten voor MAX Nederland op film, een
zesdelige documentairereeks die is samengesteld uit duizenden uren amateurfilm
en vanaf 7 februari wordt uitgezonden. De NTR wees een vergelijkbaar idee eerder
van de hand. Een feest, noemen Feije Riemersma (scenario, regie) van
productiehuis Medialane, Erik Willems (editor, selectie) en beeldresearcher
Gerard Nijssen de opdracht.

Honderden 16- en 8mm-films werden van zolders gehaald, nooit in het openbaar
vertoond materiaal kwam tevoorschijn. Voor het programma werden de films
gecombineerd met materiaal uit diverse archieven.

Een gevoel van euforie maakte zich snel meester van de makers. Historicus
Nijssen, beeldresearcher bij onder meer het historische tv-programma Andere
Tijden, heeft het zelfs over een droom die is uitgekomen: 'We hebben zulke
prachtige films binnengekregen. En dan is dit nog maar het topje van de ijsberg,
want op de zolders ligt nog een onvoorstelbare hoeveelheid materiaal.'

Ruwweg beslaan de films de periode 1920-1989. Na een kleinschalige start in de
jaren twintig, resulteerden de toenemende welvaart en technologische
ontwikkelingen (8mm-films, en daarmee kleinere en handzamere camera's) in een
explosieve stijging van amateurfilmers. Filmen was niet meer alleen voorbehouden
aan de rijken.

De opkomst van de video markeert het einde. De beperkingen die de amateurfilmers
tot dan toe hadden gedwongen efficiënt en kort te filmen, mede vanwege de hoge
kosten, verdwenen. De daaropvolgende fase, die van de onbeperkte mogelijkheden
vanwege de telefoon met camera, vormt een nog groter contrast met de periode dat
mannen - bijna altijd mannen - het leven om zich heen vastlegden.

Riemersma, Nijssen en Willems zijn die mannen dank verschuldigd. Dankzij hen
zijn ze in staat de geschiedenis van het dagelijks leven in de 20ste eeuw te
tonen.

Riemersma: 'En daardoor is de intimiteit zo groot en de sfeer zo bijzonder. De
blik is ongegeneerd, want de filmer en de mensen die worden gefilmd kennen
elkaar en hebben een relatie. De filmer is altijd onverdacht. Dit zijn geen
Facebookvideo's waarmee de maker zo veel mogelijk likes probeert binnen te
halen. Hij filmt maar voor een paar mensen.'

Het 'amateur'-criterium was streng: professionele films zijn niet gebruikt,
'zelfs geen flintertje'. De blik van de amateur verschilt immers wezenlijk van
die van professionals van bijvoorbeeld het journalistieke instituut uit de
vorige eeuw, het Polygoonjournaal (1919-1987). 'Amateurs filmen gebeurtenissen
die professionals nooit zouden filmen.'

Editor Willems toont gretig voorbeelden. Een vrouw doet de was. Een gezin aan
het ontbijt. Een rokende man - waarschuwing vooraf: in Nederland op film wordt
heel wat afgepaft - met een baby op schoot. Een echtpaar onderneemt met een
Volkswagen Kever de lange en avontuurlijke reis naar Spanje. Tenten worden
opgezet. Een gezin is in vuur en vlam als een televisietoestel wordt bezorgd.
Vader leest 's avonds de krant, moeder breit.

Kortom, petite histoire, alledaags, privé en verteld door amateurs, in kleuren
die op zichzelf al nostalgie opwekken, dat zeurderige gevoel dat er in de loop
der jaren iets dierbaars en wezenlijks verloren is gegaan. Willems: 'Je ziet de
tijd voorbijglijden.' In Nederland op film ligt melancholie daardoor continu op
de loer, zelfs al als de thema's van de zes afleveringen worden genoemd: feest,
Hollandse huishoudens, vakantie, werk, verenigingen, helden.

Een mogelijke teleurstelling voor sommigen: in al die uren film konden de makers
nergens een touwtje uit een brievenbus ontdekken. Riemersma, Willems en Nijssen
stellen het schijnbaar achteloos vast, maar de opmerking verwijst naar iets
groters; het is ook een milde provocatie.

Wie beelden toont van een ander Nederland, van een land zonder gekleurde
burgers, waar de piepers 's avonds keurig om zes uur op tafel worden gezet, de
kachel staat te snorren op vier, loopt kans te worden meegesleurd in een
verhitte en vaak onaangename discussie; de discussie over de identiteit van
Nederland.

Steeds vaker wordt het verleden, of beter gezegd, een interpretatie daarvan,
door mensen aangegrepen om zich te profileren. De makers van Nederland op film
zijn zich er terdege van bewust. Ze aarzelden bijvoorbeeld over de aanduiding
'Hollands' in het tweede thema. Het is een woord met een nostalgische bijklank
dat ze liever niet gebruikt hadden.

Riemersma: 'In Nederland wordt de laatste jaren veel teruggekeken. Het is
zwelgen in nostalgie, op zoek naar onze wortels en wat door sommigen als het
échte Nederland wordt beschouwd. We willen weten wie we zijn en waar we vandaan
komen.'

Nijssen: 'Geschiedenis is in.'

Willems: 'In deze verwarrende tijden.'

Riemersma: 'Maar vanuit die gedachte is deze serie niet ontstaan.'

Willems: 'We willen niet in de discussie terechtkomen of het Nederland van
vroeger beter is dan het Nederland van nu. Maar dat zal lastig worden. Want
alles is of wordt gepolariseerd. Het is links of rechts, wit of zwart, of goed
of kwaad. Iedereen neemt elkaar voortdurende de maat.'

Riemersma: 'Ons uitgangspunt is pretentieloos. Dit is geschiedenis-light. Zonder
bijbedoeling.'

Willems: 'Wij laten alleen maar zien hoe Nederland eruit zag; Nederland gefilmd
door mensen die voor de lol een camera vastpakten.'

Nijssen: 'Wij doen wat we mooi en belangrijk vinden. Ik laat me niet in een
bepaalde hoek drukken. Ik ben historicus. Het Nederland dat we laten zien is
redelijk wit, ja. Maar zo was Nederland.'

Verhalen zijn het fundament onder de documentairereeks - en niet de
filmfragmenten. Aan elke aflevering ging research vooraf. Het uitgangspunt is
een historisch correct beeld. Bij het verhaal zijn de beelden gezocht, en niet
andersom. 'We gebruiken de beelden niet om een subjectief verhaal te vertellen.'


Als in Nederland op film al een idylle wordt opgeroepen, een land waarin geluk
heel gewoon was, volgt steeds een ontnuchterend beeld. Het Nederland van toen is
ook het land van de steuntrekkers in de rij voor een schamele uitkering, de
verstikkende verzuiling, de woningnood, de vader die zijn kind afranselt en de
onheilspellende Joodse bruiloft in 1942 in Amsterdam.

En Nederland was groot

En niemand ging nog dood

En gezelligheid kende nauw'lijks tijd

Met waxinelichtjes van Verkade

We gingen nog in bad

Haartjes nat, nog even op

Totdat vader zei: 'Vooruit naar bed'

Dan kregen we een kruik mee

Gezichten op 't behang

Maar niet echt van binnen bang

Toen was geluk heel gewoon

Riemersma: 'Het was geen ideale wereld. We blijven weg van de nostalgie. Maar
dat de oranje gebloemde broodtrommel van Brabantia herkenning oproept is
logisch.'

Willems: 'Als ik een Renault 4 zie, ga ik ook kwijlen. Het is onvermijdelijk dat
dit soort beelden nostalgische gevoelens oproept.'

Riemersma: 'Als het maar geen valse gevoelens zijn.'

Nijssen: 'Dit gaat over een tijd die er niet meer is.'

Willems: 'En niet meer terugkomt.'


Omroep MAX: Nederland op film, vanaf 7/2, zes weken lang op NPO 2, 21.25 uur.

Anne Frank in 1941

Misschien wel de ontroerendste beelden in Nederland op film zijn van Anne Frank.
De onbekende amateur die op 22 juli 1941 de bruiloft filmde van een buurmeisje,
Tini Burger, legde toevallig ook haar vast. Vrolijk leunt ze uit het raam van
het huis in de Amsterdamse Merwedestraat. Het zijn de enige bewegende - en
daardoor wereldberoemde - beelden van Frank. Het fragment duurt zeven seconden
en is, vanwege die trouwerij, te zien in de eerste aflevering van Nederland op
film: Feest.



Lees verder op pag V6

Vervolg van pag V5

'We willen niet in de discussie terechtkomen of het Nederland van vroeger beter
is dan het Nederland van nu'




Bekijk de oorspronkelijke pagina: , ,

LOAD-DATE: 30 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              156 of 170 DOCUMENTS



                                 de Volkskrant

                            27 januari 2018 zaterdag

De nieuwe oogst

SECTION: Sir Edmund; Blz. 76, 77

LENGTH: 596 woorden



HIGHLIGHT: Wat kwam er de laatste dagen weer voor moois bij in het
cultuuraanbod? De V-specialisten kiezen hun favorieten, van piepkleine mensjes
tot een liefdesgeschiedenis

1. Film

****
Downsizing. Regie Alexander Payne.

In Downsizing is het de wetenschap gelukt om de mens te verkleinen. Paul
Safranek (Matt Damon) ziet zo'n verkleining wel zitten. Hij weet zijn vrouw over
te halen en meldt zich bij Leisureland, een van de kolonies die in Amerika voor
kleine mensen zijn ingericht. Een beschermde, artificiële omgeving waar de
gewone man zich kan laven aan luxe. Met Safraneks onbeholpenheid, bewust
tenenkrommend, schetst regisseur Payne een kritisch portret van de gemiddelde
Amerikaan. De vele losse eindjes maken het drama weliswaar onevenwichtig, maar
ook rijk aan ideeën.

(Pauline Kleijer)

2. Theater

****
Dumas/ La Dame/ De Sade door Maatschappij Discordia. Tournee t/m 8 maart.

In Dumas/La Dame/De Sade van Maatschappij Discordia wordt het door Alexandre
Dumas geschreven toneelstuk over de tragische Marguerite Gautier uitgebeend tot
een aantal cruciale scènes en gelardeerd met teksten van Markies De Sade.
Discordia vermengt dit tot een theaterstuk dat intelligent en lichtvoetig
tegelijk is, een mooie combinatie van schijnbaar achteloos toneelspelen en
intense voorbereiding. Met drie erg goede actrices en als extra een dansante
entr'acte van Jan Joris Lamers - even weemoedig als frivool.

(Hein Janssen)

3. Cabaret

****
Alle 30 NUHR door Niet Uit Het Raam. Tournee t/m 24 maart.

In dertig jaar maakten ze samen negentien voorstellingen, en uit al deze
voorstellingen zal vanavond een scène of liedje voorbijkomen. Met die mededeling
openen cabaretiers Joep van Deudekom, Peter Heerschop, Viggo Waas en Eddie B.
Wahr de best-of-voorstelling van hun formatie Niet Uit Het Raam, kortweg NUHR.
Het resultaat is strak uitgevoerd, met sterk spel over de hele linie en
zorgvuldig gebruik van decorstukken, licht en muziek. Deze vier mannen halen het
beste in elkaar naar boven.

(Joris Henquet)

4. Beeldende kunst

****
De kunst van het lachen. Humor in de Gouden Eeuw. Frans Hals Museum, Haarlem,
t/m 18 maart.

De kunst van het lachen werpt een wijd net uit. Er zijn komische types: narren,
waardinnen en vrolijke drinkers; er zijn boertige taferelen en er is satire met
vermenselijkte dieren. De expositie beschikt over een baaierd aan sterke
bruiklenen, een mooi uitgevoerde catalogus met intelligente essays en, niet
vanzelfsprekend, lezenswaardige lemma's.

(Stefan Kuiper)

5. Film

****
Las Hijas de Abril. Regie Michel Franco.

Waarom mag Abril niet weten dat haar dochter Valeria een kind krijgt? Dat is de
eerste van vele vragen die schrijver-regisseur Michel Franco opwerpt. Zijn
statische, even beeldschone als ijzingwekkende beelden lijken geduldig te
wachten op onheil. Las hijas de Abril is ondanks alle Mexicaanse zon en zeewind
een aartsdonker portret van een gebroken gezin. Een film waarbij je de mensen op
het doek het liefst eigenhandig door elkaar zou willen rammelen. En die je
vervolgens verslagen in je bioscoopstoel neerdrukt.

(Kevin Toma)

6. Film

*****
Call Me By Your Name. Regie Luca Guadagnino.

Simpel gesteld gaat Call Me by Your Name over de zomerliefde tussen de 17-jarige
Elio (Timothée Chalamet) en de 24-jarige Oliver (Armie Hammer). Het grootste
deel van de ruim twee uur durende film draaien Elio en Oliver schitterend om
elkaar heen, tijdens een broeierige zomer in Noord-Italië waarin de perziken
zwaar aan de takken van fruitbomen hangen, de warmte zindert en de insecten
zoemen. Ergens tijdens de fietstochtjes en zwempartijtjes groeit hun vriendschap
uit tot een zielsverwantschap, zonder dat precies valt te reconstrueren wanneer
dat gebeurt.

(Floortje Smit)




Bekijk de oorspronkelijke pagina: ,

LOAD-DATE: 26 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              157 of 170 DOCUMENTS



                                 de Volkskrant

                            27 januari 2018 zaterdag

Pilletjes voor de zekerheid

BYLINE: LISA VAN DER VELDEN

SECTION: Sir Edmund; Blz. 10, 11, 12, 13, 14, 15

LENGTH: 2788 woorden



HIGHLIGHT: Half Nederland slikt vitaminepillen of andere voedingssupplementen.
Van het Voedingscentrum hoeft het meestal niet en de wetenschap biedt weinig
houvast - al is wel zeker dat het veelgehoorde 'baat het niet, schaadt het niet'
niet altijd opgaat.


Beschouwing


Elke dag 1.000 milligram vitamine C en een multivitamine voor het algehele
welbevinden, een capsuletje visolie omdat ze te weinig vette vis eet,
calciumtabletten want ze is geen melkfan, magnesium om kramp na het sporten te
voorkomen, cranberrytabletten tegen die jaarlijkse blaasontsteking,
vezelcapsules voor een gezonde darmwerking, vitamine D omdat ze amper zon vangt
en zo gaat de lijst nog even door.



'Ik ben een ik-denk-dat-ik-me-gezond-slik-vrouw', schrijft presentatrice Linda
de Mol in het Linda-themanummer Heel Holland Slikt- en daarin staat ze beslist
niet alleen. Uit de Voedselconsumptiepeiling van het RIVM, een periodiek
onderzoek naar onze eetgewoonten, blijkt dat Nederlanders het slikken van
pillen, capsules, poeders en drankjes met extra voedingsstoffen heel gewoon
vinden. Tussen 2012 en 2014 slikte zo'n 42 procent van de Nederlanders
supplementen, vooral in de wintermaanden.

Vooral kinderen en ouderen zijn meer supplementen gaan slikken, zegt Astrid
Postma-Smeets, voedingsexpert bij het Voedingscentrum. 'Onder oudere vrouwen is
het percentage dat vitamine D slikt in 2012-2014 naar 48 procent gestegen,
terwijl het de jaren daarvoor 37 procent was.'

De toename geeft het Voedingscentrum 'goede hoop' dat de meest recente
Voedselconsumptiepeiling, die dit jaar uitkomt, aantoont dat een meerderheid van
de oude vrouwen inmiddels wél hun supplementen slikt. Voor hen gelden namelijk
suppletieadviezen, net als voor kinderen en zwangere vrouwen: adviezen die de
Gezondheidsraad voor risicogroepen heeft opgesteld en waarover alle experts het
eens zijn.

Hoewel het Voedingscentrum de bevindingen van de Gezondheidsraad naar concrete
do's en don'ts vertaalt en daarmee een gezaghebbende instantie op het gebied van
voeding is, volgen burgers die adviezen lang niet altijd op. Zo betwijfelt het
instituut of niet-risicogroepen eveneens baat hebben bij voedingssupplementen,
maar wordt ook in die gezelschappen gretig geslikt. Volgens
marktonderzoeksbureau DVJ Insights vulde afgelopen november bijna 6 op de 10 van
alle volwassen Nederlanders zijn voeding met supplementen aan, en lang niet
alleen de risicogroepen.

Fabrikanten merken die populariteit ook: het Nederlandse chemiebedrijf DSM
(wereldwijd de grootste producent) verkocht tot oktober 2017 8 procent meer
voedingssupplementen dan het jaar daarvoor en volgens brancheorganisatie
Neprofarm nam bij Nederlandse drogisterijen (die het overgrote marktaandeel
hebben) hun omzet uit voedingssupplementen in 2016 met 2 procent toe. Online,
waar de verkoop van supplementen steeds meer naartoe verschuift, zijn
supplementen helemaal booming. De Nederlandse onlinemarktleider Body & Fit wist
de afgelopen jaren met tientallen procenten te groeien en verkoopt meer dan 30
duizend producten op zijn website: wie vitamine C zoekt kan kiezen uit 316
pillen en poeders.

Nederlanders slikken meestal multivitaminen en -mineralen en vaak ook vitamine
C, maar vooral vitamine D, oftewel een 'pilletje zonneschijn', is duidelijk aan
een opmars bezig. Alleen kinderen, ouderen en mensen met een donkere huidskleur
wordt aangeraden extra D te slikken, onder meer tegen moeheid, maar ook bij
andere groepen is het supplement populair. Waarschijnlijk spelen de oorzaken én
bijbehorende klachten van een vitamine-D-tekort in op herkenbare overpeinzingen
van de moderne mens, denken experts: natuurlijk vang ik door dit hondenweer/
mijn kantoorbaan/ die Netflixverslaving niet genoeg zonnestralen en ja, nu ik er
zo over nadenk: ik ben inderdaad vaak moe.

Van de Nederlanders die supplementen slikken zegt tweederde het verschil te
merken, en die tevredenheid is online goed zichtbaar. Wie op sociale media naar
#vitamines en #minerals zoekt, treft daar geregeld foto's van supplementen aan,
in plaats van voedsel waar die stoffen óók in zitten (sinaasappels of spinazie
geven immers net zo'n energieboost). Nog zo'n teken aan de wand: op Instagram
wordt de hashtag #supplements allang niet meer alleen gebezigd door bodybuilders
die poseren met pillenpotten ter grootte van emmers, maar ook door influencers
die hun ontbijtkommen met allerhande potjes en pillen flankeren. Voor je het
weet volgt de rest van het #healthyliving-leger.

Volgens voedingsdeskundigen zijn supplementen van alle tijden - denk aan
levertraan en Davitamon - maar stuwt de groeiende aandacht voor de invloed van
voeding op onze gezondheid de consumptie verder omhoog. Hoewel pillen en poeders
eerder een chemisch dan een ambachtelijk imago hebben, zijn we niet bang voor
voedingssupplementen, zegt hoogleraar consumentengedrag Hans van Trijp (Vrije
Universiteit). Integendeel. 'De afgelopen decennia viert het 'reductionistische
model' hoogtij: de gedachte dat je ons dieet simpelweg kan terugvoeren op
nutriënten, voedingsstoffen dus. En ja, nutriënten kun je met pillen eenvoudig
binnenkrijgen.'

Om die reden - en omdat het vaak om stoffen gaat die van nature in onze voeding
zitten - vertonen we met supplementen eerder opportunistisch dan voorzichtig
gedrag, zegt Van Trijp. Zo is onze liefde voor multivitaminen goed te
vergelijken met de Nederlandse neiging tot oververzekeren, zegt de hoogleraar
consumentengedrag. 'Bij verzekeringen wegen mensen vaak ook niet af wat ze echt
nodig hebben, maar kiezen ze er gewoon eentje met algemene aansprakelijkheid.
Een houding van: geen idee, laten we maar een beetje van alles doen.'

In dat opzicht zijn de interne gesprekken die Linda de Mol in haar tijdschrift
met zichzelf voert - 'Jeetje, minder kans op alzheimer met vitamine B12? Toch
maar een potje kopen, ook al is het niet wetenschappelijk bewezen' -
exemplarisch voor onze nonchalante opstelling, zeggen experts. In Linda's
woorden: 'Kurkuma zou maar eens écht hart- en vaatziekten en kanker kunnen
voorkomen. Baat het niet, dan schaadt het niet!'

Eén probleem met dergelijke aannamen: volgens het Voedingscentrum zijn ze
geregeld niet waar. Aan het slikken van voedingssupplementen kleven wel degelijk
risico's, en dat heeft alles met de dosering te maken. Zo heeft de
Gezondheidsraad vastgesteld dat volwassenen 75 milligram vitamine C per dag
nodig hebben, maar slikken veel mensen dagelijks pillen van 1000 milligram, net
als Linda de Mol. Dat is meer dan tien keer de aanbevolen dagelijkse hoeveelheid
(ADH) en kan gevaarlijk zijn.

Zogeheten vetoplosbare vitamines - A, D, E en K - sla je op in het lichaam en ga
je dus 'stapelen', zegt Postma-Smeets van het Voedingscentrum. 'Dat kan
vervelende gevolgen hebben. Te veel vitamine A veroorzaakt vergiftigingen.'

Bij wateroplosbare vitaminen is overvloed minder schadelijk omdat je uitplast
wat het lichaam niet nodig heeft, maar er zijn wel degelijk risico's.
Postma-Smeets: 'Toen schaatser Sven Kramer dagelijks dertien keer de aanbevolen
hoeveelheid B6 binnenkreeg, liep hij zenuwschade op. Daardoor kon hij een hele
winter niet schaatsen.' En ook vitamine C, een wateroplosbaar voedingssupplement
waarvan mensen zeggen dat een overdosis je hoogstens 'dure urine' oplevert,
heeft nadelen, voegt hoogleraar voeding en gezondheid Jaap Seidell (Vrije
Universiteit) toe. 'Wie te veel vitamine C slikt, krijgt zulke zure urine dat er
kristallen ontstaan, die op hun beurt weer samenklonteren in kleine kiezels:
nierstenen dus.'

Toch waarschuwt het Voedingscentrum niet alleen voor voedingssupplementen in
hoge doseringen, maar ook voor voedingssupplementen in het algemeen. Het
instituut lijkt niet overtuigd dat 'gewone' Nederlanders ze moeten slikken, in
welke dosis dan ook. 'Natuurlijk, voor sommige groepen geldt een
suppletie-advies', zegt voedingsdeskundige Astrid Postma-Smeets. 'Maar de rest
blijven we vertellen: joh, als je gewoon gezond eet, is het niet nodig. Juist
omdat veel mensen denken 'Wat zou het schaden?' willen wij als Voedingscentrum
een ander geluid laten horen.'

Dat we nu eenmaal niet allemaal gezond eten - slechts 15 procent van de
Nederlanders eet genoeg groente en fruit - is waar, geeft de voedingsdeskundige
toe, maar dat hóéven we volgens haar niet per se aan te vullen. 'Natuurlijk zijn
bij veel mensen een groot aantal nutriënten lager dan aanbevolen, maar de
gevolgen daarvan moeten echt nog worden onderzocht. Daarnaast weten we dat de
aanbevolen dagelijkse hoeveelheid altijd ruim genomen is: maar een paar mensen
zullen iets meer nodig hebben, heel veel mensen minder.' Des te kwalijker dat
vitaminebedrijf Swisse in een recente reclame beweert dat de ADH 'eigenlijk het
minimum' is, vindt het Voedingscentrum: 'Dat klopt helemaal niet.' (Journalist
Teun van de Keuken diende onlangs bij de Reclame Code Commissie een klacht in
over het spotje).

En hoe denkt het Voedingscentrum over al die mensen die zich écht beter voelen,
sinds ze supplementen slikken? 'Uit onderzoek blijkt dat het placebo-effect bij
voedingssupplementen groot is', zegt Postma-Smeets. 'Kennelijk geloven we er
graag in.'

Huisarts Job Nievaart, die een eigen praktijk in Nieuwegein heeft, vindt dat te
kort door de bocht. Hij treft naar eigen zeggen 'ongelooflijk vaak' lage
vitaminewaarden in het bloed van zijn patiënten aan, en is daarom vocaal
voorstander van supplementen. 'Ik hoor vaak dat mensen moe of lusteloos zijn, of
last hebben van krampen en zwakke spieren. Als ik die klachten op geen andere
manier kan verklaren, prik ik vrijwel altijd bloed en vind ik gewoon veel
tekorten, en van collega's hoor ik dat ook. Te weinig vitamine D zie ik echt
veelvuldig, soms ook B12. Van patiënten die dit gaan aanvullen hoor ik daarna
dat ze zich energieker en beter voelen.'

Volgens Nievaart is er door een tekort aan kennis bovendien net zo veel
wetenschappelijke grond om te zeggen dat supplementen wél werken. 'Kijk, bij
potjes met 300 procent zijn we natuurlijk een beetje de ratio kwijt, maar bij
normale doseringen moet je kijken naar hoe schadelijk het is. En dan zeg ik in
veel gevallen: who cares? Ons land is groot geworden door bloemen in kweekkassen
extra voedingsstoffen te geven, dus waarom zouden we dat dan niet bij mensen
doen? Ja, misschien als je een soort survival of the fittest ambieert, en bang
bent om zwakke kasplantjes te creëren. Maar dat lijkt me een vreemde benadering.
Als huisarts wil je toch liever dat iedereen zich goed voelt.'

Nievaart adviseert natuurlijk ook gezond eten en buitenlucht, maar volgens hem
'leert de praktijk dat veel mensen dat gewoon niet doen'. Ook in de
supplementenwereld is dat de zoveelste complexiteit: terwijl het Voedingscentrum
op de gevaren van overdosering hamert, blijkt uit de periodieke
Voedselconsumptiepeiling van het RIVM dat groepen die juist wél extra
voedingstoffen nodig hebben dikwijls niet naar adviezen luisteren. Zo nemen nog
steeds niet alle zwangere vrouwen foliumzuur in en slikt meer dan de helft van
de vrouwen boven de 50 geen extra vitamine D tegen osteoporose. Nog zo'n
zorgelijk percentage: tussen 2012 en 2014 gaf meer dan 30 procent van de ouders
zijn peuter niet de aanbevolen hoeveelheid vitamine D.

Het is een bekende paradox in de gezondheidswetenschap, zeggen artsen en
wetenschappers: degenen die toch al gezond leven doen onnodig extra, degenen die
ongezond leven komen niet in actie. Dezelfde tegenstelling zie je bij beweging.
Hoogleraar Seidell: 'Hoe lager mensen zijn opgeleid, hoe meer hun prioriteiten
bij dagelijkse beslommeringen liggen. Een rondje lopen of een potje
voedingssupplementen hoeft niet duur te zijn, maar het blijft een luxe om je
daarmee bezig te kunnen houden.' Zelfs huisarts Nievaart is stiekem onderdeel
van die paradox: ook hij slikt voedingssupplementen ('Mijn vrouw koopt weleens
wat') zonder te weten of hij ze echt nodig heeft. 'Ik merk geen verschil, maar
ik ben eigenlijk altijd al energiek geweest.'

Juist omdat langdurig onderzoek naar voedingssupplementen zo moeilijk is
rommelen we met z'n alleen maar wat aan, zegt VU-hoogleraar Seidell. 'Onderzoek
waarbij je mensen 20 of 30 jaar moet blijven volgen terwijl ze dagelijks
verschillende doses en sommige zelfs placebopillen slikken is natuurlijk
ingewikkeld.' Daarom begrijpt hij huisarts Nievaart wel. 'Juist omdat het zo
complex is en we nog heel veel niet weten, durf ik niet met zulke stelligheid te
zeggen dat het vaak placebo-effect is, zoals het Voedingscentrum.'

De hoogleraar voeding en gezondheid maakt zich dan ook niet zozeer zorgen over
reguliere vitaminen en mineralen, maar meer om fabrikanten die gebruik maken van
onze onwetendheid. 'Geneesmiddelen en voedseltoevoegingen als E-nummers zijn in
de Warenwet goed gereguleerd, maar sommige supplementen bevinden zich in een
groot grijs gebied. Daardoor kunnen producenten allerlei valse gezondheidsclaims
doen.'

Te midden van al die verwarring is bovendien sprake van een wildgroei aan potjes
en pilletjes, zegt Seidell. Vooral online. 'Mensen bestellen de gekste dingen,
van sport- en afslankpillen en kruidensupplementen tot orgaanextracten, terwijl
spullen die per post komen sterk verontreinigd kunnen zijn. Toen het RIVM en de
NVWA steekproeven uitvoerden bleek een substantieel deel van de onderschepte
supplementen hele andere of zelfs schadelijke stoffen te bevatten. Dat gebrek
aan toezicht vind ik eigenlijk het engst.'

Antoinette van Riel, toxicoloog bij het Nationaal Vergiftigingen Informatie
Centrum (NVIC), sluit zich hierbij aan. 'We krijgen weleens meldingen over
kinderen die uit de pot met vitaminepillen hebben gesnoept, maar de zorgelijkste
vergiftigingen komen veelal door sport- en afslankpillen. In die branche zijn
online echt cowboys actief.'

Zo bezien is er dus niet alleen weinig bewustzijn onder de consument, die ofwel
het net breed uitgooit à la Linda de Mol, ofwel zijn tekorten niet aanvult, maar
ook weinig consensus onder experts en weinig controle door autoriteiten. In dat
vacuüm is voorlopig maar één partij die duidelijk en meetbaar profiteert: de
pillenbaas.

DE SUPPLEMENTADVIEZEN

Het overzicht kwijt? Wanhoop niet, er zijn ook suppletie-adviezen waar verreweg
de meeste wetenschappers het wél over eens zijn. Dit zijn ze.

Kinderen

Voor baby's van 0 tot en met 3 maanden die borstvoeding krijgen geldt een
suppletie-advies van 150 microgram vitamine K per dag. Ouders met kinderen van 0
tot en met 3 jaar doen er daarnaast goed aan hun kroost dagelijks 10 microgram
vitamine D te geven. Dit vermindert de kans op rachitis, een aandoening die
kromme benen kan veroorzaken.

Zwangere vrouwen

Zwangere vrouwen wordt net als jonge kinderen aangeraden 10 microgram vitamine D
per dag te slikken: dit verkleint de kans op een baby met een laag
geboortegewicht. Daarnaast is het gebruik van foliumzuur vlak voor en vroeg in
de zwangerschap belangrijk. Daarmee verminder je de kans op geboorteafwijkingen
als een open ruggetje, een hazenlip en open gehemelte. Het huidige advies?
Dagelijks 450 microgram foliumzuur, vanaf minimaal 4 weken voor de conceptie tot
8 weken erna.

Ouderen

Om vallen en botbreuken te voorkomen moeten vrouwen iets eerder met
voedingssupplementen beginnen dan mannen: vanaf hun 50ste luidt het advies 10
microgram vitamine D per dag. Vanaf 70 jaar wordt aangeraden de dosis op te
schroeven naar 20 microgram. Vanaf die leeftijd zouden ook mannen met vitamine D
moeten starten, in diezelfde hoeveelheid.

Mensen met een donkere huidskleur

Mensen met een donkere huidskleur, mensen die te weinig buiten komen en mensen
die een hoofddoek of sluier dragen maken zelf minder vitamine D aan. Voor hen
geldt een suppletie-advies van 10 microgram vitamine D per dag vanaf hun vierde
levensjaar. Let op: vitamine D is erg populair, maar over de optimale
hoeveelheid is nog geen consensus. Huisarts Job Nievaart: 'De 'normaalwaarden'
liggen erg ver uit elkaar: 50 tot 150. In mijn praktijk kom ik bijna alleen maar
tekorten of laagnormale waarden tegen, dus als iemand zich lekkerder voelt als
we dat aanvullen zie ik daar geen kwaad in.' Laat in dat geval eerst bloed
prikken en kies voor pillen met normale doseringen: maximaal 100 procent van de
aanbevolen dagelijkse hoeveelheid (ADH).

Veganisten

Hoewel 'vegan vloggers' dit detail nog weleens achterwege laten, doen veganisten
er echt goed aan vitamine-B12-supplementen of verrijkte voedingsmiddelen te
nemen, zegt het Voedingscentrum. 'Tot de aanbevolen dagelijkse hoeveelheid is
bereikt: 2,8 microgram per dag voor volwassenen.' B12 is nodig voor de aanmaak
van rode bloedcellen en een goede werking van het zenuwstelsel.

(Bron: Voedingscentrum)

Jeetje, minder kans op alzheimer met vitamine B12? Toch maar een potje kopen,
ook al is het niet wetenschappelijk bewezen

Onze liefde voor multivitaminen is te vergelijken met onze neiging tot
oververzekeren

We blijven vertellen: joh, als je gewoon gezond eet, is het niet nodig. Juist
omdat veel mensen denken 'Wat zou het schaden?'




Bekijk de oorspronkelijke pagina: , , , , ,

LOAD-DATE: 26 January 2018

LANGUAGE: DUTCH; NEDERLANDS

GRAPHIC: Linda de Mol
Hans van Trijp, hoogleraar consumentengedrag
Astrid Postma-Smeets, voedingscentrum

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              158 of 170 DOCUMENTS



                                 de Volkskrant

                            26 januari 2018 vrijdag

Geachte redactie

SECTION: Opinie en Debat; Blz. 25

LENGTH: 722 woorden

Zwart-wit

De NOS gaat het woord 'blank' vervangen door 'wit', heeft een taalcommissie
verzonnen. Ik protesteer. Zeker 's zomers krijg ik nog wel eens te horen: wat
ben jij bruin! Al ben ik dan nog altijd lichter gekleurd dan de gemiddelde
zwarte, ik ben niet wit. 'Zwart' mag ook niet meer geloof ik. Maar je gaat
vanzelf zwart-wit denken van zo'n taalcommissie.

Johan de Boer, Gouda

Kinderopvang

Opzienbarend vind ik het nieuws dat zo veel vrouwen in deeltijd (blijven) werken
allerminst. Zolang we het in Nederland 'zielig' blijven vinden als kinderen vijf
dagen naar de kinderopvang gaan en het (gemiddelde) kinderdagverblijf
onvoldoende pedagogische kwaliteit biedt om deze voltijdse opvang te bieden,
hebben we met z'n allen boter op ons hoofd.

Het is logisch dat ouders nu zoeken naar een verdeling van werk en zorg die
enerzijds financiële stabiliteit geeft, maar die ook aansluit bij onze gewoonten
en bij de verwachtingen en oordelen die ouders ervaren. Willen we vrouwen
werkelijk stimuleren om fulltime te gaan werken, dan is een cultuurverandering
nodig. Investeren in voltijdskinderopvang van hoge kwaliteit is hiervoor een
eerste voorwaarde.

Suzanne Schaapman, Bilthoven

Dichter Dix

Zelden zó moeten lachen om een artikel in de Volkskrant. Het gaat over de
dichter F. van Dixhoorn (V, 22 januari). Deze unieke dichter is, net zoals zijn
geestverwant Gummbah, het waard om een vaste plek te krijgen in de krant.
Dichter Dix heeft maar één woord nodig. Betaal hem per woord, goedkoper kan je
't niet krijgen!

Anthonie M. Verkuyl, Haarlem

Ursula Le Guin

Terecht besteedt u aandacht aan het overlijden van de schrijver Ursula Le Guin
(V, 25 januari). Een meesterlijk verteller met een fabelachtige taalbeheersing.
Haar boeken kun je vele malen herlezen en ze blijven boeien.

De vergelijking van haar Earthsea-boeken met de Harry Potter-serie is echter
nogal ongelukkig. Weliswaar gaat deel 1 A Wizard of Earthsea (van de vijf!) over
een leerling-tovenaar, maar grotere verschillen tussen type verhaal en
schrijfstijl zijn haast niet denkbaar.

Adriaan Fournier

Excellent

In het artikel over excellente scholen (Ten eerste, 23 januari) zegt directeur
Hans Noordman van een basisschool in Almkerk dat hij dit jaar niet meedoet aan
de strijd om het predicaat 'excellente school', omdat ze zich op zijn school nu
weer op het onderwijs willen richten. Ook op basisschool El Habib uit Maastricht
gaan ze niet nogmaals voor de titel omdat ze de tijd anders willen besteden.

Ik mag toch hopen dat excellente scholen zich al op maximale wijze op het
onderwijs richten en daar niet pas aan kunnen beginnen nu ze de kwaliteit van
het onderwijs niet meer hoeven aan te tonen.

Dit is precies wat er mis is in het onderwijs. Voortdurend is iedereen bezig met
dingen vastleggen, aantonen en registreren. Als we daar nu eens mee ophouden en
gaan doen wat Noordman zegt: ons op het onderwijs richten. Uiteindelijk gaat het
om het lesgeven en niet om het predicaat 'excellent'. Dat is tenslotte alleen
maar leuk voor de publiciteit en reclame voor je school.

Tiny de Jager, Schiedam

Onsmakelijk

Wat een onsmakelijke foto van een schilderij van een blote Trump (V, 24
januari). Was er niet iets anders dat ter illustratie kon dienen? Of de
artikelen eromheen boeiend waren, zal ik niet weten. Deze bladzijden blijven
ongelezen.

Hennie de Pous-de Jonge, Dieren

Euro

Voor Thomas Borst (O&D, 23 januari) is de Grote Coalitie in Duitsland reeds een
feit, al moet die nog van start gaan en valt het nog maar te bezien of ze de
hele rit zal uitzitten. Wat het koppel Macron/Merkel voor de EU en de euro gaat
betekenen is ook nog lang niet duidelijk.

Thomas Borst wenst vooral een helder en realistisch toekomstbeeld van de euro
voor de gewone Nederlander. Welnu, dat denk ik hem nu al te kunnen geven: zo
geurig als overrijpe camembert, zo betrouwbaar als Volkswagen-software en zo
leeg als Haagse beloften aan Groningse huisbezitters boven instortende
aardgasvelden.

Chris van Gerwen, Amsterdam

Hersenfuncties

Met verbazing heb ik het artikel 'Hersenfuncties gaan er in de gevangenis op
achteruit' (Wetenschap, 23 januari) gelezen.

Het onderzoek had zich beter kunnen richten op de vraag waarom deze mensen hun
hersens niet hebben gebruikt om te voorkomen dat zij in de gevangenis
terechtkwamen.

Leendert Smit, Amersfoort




Bekijk de oorspronkelijke pagina:

LOAD-DATE: 25 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              159 of 170 DOCUMENTS



                                 de Volkskrant

                           25 januari 2018 donderdag

Downsizing (****)

BYLINE: PAULINE KLEIJER

SECTION: V Opening; Blz. 5

LENGTH: 488 woorden



HIGHLIGHT: Met zijn onbeholpen held schetst Payne een kritisch portret van de
Amerikaan. Downsizing is allesbehalve perfect, maar de zwakheden verlenen de
film ook zijn charme.

Drama Regie: Alexander Payne Met: Matt Damon, Kristen Wiig, Hong Chau, Christoph
Waltz, Udo Kier. 135 min., in 76 zalen.


Filmrecensie


Een halfgevulde vuilniszak wordt het podium opgedragen. 'Hierin', zegt de Noorse
wetenschapper tegen zijn publiek, 'zit al het niet-afbreekbare afval dat 36
mensen in vier jaar tijd hebben geproduceerd.'



Opwinding in de zaal, die verder toeneemt wanneer de betreffende 36 mensen
worden binnengereden. Ze staan met zijn allen op een trolley. Het is de
wetenschap gelukt om de mens te verkleinen, en deze proefkonijnen vormden vier
jaar lang in het diepste geheim de eerste minikolonie. Ze zien er gezond en blij
uit en piepklein: de langsten meten 13 centimeter.

Downsizing begint uiterst veelbelovend. In het eerste half uur schetst regisseur
Alexander Payne voortvarend een hoopvolle toekomst. Wanneer mensen zich kunnen
laten verkleinen, biedt dat op grote en kleine schaal voordelen. Het is
duurzaam, maar ook goed voor de eigen portemonnee, vanwege de minimale kosten
voor levensonderhoud.

Paul Safranek (Matt Damon), een ergotherapeut die een druilerig bestaan leidt in
Omaha, ziet zo'n verkleining wel zitten. Hij weet zijn vrouw over te halen en
meldt zich bij Leisureland, een van de kolonies die in Amerika voor kleine
mensen zijn ingericht. Een beschermde, artificiële omgeving waar de gewone man
zich kan laven aan luxe. Eerst moet Safranek krimpen, een procedure die voor de
sterkste scènes van de film zorgt. Vooral het beeld van vers gekrompen mensjes
die, naakt op een enorm bed, met een soort taartschep voorzichtig worden
overgeheveld, is fantastisch.

Downsizing is de duurste film die Payne ooit heeft gemaakt, vol special effects
en fraai vormgegeven sets. Toch blijft ook dit een typische Payne-film, met een
doodnormale, sukkelige en kortzichtige held. Net als de sneue wijnproever uit
Sideways (2004), de tobbende erfgenaam in The Descendants (2011) en de
onbeduidende zoon in Nebraska (2013) worstelt Safranek voornamelijk met
zichzelf. Eenmaal verkleind blijft het zoeken naar zingeving.

Wie iets spectaculairders verwachtte, komt bedrogen uit. Vooral in het tweede
deel van de film komen Payne en co-scenarist Jim Taylor op bekend terrein.
Nieuwe kennissen als zijn lawaaiige, succesvolle bovenbuurman (Christoph Waltz,
vrolijk schmierend) en de gehandicapte Vietnamese vluchteling Ngoc Lan (Hong
Chau) bezorgen het ego van Safranek flinke knauwen.

Downsizing is allesbehalve perfect. Het is gemakkelijk aan te wijzen waar Payne
de plank misslaat, van de ongemakkelijke romantiek tussen Safranek en Ngoc Lan
tot de interessante vragen die bij bosjes worden opgeworpen, maar zelden een
vervolg krijgen. Tegelijk verlenen die zwakheden de film ook zijn charme. Met
Safraneks onbeholpenheid, bewust tenenkrommend, schetst Payne ook een kritisch
portret van de gemiddelde Amerikaan. De vele losse eindjes maken het drama
weliswaar onevenwichtig, maar ook rijk aan ideeën. Je kunt veel van Downsizing
zeggen, maar niet dat je er snel over bent uitgepraat.




Bekijk de oorspronkelijke pagina:

LOAD-DATE: 24 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              160 of 170 DOCUMENTS



                                 de Volkskrant

                            23 januari 2018 dinsdag

Nederlandse eurokoers blijft in nevelen gehuld

BYLINE: THOMAS BORST

SECTION: Opinie en Debat; Blz. 23

LENGTH: 825 woorden



HIGHLIGHT: Het kabinet is tegen een transferunie, maar een realistisch
alternatief ontbreekt. Ook de oppositie houdt zich op de vlakte.


eurotandem merkel-macron van start


De politieke hereniging tussen CDU/CSU en SPD verbindt Parijs en Berlijn met
elkaar. Het Duitse coalitieakkoord is het startsein van een organisatorische
hervorming van de eurozone. Een proces dat het financiele klimaat in Nederland
structureel zal beïnvloeden, maar toch nauwelijks doordringt tot het publieke
debat.



Het bevriezen van het eigen risico in de zorg, het opschroeven van het lage
belastingtarief en het opheffen van de dividendbelasting - maatregelen van
kabinet Rutte lll die, voorzien van een karrevracht aan journalistieke en
parlementaire aandacht, door partijen van links tot rechts zijn bediscussieerd
in de gemeenschappelijke electorale zoektocht naar 'de gewone Nederlander'. Bij
de presentatie van het regeerakkoord kon premier Rutte niet vaak genoeg
benadrukken dat zijn kabinet er vooral is voor de 'gewone man'.
GroenLinks-leider Jesse Klaver strijdt vanuit de oppositie voor de stem van de
middenklasse: zijn partij moet met een heldere economische boodschap
'politieagenten, buschauffeurs en leraren' overtuigen. Zo wendt Klaver zich tot
het overvol rakende vaarwater waarin de SP en PvdA al jaren dobberen.

Hoewel de in vorige alinea benoemde beslissingen zeker tastbare consequenties
zullen hebben voor groepen Nederlanders, zijn het futiliteiten in vergelijking
tot de gevolgen van een hervormde eurozone en Europees monetair beleid. De
naderende regering in Duitsland is de politieke reïncarnatie van de Frans-Duitse
as. Eerste agendapunt: renovatie van de muntunie. SPD-leider Martin Schulz deelt
de de pro-Europese visioenen van de Franse president Emmanuel Macron: verhevigde
economische integratie, een onafhankelijk bestuurlijke instelling voor de
eurozone met minister van Financiën met budgettaire verantwoordelijkheid voor
een Europees begrotingsbeleid, gecontroleerd door een eurozone-parlement.

Zo ver lijkt het vooralsnog niet komen. SPD en CDU/CSU zijn in een voorlopig
coalitieakkoord overeengekomen over een investeringsfonds en de uitbouw van het
Europees Stabilisatie Mechanisme (ESM) tot een Europees Monetair Fonds (EMF) om
de eurozone te verdiepen, financieel te steunen en crisisbestendig te maken.
Duitsland kent onvoldoende maatschappelijk en politiek draagvlak om Macron
volledig zijn zin te geven, maar wil Merkel de eurozone duurzaam verstevigen dan
zal ze voorzichtig voorsorteren op een vorm van mutualisering: de financiële
situatie van de muntunie als collectieve verantwoordelijkheid van de eurolanden.


De eurokoers van de komende jaren is fundamenteel voor de toekomst van Europa.
Maar onze politici bevechten elkaar verbaal vooral over politieke details. Het
reduceren van potentieel electoraat tot 'gewone Nederlander' heeft een
verlammende werking op het publieke debat, waarin discussies over tien euro meer
of minder op jaarbasis voor het eigen risico of het aantal verplichte
Wilhelmus-coupletten in het onderwijs tot uit den treure worden besproken.
Elementaire thema's als de euro krijgen nog geen fractie van die aandacht.

Ondertussen worden in Duitsland langzaam maar zeker de machtsstructuren
zichtbaar die de toekomst van Europa bepalen. Een proces dat grote invloed heeft
op de financiën van de 'gewone Nederlander'. Sparend Nederland ondervindt
dagelijks de gevolgen van het lagerentebeleid van de Europese Centrale Bank
(ECB). Om de euro te redden, kocht voorzitter Mario Draghi grote hoeveelheden
staats- en bedrijfssobligaties op en schroefde de rentetarieven ver terug.
Draghi reanimeerde zo de muntunie, maar liet de eurozone tegelijkertijd verder
uiteensplijten tussen Noord en Zuid.

Door het ECB-beleid wordt de discussie over de houdbaarheidsdatum van potentiële
splijtzwam Italië op de lange baan geschoven. Gevolg is dat de middenklasse van
Noord-Europese landen als Nederland de dupe is van deze koers. De lage rente
treft spaarders en pensionado's die hun spaargeld zien verdampen.

Het financiële klimaat ondermijnt het pensioenstelsel en de lage rente is een
van de oorzaken van de ongeremde groei die zich meester maakt van de Nederlandse
woningmarkt. Record op record wordt gebroken, maar het aantal gezinswoningen
beperkt zich door de voortwoekerende vraagprijzen.

Waar partijen van links tot rechts de mond vol hebben van de economische
belangen van de doorsnee burger, blijft hun eurokoers in nevelen gehuld. Het
kabinet is tegen een transferunie en eurobonds, maar een realistisch alternatief
wordt niet aangedragen in de summiere Europa-paragraaf van het regeerakkoord.
Ook oppositiepartijen houden zich op de vlakte. De komende maanden wordt
duidelijk op welke politieke fundering de muntunie zal gaan rusten. Als de
'gewone Nederlander' daadwerkelijk zo alom vertegenwoordigd wordt in het
parlement, dan verdient hij op z'n minst een helder en realistisch
toekomstperspectief over de euro.

De naderende regering in Duitsland is de politieke reïncarnatie van de
Frans-Duitse as




Bekijk de oorspronkelijke pagina:

LOAD-DATE: 22 January 2018

LANGUAGE: DUTCH; NEDERLANDS

GRAPHIC: De Franse president Macron verwelkomt bondskanselier Merkel op het
Élysée, 19 januari 2018.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              161 of 170 DOCUMENTS



                                 de Volkskrant

                            20 januari 2018 zaterdag

Als we dan toch bezig zijn...

SECTION: Opinie zaterdag; Blz. 10

LENGTH: 568 woorden


De buste van Johan Maurits



Goed zaak, Mauritshuis!

De buste van Johan Maurits is verwijderd uit het Mauritshuis. Een goede zaak!
Laten we ons verleden voor eens en voor altijd reinigen van ongerechtigheden. Om
te beginnen kan natuurlijk het Mauritshuis zelf worden afgebroken. En als we
toch bezig zijn: de panelen van de Gouden Koets: overschilderen met prenten van
Rien Poortvliet.



Piet Hein zijn naam is klein, zijn daden benne groot en In een blauwgeruite kiel
schrappen uit Kun je nog zingen zing dan mee. Het beeld van P.C. Coen in Hoorn:
vervangen door een van Frans Bauer (de gewone Nederlander) en iedere zes jaar
(gelijk met de burgemeestersverkiezing) de bevolking laten stemmen over de vraag
wiens standbeeld ervoor in de plaats moet komen.

Ook in Hoorn: van het beeldhouwwerk van de jongens van Bontekoe moet minstens
één jongen plaats maken voor een meisje, en over genderneutraal gesproken: de
Nachtwacht - twintig (blanke!) mannen en één vrouw - weg ermee! Het
aandelenbewijs van de VOC ...in de papierversnipperaar! Het Puttertje van Carel
Fabritius (dierenmishandeling): laten liggen onder de puinhopen van het
Mauritshuis.

Ik ben er niet zeker van of de Hoeken dan wel de Kabeljauwen uit de geschiedenis
geschrapt moeten worden, maar een daartoe ingestelde commissie kan daar
ongetwijfeld een correct besluit over nemen. Evenals over alle gevallen die mij
nu niet zo gauw te binnen schieten.

Eric Augusteijn, Schiermonnikoog

Mogen we nog wel wandelen?

Ongeveer 20 km ten oosten van Nijmegen ligt net over de grens de stad
Kleef/Kleve. Deze plaats wordt door Nederlanders druk bezocht om te winkelen,
maar ook vanwege de natuur en de cultuur (o.a. Haus Koekkoek en Museum Kurhaus).


In 1649 werd Johan Maurits van Nassau-Siegen voor zijn bijdrage in de strijd
tegen de Spanjaarden door zijn vriend de keurvorst van Brandenburg benoemd tot
stadhouder van Kleef. Zijn stadhouderschap was voor de stad Kleef een
economische en culturele bloeiperiode. Tevens voerde Johan Maurits een politiek
van religieuze tolerantie.

Hij haalde de architect Jacob van Campen (van het Paleis op de Dam) naar Kleef
voor de aanleg van schitterende parklandschappen in classicistische stijl. Ook
legde hij de Nassauerallee aan, omzoomd met zeshonderd Hollandse lindebomen, die
diende als voorbeeld voor Unter den Linden in Berlijn. De goed onderhouden
parken en de Nassauerallee zijn er nog steeds en nodigen iedereen, maar juist
Nederlanders, uit voor een boeiende wandeling.

Wellicht is het een idee voor het Mauritshuis in Den Haag het beeld van Johan
Maurits uit het depot te halen en in bruikleen te geven aan het Kleefse Museum
Kurhaus. Zij zullen er vast en zeker heel blij mee zijn en er ook een geschikte
plek voor weten.

Jo Bormans, Wijchen

Van twijfelachtig allooi

Om consensus te vinden in de discussie over wel of niet weghalen uit de openbare
ruimte van de namen van vroegere helden met een twijfelachtige reputatie (naar
de normen van nu), stel ik de volgende oplossing voor: hun namen worden
verwijderd van 'ereplaatsen' (standbeelden, bruggen, straten enzovoorts). In
plaats daarvan worden doodlopende straten en steegjes (die, waar je 's avonds
niet wilt komen) beschikbaar gesteld om hun historische bekendheid te behouden.
Zo weet iedereen die een doodlopende straat inloopt dat de straatnaamgever van
historisch twijfelachtig allooi is.

Sjaak van Vliet, Beek




Bekijk de oorspronkelijke pagina:

LOAD-DATE: 19 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              162 of 170 DOCUMENTS



                                 de Volkskrant

                            20 januari 2018 zaterdag

Een jaar Donald

BYLINE: BERT WAGENDORP

SECTION: Ten Eerste; Blz. 3

LENGTH: 706 woorden


Column


Donald Trump is een jaar president van de VS en hij heeft het jaar zo volgepropt
met nieuws, met een niet aflatende stroom incidenten en merkwaardige uitspraken
en idioot getwitter, hij heeft zo veel mensen uit zijn staf het Witte Huis
uitgebonjourd - 34 procent, een absoluut record, Spicer en Scaramucci en Priebus
en Flynn en hoe de inmiddels alweer lang vergetenen ook maar mogen heten - hij
heeft ons zo vaak de stuipen op het lijf gejaagd met dreigende woorden, met
woeste plannen en volstrekte wartaal - covfefe: we weten nog altijd niet wat het
betekent - hij is het onderwerp geweest van zo veel columns, de Stephen Colberts
en Trevor Noahs hebben zo'n eindeloze stroom grappen over hem gemaakt en Alec
Baldwin van Saturday Night Live en Jimmy Fallon van de Tonight Show hebben hem
zo magistraal en dodelijk nagedaan - Fallon pasgeleden nog in een geweldige
persiflage op Trumps eigen uitreiking, afgelopen week, van de Fake News Awards,
ook alweer zo'n volkomen maf idee, de president inspireerde zo'n lange lijst
filmpjes over landen die na America First heel graag second wilden zijn, onze
eigen Arjen Lubach voorop, die werd er wereldberoemd mee en er keken nog nooit
zoveel mensen naar een VPRO-filmpje - god, wanneer was het ook al weer, het
lijkt eeuwen geleden - er werd zo vaak gesproken over de impeachment en dat die
onvermijdelijk was, zo niet binnen een maand, dan toch binnen een half jaar, het
ging zo onophoudelijk over Trump en de Russen en de manier waarop die Trump aan
de macht hadden geholpen en over wat Trump daar dan tegenover had gesteld en of
ze hem misschien hadden gechanteerd met een filmpje waarop hij in Moskou over
een paar Russische hoeren stond te urineren - of andersom, daar wil ik vanaf
wezen, het was in elk geval een golden shower; het ging in zo'n hoge frequentie
over Trump en Bannon en Bannon en Trump en hoe Bannon Trump in zijn macht had en
via zijn marionet de VS zou veranderen in een alt-right-paradijs, hoe hij het
establishment zou vernietigen en heel Washington van de aardbodem zou laten
verdwijnen in een orgastische revolte van de gewone man, nou ja, de gewone man,
meer van Steve Bannon eigenlijk, de Robespierre van de Tweede Amerikaanse
Revolutie, die uiteindelijk zelf viel onder de guillotine van Trumps woede - in
elk geval weer een klootzak minder, dat moest je Trump dan toch nageven; zo
intensief ging het over 1984 van George Orwell en dat die wereld nu wellicht was
aangebroken - iedereen holde naar de boekwinkel om het er nog eens op na te
slaan, het leek wel een college dystopische literatuur en intussen fluisterden
ze dat hij een halve analfabeet was, jawel; zo vaak zag je foto's voorbijkomen
van Trump op zijn landgoed in Mar-a-Lago dat je je afvroeg of hij eigenlijk nog
wel eens in Washington kwam, wat wel zo was, maar met tegenzin; zo vaak zag je
ook de foto's van zijn vrouw Melania en hoe diep ongelukkig ze steeds keek,
eigenlijk vanaf de allereerste dag dat ze de presidentsvrouw was, ze kon hem
duidelijk wel vervloeken, met z'n malle presidentsfratsen, dat kon je zien; zo
bijna onafgebroken ging het over Trump en het klimaat en hoe hij er schijt aan
had en dat het buiten verrekte koud was dus dat we wel een beetje opwarming
konden gebruiken, haha; zo vulde hij het jaar zoals nooit iemand voor hem; zelfs
de laatste week van het eerste jaar leek wel een maand te duren, want nu ging
het over een pornosterretje dat het met Trump had gedaan en heel wat intensiever
dan Bill Clinton destijds met zijn Monica en zijn Havanasigaar - wat hem toen
nog bijna op afzetting kwam te staan - maar het zijn andere tijden en dat Trump
Stormy, zo heette ze, een maand voor de verkiezingen 130 duizend dollar
zwijggeld had betaald, ach god, wie had iets anders verwacht; zo vulde Donald
Trump het jaar onzes Heren 2017, en wat een jaar was het, adembenemend en
overvol, gevaarlijk en spannend maar nooit saai; en doordat er meer gebeurde dan
in acht jaar Obama, leek de tijd verlengd en uitgebreid en vloog het jaar niet
als een schaduw heen, maar waggelde het naar de finish en duurde het maar -
laten we The Donald daar dan in elk geval dankbaar voor zijn.


Een overvol, adembenemend, gevaarlijk en spannend jaar




Bekijk de oorspronkelijke pagina:

LOAD-DATE: 19 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              163 of 170 DOCUMENTS



                                 de Volkskrant

                            19 januari 2018 vrijdag

Dit is ze

BYLINE: MARGRIET OOSTVEEN

SECTION: Opinie en Debat; Blz. 21

LENGTH: 759 woorden



HIGHLIGHT: De eerste SGP-vrouw die echt de leiding nam over leiding geven.


column in vlissingen


Lilian Janse-van der Weele, de eerste vrouw die echt de leiding nam binnen de
Staatkundig Gereformeerde Partij (SGP), gaat zonder het gebruikelijke gedoe op
de foto: 'Ja hoor. Dit ben ik.'

Dit is ze. En het is belangrijk te weten wat je bent en vooral wat niet: 'Het
kwalijke is dat veel leden en bestuursleden nog denken dat de SGP een kerk is.
Maar we zí­jn geen kerk. We zijn een politieke partij en we scheiden hier kerk
en staat.'



Allerlei behoudende SGP'ers klagen deze ochtend in De Telegraaf over de
vrouwelijke SGP-kandidaten, die nu in zeven gemeenten op de lijst staan. Lilian
Janse was drie jaar lang, sinds 2014 in Vlissingen, de eerste en enige van het
land: vrouwelijk SGP-gemeenteraadslid én vrouwelijke fractieleider. Ze is bij de
gemeenteraadsverkiezingen dit jaar opnieuw lijsttrekker. 'De mannen hier hebben
gezegd: wij willen weer onder Lilian.'

Niet eerder interviewde ik een baanbrekende politica die deze krant, met een
stuk over haar erin, vervolgens zelf voor de kost bij de lezers door de bus zou
duwen. Iedere nacht staat Lilian Janse (44) om vier uur op. Tot zeven uur
bezorgt ze de Provinciale Zeeuwse Courant, De Telegraaf en de Volkskrant. In het
weekend ook het AD, Trouw en Het Financieele Dagblad. Dan in twee rondes, want
de zaterdagkrengen zijn te dik. Haar man Ko, lakspuiter van enorme
scheepsschroeven van beroep, loopt dan het eerste uur van haar wijk. Kan Lilian
tot vijf uur uitslapen.

Gemiddeld vier avonden per week komt ze pas om half twaalf 's avonds uit
fractieoverleg en raadsvergaderingen. Geweldig werk, geeft veel voldoening, maar
je moet je niet opsluiten in je identiteit. Er zijn in haar stad maar
driehonderd gereformeerden, niet genoeg voor een raadszetel, daar heeft ze 640
stemmen voor nodig. Lilian Janse gaat dus geen kansloze motie voor
winkelsluiting op zondag indienen. Ze stemde voor het behoud van een poppodium.
Ze hóúdt ook van mooie compromissen, de VVD-vrouw in de raad werd een vriendin.


's Avonds laat thuis nog een glas wijn met Ko om af te reageren. Ligt ze er om
half één in. Drie kinderen hebben ze samen, als die op school zijn doet ze een
dutje, als het lukt.

Dit is ze. Nogal anders dan Paula Schot. Die werd vorige week door landelijke
media in glamourpose in het zonnetje gezet, want jong, hoogopgeleid, dus die zou
als nieuwe lijsttrekker van de SGP in Amsterdam wel modern en leuk zijn. Al
moeten ze in Amsterdam hun eerste zetel nog wel zien te halen. Wat de
voorbarigheid van alle opwinding dan weer erg Amsterdams maakt.

En hoezo modern? Schot zei nog steeds te geloven ('en de SGP met mij') dat de
man boven de vrouw is gesteld. En dat de vrouw de man in zí­jn beslissing moet
volgen. Achter Schot staan enkel mannen.

De vrouwelijke kandidaten kennen elkaar nog niet. Niet onlogisch, want lokaal
voert ieder zo'n beetje zijn eigen strijd. De afdeling communicatie in Den Haag
van de partij belde Lilian wel om Paula's nummer te geven, 'voor het geval dat'.
Dus Lilian heeft haar een appje gestuurd: laten we eens koffie drinken.

Maar.

Paulus schrijft in de Bijbel dat de man niet mag regeren boven de man, klopt,
zegt Lilian Janse. En dat de vrouw moet zwijgen. Ze vindt het alleen 'heel
kwalijk' hoe sommige SGP'ers Paulus' brieven interpreteren. De 20 procent die
helemaal geen vrouwen op lokale kieslijsten wil. De wat grotere groep die
vrouwen graag als Kamerlid zou weren. En tja, ook Paula Schot dus. 'Want aan wie
schrijft Paulus dat? Ní­ét aan bestuurders, maar aan de kérk. Heel wat anders!'


De SGP í­s geen kerk, ze herhaalt het weer: 'In dit land scheiden we kerk en
staat. Wat je in de kerk doet, hoort in de kerk.'

En het gejubel over 'de hoogopgeleide generatie' die de nieuwe SGP-vrouwen
zouden vertegenwoordigen? Lilian Janse zucht. 'Wil de SGP nu net als andere
partijen doen alsof hoogopgeleid beter is? Dezelfde fout maken als alle andere
partijen?' Alleen in de SGP heb je nou juist nog geen kloof, omdat de
gereformeerde kerken overal zo klein zijn, zegt ze. Je komt iedereen er vanzelf
tegen. Binnen de SGP zie je zo dat jan modaal moet sappelen om rond te komen.
Net als zijzelf: 'En die kennis is goed voor een partij.'

Lilian Janse wil drie termijnen als fractieleider in Vlissingen volmaken. Daarna
hoopt ze voldoende ervaring te hebben om zich te kandideren als het eerste
vrouwelijke Kamerlid van de SGP. Wat mannen én vrouwen daarvan ook vinden.

Want dit is ze.

Het gejubel over 'de hoogopgeleide generatie' die de nieuwe SGP-vrouwen zouden
vertegenwoordigen? Lilian Janse zucht.




Bekijk de oorspronkelijke pagina:

LOAD-DATE: 18 January 2018

LANGUAGE: DUTCH; NEDERLANDS

GRAPHIC: Lilian Janse
Even seksisme zoeken in de Bijbel.
'De mannen zeiden hier: wij willen weer onder Lilian.'
Margriet Oostveen

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              164 of 170 DOCUMENTS



                                 de Volkskrant

                            15 januari 2018 maandag

Columnistenmarathon

SECTION: Ten Eerste; Blz. 17, 18, 19, 20, 21, 22, 23, 24

LENGTH: 7876 woorden



HIGHLIGHT: Op de volgende 8 pagina's luiden de columnisten van de Volkskrant
2018 in. Ze droegen hun columns gisteren voor in De Rode Hoed in Amsterdam,
tijdens een speciale editie van de Volkskrant op Zondag.


Arjan Peters Jossine Modderman Stephan Sanders Joost Zaat Peter Middendorp
Heleen Mees Martin Sommer Jean-Pierre Geelen Jonathan van het Reve

Iedereen heeft het over de bubbel. Welkom in de onze. Die is juist het tegendeel
van een bubbel. Want kijk nou eens: zoveel columnisten bij elkaar die scherp,
goed en geestig kunnen schrijven en tekenen, de besten van Nederland. En ze zijn
zo verschillend van elkaar. In mening, in stijl, in persoonlijkheid. Niet alleen
veel, maar ook lekker, zoals het kaasschap in een Franse supermarkt. Maar de
betekenis daarvan is dieper dan in de Carrefour: waar laten mensen zich
tegenwoordig nog verrassen door een goed geformuleerde mening van iemand die
heel anders in het leven staat? Bij ons in de Volkskrant kom je die dagelijks
tegen. We zijn de antibubbel-bubbel. Op sociale media koken ze liever gaar in
hun eigen gelijk. En daar waar andersdenkenden botsen, wordt het onaangenaam,
met schandpalen en spreekverboden. Twitter is vaak als een kroeg voor
sluitingstijd waar alleen nog de ongezellige lieden met een kwade dronk
tegenover elkaar staan. Bij ons is het niet per se rustiger. Leve het open
debat. Maar wel leuker: de meningen zijn beter verwoord, er valt iets te lachen
en iedereen begrijpt uiteindelijk dat we elkaar het licht in de ogen moeten
gunnen. Dus ik presenteer hier, met trots, de columnisten van de Volkskrant!

Hoofdredacteur Philippe Remarque

ONVERSLAANBAAR - Arjan Peters


Nachtmerrie nummer 1 is een interview maken en bij thuiskomst ontdekken dat je
voicerecorder niets heeft opgenomen. Meteen hierna komt nachtmerrie 2: een
interview maken en terug thuis ook na gedurig terugspoelen alleen een paar
woorden kunnen verstaan waar je niets aan hebt. Ja, ik spreek uit ervaring. In
2003 interviewde ik de onverstaanbare Jan Cremer. Weer thuis hoorde ik een vraag
van mij over IJsland, en als antwoord ongeveer dit:

'Sobededade, sabededode, IJsland, sobededade. Iglo, iglo bouwen, sobededade.
Zulke grote honden, sobededade, 37 hechtingen, sobededade. Rabiës: hondsdolheid,
sobededade. Dat zeg í­k niet, dat zegt Babette, sobededade. Ik Jan 1, Ik Jan 2,
Ik Jan 3, sabededode, De Hunnen, Fernweh, Sirenen, sobededade. Een vent met een
stuk hout heeft me een oog uitgeslagen, ziekenhuis, oog er weer ingenaaid,
sabededode, sobededade. Begrijp je wel?'

Mijn goede voornemen, na vijftien jaar: ik ga het overdoen. Op 4 maart
aanstaande interview ik Jan Cremer alhier in de Rode Hoed. Ik hoop vurig dat u
er dan ook weer bent. Kan ik u na afloop vragen waar we het over hebben gehad.

Handvatten - Jossine Modderman

Voor iedereen die in 2018 wel een steuntje in de stijlrug kan gebruiken, hier
enkele handvatten:

WEGPLEUREN

Lak, leer, latex, leggings, laat ze lekker in de kelder. Dit jaar komt de
smakeloze sm-meesteres weer niet in de mode.

Splitten tot het kruis, cut-outs die alle ribben openbaren, decolletés tot op de
navel - vanaf heden gaan wij frivool doch gekleed de rode loper op.

Alle tinten paars. Ultraviolet wordt de kleur van 2018. Op zichzelf niks mis
mee, maar als iedereen een Tinky Winky is, dan kies jij natuurlijk voor geel,
oranje of appelgroen.

BEHOUDEN

XXXL. Pakken, anoraks, culottes, hemden én sweatshirts. Alles waar je in
verzuipt, kun je laten hangen.

Denim. Helemaal hip: de Canadian Tuxedo, compleet in houthakkersblauw met
opgestroopte mouwen.

Tule, voile, kant, veren, satijn, sliertjes - blijf áltijd het kind in jezelf
koesteren en versier het somtijds saaie grotemensenleven met bovenstaande
attributen.

AANSCHAFFEN

Zo min mogelijk. Het besef dat we alles al hebben en dat we niet kunnen blijven
consumeren, beklijft. Daarom recyclen we. Of we bietsen. Kun je het toch niet
laten, koop dan één overall met 78 zakken, want nuttig is het nieuwe zwart. P.S.
Wel van Sportmax, want het oog blijft altijd wat willen.

Mobiel - Stephan Sanders

Ik ben niet zo van het mobiele. Een caravan is een mobiel huisje, met een slecht
zittende bank die kan worden omgetoverd tot een slecht liggend bed. Ik kwijn
nooit weg bij dat vooruitzicht. Die caravan zij me vergeven, maar dat ik ook
niet doe aan mobiele telefonie... Dat is in tien jaar tijd van grappig tot
exotisch tot excentriek en inmiddels zo goed als staatsgevaarlijk geworden. Wie
bijvoorbeeld een rekening wil openen bij ING en geen codes op zijn mobiel kan
ontvangen, want geen mobiel, kan maar beter meteen toegeven: Adres: Leger des
Heils, de nachtopvang. De technologie heeft ons de smartphone gegeven, en Uber,
en altijd een computer op zak, maar ook: mensen die je aan de telefoon krijgt
met storm en wind gierend rond hun toestel, of met dertien huilende peuters op
de achtergrond -'even bij de crèche', of: 'Prima, gaat prima... Nee, die niet,
die mozzarella is van die mevrouw achter me.'

De geluidskwaliteit met al die toegenomen technologie slingert om en nabij het
belletje uit Vladivostok.

Mag ik voor 2018 een lans breken voor de landlijn, een bureau, een stoel en rust
zodat men iets heel geks kan doen met zo'n telefoon: een ongestoord gesprek
voeren.

Geheimen beschermen - Joost Zaat

Ooit was de taak van dokters vooral het genezen van mensen. Dat is al lang niet
meer mijn enige taak. Zo kreeg ik eind vorig jaar van mijn beroepsorganisatie
een e-mail over de invoering van de Algemene Verordening Gegevensbescherming, de
nieuwe privacywet die op 25 mei ingaat. Ik moet patiëntengegevens nog beter
beschermen. De wet is vooral bedoeld om mij 'te stimuleren gericht beleid te
maken op het gebruik en de verwerking van persoonsgegevens'. Ik vind dat 'beleid
maken' altijd zo'n gedoe, maar ik probeerde te snappen wat ik moet doen. Zo moet
ik verwerkersovereenkomsten maken, een verwerkingsregister bijhouden, een Data
Protection Impact Assessment uitvoeren, een functionaris gegevensbescherming
aanstellen en een privacyverklaring publiceren. Vooral die nieuwe functionaris
zit me dwars, want in mijn praktijk zal ik dat wel moeten doen en volgens de
Autoriteit Persoonsgegevens moet ik daarvoor dan snel grondige kennis van de
Nederlandse en Europese privacywetgeving verwerven.

Intussen gaat de AIVD straks misschien in mijn dossiers snuffelen als ze op zoek
zijn naar een terrorist met een scheel oog. Want volgens een grote
Kamermeerderheid spelen artsen, in tegenstelling tot advocaten en journalisten,
'geen rol in belangrijke aspecten van onze democratische rechtsstaat'. Als
functionaris met nog beperkte kennis ga ik daarom op de eerste lentedag
tegenstemmen bij Lubachs referendum.

Nieuw begin - Peter Middendorp

Laatst las ik dat Oudjaar nog helemaal niet zo lang als het einde van het jaar
geldt, en Nieuwjaar dus ook nog niet zo lang als het nieuwe begin. Nog maar
tweehonderd jaar is dat het geval, toen iemand besloot dat het voorjaar niet
langer als nieuw begin mocht gelden, en de eer voortaan te beurt zou vallen aan
de donkerste dagen van december.

Het is vast weer een onbedoeld gevolg van het christendom, daar gaat het niet
om, maar Kerst en Nieuwjaar, dat hele, onterechte 'eindejaarsgevoel' diept
ondertussen wel jaarlijks een kloof uit in de tijd van Nieuwjaar tot Pasen, waar
je niets aan hebt. Even sta je met zijn allen stil, waarna een afgrond volgt,
het lege niets, een soort puberteit eigenlijk, geslachtsrijp maar nog lang niet
aan de beurt.

Ik denk aan mensen zoals ik, die in de eerste week van januari alweer een eerste
minizakje chips hebben gegeten, een eerste sigaretje hebben gerookt, het eerste
hardloopje vanwege aanhoudende regen hebben uitgesteld. Pasen moet je hebben,
als de zon terugkeert, de blaadjes en de vogels. Dat is een nieuw begin. Dit, ik
weet niet wat het is, maar een nieuw begin is het niet. Het lijkt er niet eens
op.

Het stabiele genie Trump - Heleen Mees

Pochte Donald Trump in 2016 nog over de grootte van zijn genitaliën, dit jaar
pronkt hij met de omvang van zijn nucleaire knop. Tegelijkertijd probeert hij,
nu er vraagtekens worden geplaatst bij zijn mentale geschiktheid voor het Witte
Huis, de wereld ervan te overtuigen dat hij een 'zeer stabiel genie' is.

Is het eerste jaar Trump u meegevallen? Mij niet. Hoewel Trump weinig nieuwe
wetten op zijn naam heeft kunnen schrijven, is hij erg succesvol geweest in het
terugdraaien van bestaande regels. Zo zegde hij de Amerikaanse deelname aan het
klimaatakkoord van Parijs op en heeft hij allerhande regels voor het toezicht op
financiële instellingen teruggedraaid.

De ene wet die wel door het Amerikaanse Congres is geloodst, betreft een
grootscheepse belastingverlaging voor de allerrijksten en legt de bijl aan de
wortel van het Amerikaanse zorgstelsel, Obamacare, doordat de verzekeringsplicht
is komen te vervallen.

Wat me wel is meegevallen, is dat alle geledingen van de Amerikaanse
samenleving, waaronder de rechtbanken, de media en niet te vergeten de kiezers,
energiek in verzet zijn gekomen. Hoewel de instituties kraken in hun voegen en
een nucleaire oorlog met Noord-Korea allesbehalve uitgesloten is, is Amerika is
nog niet verloren.

Niet klagen maar dragen - Martin Sommer

Van drie kanten werd mij in de krant te verstaan gegeven dat ik optimistisch
moet zijn. Ik moest denken aan tien jaar terug, toen ik kennismaakte met een
optimist in de politiek. Dat was Jacques Tichelaar, fractievoorzitter van de
PvdA, die na een hartaanval vertrok. Hij gaf een interview aan de Volkskrant
waarin hij zijn beklag deed over het ondankbare volk. Naar zijn zeggen trok de
bevolking in colonnes caravans naar het zuiden, en dat driemaal per jaar, en dan
onderwijl maar zeuren over de toestand van het land. Toen ik dat las, wist ik
dat de PvdA ooit met negen zetels zou eindigen.

Optimisten zijn mensen die vinden dat anderen niet moeten zeuren. Het zit immers
tussen de oren. Ook het negatieve nieuws. Het gaat immers fantastisch. Maar wat
optimisten klagen noemen, heet in werkelijkheid democratie. Wie aan de macht is,
vindt dat het fantastisch gaat. Wie niet aan de macht is, klaagt zich een
ongeluk. Als het goed is, wisselen ze elkaar af. Maar de optimisten van
tegenwoordig vinden dat niks. Zij vinden dat er maar één weg is. De juiste. Wie
anders denkt, is een pessimist. Ik zeg: hoed u voor optimisten, en vooral voor
optimisten in de politiek.

Liefdesmagneet - Jean-Pierre Geelen

Thierry Baudet vertelde in ons Magazine over zijn roman. Die was 'heel
geslaagd'. Omdat het niemand anders was opgevallen, zei hij: 'Het boek is van
een diepzinnigheid en een ernst die bijna niet wordt geëvenaard in Nederland.'

Marianne Zwagerman, vertegenwoordiger in verontwaardiging, stond in een serie
over mannen en vrouwen. Ze zei: 'Ik had natuurlijk veel eerder gevraagd moeten
worden. Ik zag veel vrouwen voorbijkomen met een grote bek, van wie ik dacht:
wat heb jij nou in godsnaam gepresteerd?'

'Ik moet de mannen van me afslaan', stelde de 'liefdesmagneet'. 'Topsporters,
dj's, jonge jongens, het komt vanzelf naar me toe.'

Ik heb, als beste columnist van Nederland, geniale gedachten over deze trend.
Raar dat ik er niet veel eerder naar ben gevraagd, want ze zijn van een
ongeëvenaarde ernst. Ik had vlammende zinnen over die enge tijd waarin je
complimenten nog moest overlaten aan anderen. Toen die verdomde bescheidenheid
alleen maar de gezonde zelfoverschatting in de weg zat.

Ik zou er graag over uitweiden. Maar helaas: ik moet gaan. Ik heb een date, met
Eva Jinek. Ze kwam vanzelf naar me toe. Vraagt u mij, liefdesmagneet, later
gerust het hemd van mijn goddelijke lijf; ik zal u belonen met mijn eigendunk.

Neuken - Jonathan van het Reve

Mijn zoon roept de hele dag 'neuken!'. Hij kijkt ons dan streng aan en wijst
omhoog. 'Néúken!' Hij is anderhalf, dat moet ik er even bij zeggen. En op
zichzelf begrijp ik best dat hij een broertje wil. Maar welke gek heeft mijn
peuter verteld hoe dat allemaal werkt? Wat voor zieke figuren werken er op die
crèche? Ik stond op het punt om zijn juf te bellen, toen ik zag dat hij steeds
uit het raam wees. 'Neuken!' Ik keek naar buiten.

'Bedoel je wólken?'

'Ja.'

Nu zijn de rollen omgedraaid, en ben ik bang dat de crèche straks mí­j belt. Hij
spreekt wel meer woorden verkeerd uit, maar het zijn preutse tijden; een
uithuisplaatsing zit in een klein hoekje.

Er is een drankenfabrikant die inspeelt op de huidige preutsheid en de
irrationele schok die het woord neuken teweegbrengt. Ze noemden hun likeur
'Neuken', inclusief een reeks scabreuze inkoppertjes. 'Ik wil Neuken na de
seks', hihi, haha, et cetera. De Reclame Code Commissie hapt, dat haalt het
nieuws, en columnisten schrijven braaf op hoe tuttig ze dat vinden. Dat krijg je
ervan. Een ander gevolg is dat ze op de crèche nu denken dat mijn zoon steeds om
alcohol vraagt.

In 2018... - Aleid Truijens

Verklaren we woorden niet tot taboe, en zijn de gedachten weer vrij. Maken we
zelf echt nieuws.

Houden we eens op met kwetsen en pesten. Voelen we ons niet zo snel gekwetst.

Gedraagt niemand zich slachtofferig, maar worden echte slachtoffers geholpen.

Durven we daders aan te geven.

Is Twitter geen volksgericht, en zetten we de schandpaal op zolder.

Slaat niemand zijn vrouw, man, kind of hond. Zijn minder jongeren depressief. En
hoeven ze niet op een wachtlijst.

Wordt het een goed jaar voor zzp'ers. Bindt de gulzige aandeelhouder in. Komen
er meer woningen. Geeft de NAM Groningers herstelde huizen.

Houdt het moorden in Syrië op. Worden de Rohingya gered. Maakt Trump zijn
laatste, fatale uitglijder.

Zijn gezonde mensen niet klaar met leven. Heeft niemand zo'n rotleven dat hij
dood wil. Komt er een plezier-in-levenpil.

Maakt God het dit jaar niet al te dol, en strijkt Hij over Zijn immense hart.

Mogen akelige ziekten met vakantie. Samen met hun vriend de Dood.

Wint humor het van ergernis, vergeving van wrok en liefde van chagrijn.

Zijn mijn liefsten gelukkig. Zie ik mijn vrienden vaker. Klaag ik wat minder.
Werk ik wat harder. Tel ik mijn zegeningen.

Beste lezers, ik wens u veel geluk in 2018.

Open access - Martijn van Calmthout

Ik kom niet heel vaak in Den Haag, maar als het om de wetenschap gaat, wil ik
nog weleens een minister of staatssecretaris spreken. De laatste jaren ging het
dan vaak over open access.

Open access draait om het idee dat de bevindingen van de wetenschap vrij
toegankelijk moeten zijn. Voor collega-wetenschappers. En voor het publiek, dat
immers al belasting betaalde voor het onderzoek.

Dat klinkt logisch, maar de werkelijkheid is anders. De kennis van de wetenschap
is gegijzeld. Wie een artikel wil lezen, moet daarvoor betalen. Niet aan de
auteurs. Aan de uitgever. En niet een beetje. De Nederlandse universiteiten
betalen ieder jaar 40 miljoen euro om bij hun eigen wetenschappelijke kennis te
kunnen. En de onze.

Voormalig staatssecretaris van Wetenschap Sander Dekker kon oprecht kwaad worden
over zo veel graaizucht bij bedrijven als Elsevier. Opvallend, voor een VVD'er.


Graaien is een schandaal. Maar een Twittervriend wees me onlangs op iets veel
kwalijkers. Terwijl echte wetenschappelijke kennis achter slot en grendel zit,
zijn nepfeiten gratis verkrijgbaar op iedere smartphone.

Geen wonder dat de wetenschap het aflegt tegen complotdenkers,
klimaattwijfelaars en kruidenvrouwtjes. Ik zal binnenkort de nieuwe minister
eens vragen wat zij daar nou van vindt.

Telefonino - Toine Mudde

Opvallend moment bij de mis op het Sint-Pietersplein. De paus kijkt uit over de
menigte en ergert zich aan de duizenden omhooggestoken mobieltjes die het
schouwspel filmen. 'De mis is geen show', waarschuwt hij. En: 'De priester zegt:
verheft uw hart. Hij zegt niet: verheft uw mobieltje.'

Mensen filmen zo'n bijeenkomst om iets van de magie van het moment vast te
leggen. Maar de paus werpt de vraag op: gaat er niet iets belangrijks verloren
juist door te gaan filmen of fotograferen?

Amerikaanse onderzoekers hielden een paar jaar geleden een experiment over het
effect van fotografie op het geheugen. Proefpersonen moesten in een museum
sommige voorwerpen fotograferen en andere alleen bekijken.

Het was een kleinschalig experiment en er valt nog veel meer uit te zoeken. Maar
een van de uitkomsten intrigeerde me. Want wat bleek? Wie foto's neemt,
herinnert zich de volgende dag minder details dan iemand die met zijn eigen ogen
kijkt. Maakt foto's nemen misschien lui? Zo van: kiekje geschoten, nu hoef ik er
niet meer aan te denken.

Mijn goede voornemen voor 2018: als ik van een mooi moment een mooie herinnering
wil maken, dan juist niet gaan filmen of fotograferen. Of, zoals de paus zou
zeggen: 'Non usare il telefonino.'

Opwindende praat - Asha ten Broeke

Vorig jaar maakte ik me hier zorgen over wat Trump zou doen met de nucleaire
codes. Toch wilde ik hoopvol blijven, en tijdens de borrel beloofde ik een
collega dat als Trump niet met atoombommen zou gooien, mijn column weer gewoon
over seks zou gaan.

Het scheelde minder dan ik comfortabel vind, maar toch: bij dezen.

Het lijkt ondertussen modieus om #MeToo beu te zijn, maar dat ben ik beslist
niet. Wel heb ik die woorden inmiddels zo vaak gehoord dat ze me soms vreemd
voorkomen, alsof hun betekenis vervormt, zoals wanneer je heel vaak 'jurk' zegt.


Dat bracht me tot een wens. Misschien kan #MeToo in 2018 iets anders gaan
betekenen. Misschien zelfs het tegenovergestelde: enthousiaste wederzijdse
instemming.

Sommigen vrezen dat seks dan niet meer spontaan kan zijn. Dat er voor elke
erotische handeling eerst een vinkje moet worden gezet op een contract, om
misverstanden te voorkomen.

Dat is een weinig fantasierijke invulling van enthousiaste instemming. Ik doe
graag een ander voorstel: meer opwindende praat vooraf. Vertel je lief precies
wat je allemaal van plan bent, tot jullie ogen glanzen en jullie sneller ademen.


'Wil je dat met me doen?'

'Heel graag, nu onmiddellijk, op de keukentafel.'

'Me too.'

Voorspellingen - Arnon Grunberg

Om te beginnen enkele voorspellingen die ik verleden jaar voor 2017 deed:
'Merkel wint de verkiezingen. Le Pen wordt geen president, maar haalt de tweede
ronde. Trump wordt niet impeached. De PVV wordt net niet de grootste partij.
Netanyahu treedt af. Er komt geen Dag van Nationale Rouw in Nederland. Rutte
wordt opnieuw premier. De burgers krijgen genoeg van het gejammer over de
elite.'

Spijtig wat Netanyahu betreft en het gejammer over de elite is niet helemaal
verstomd.

Nieuwe voorspellingen: er komt een Groko, oftewel Große Koalition in Duitsland.
Trump wordt weer niet impeached. Wederom geen Dag van Nationale Rouw in
Nederland. Goddank. De revolutie in Iran gaat niet door. Poetin wordt deze zomer
gezien als een verlicht heerser.

Aanbevelingen voor 2018: Uber Back, een service waarbij burgers andere burgers
op hun rug nemen en zo vervoeren. Uitstekend tegen woede. De boze burger rijdt
geen paard, hij rijdt mens.

Pi-dag - Ionica Smeets

Waar kunnen we ons cijfermatig op verheugen dit jaar? Wiskundigen vieren feest
op 14 maart. Die datum is in Amerikaanse notatie 3-14 en dat lijkt veel op een
benadering van pi (zeker omstreeks 1:59 p.m.). Wel jammer van die Amerikaanse
notatie, en geregeld suggereert iemand om pi-dag in Nederland op 31-4 te vieren.


Verwarrend, die twee datumnotaties. Laatst twijfelde ik bij een Engelstalig
formulier of ze nu eerst de dag en dan de maand wilden, of andersom. Tot ik
bedacht dat dit niet zo'n relevante vraag is op 11 november.

Het is verleidelijk te denken dat de Amerikaanse notatie inferieur is aan de
onze. Als je de datum van vandaag moet bedenken, dan weet je wel dat het januari
is. De precieze dag geeft veel meer informatie, daarom staat die in onze
datumnotatie vooraan.

Maar op lange termijn geeft de maand juist de relevantste informatie. Als ik een
contract van vorig jaar terugzoek, ben ik blij als ik weet in welke maand ik het
tekende, ik weet echt niet meer of dat dan op de 3de of 4de was. Dus dan is het
juist handig als de maand vooraan staat.

De mooiste datum dit jaar wordt het palindroom 8-10-2018. En bonus voor mij: in
onze notatie is dat mijn verjaardag.

Onsportief - Elma Drayer

Het was het beste nieuwsbericht van 2017: volgens de Gezondheidsraad is het
nergens voor nodig om fanatiek te sporten. Dagelijks gematigd bewegen volstaat.
Die boodschap ging er bij mij wel in.

Toegegeven, ooit smeekte ik mijn moeder om het lidmaatschap van ODILO, de
christelijke gymnastiekvereniging te Hilversum. De afkorting stond voor 'Ons
Doel Is Lichamelijke Ontwikkeling'. De heidenen van de Hilversumse Gymnastiek
Vereniging maakten daarvan: 'Ouwe Dames In Lange Onderbroeken'. Terecht,
ontdekte ik al snel.

Mijn verdere sportcarrière laat zich nog korter samenvatten.

Ik heb watervrees. Dus haalde ik pas op mijn 12de het zwemdiploma A. Tevens heb
ik hoogtevrees. Dus die ene keer dat ik me liet overhalen tot een skivakantie
eindigde ik bij de hoogbejaarde langlaufers. Niet echt dat je zegt de wereld van
Peter Stuyvesant.

Toen heb ik me er maar bij neergelegd: ik ben niet sportief, ik zal het niet
meer worden ook.

Oké, fietsen vind ik fijn. Als het niet regent. Zelfs bezit ik een hybride, die
elke zomer mee mag naar onze Italiaanse berg. Om er spinnenwebben vergarend
tegen de vijgenboom te staan.

Doe niet zo koket, hoor ik u denken. U heeft gelijk. Maar dat ik niet langer
grenzen hoef te verkennen waarnaar ik helemáál niet nieuwsgierig ben, doet me
deugd. Heel veel deugd.

Daden van liefde - Ariejan Korteweg

U denkt misschien dat al deze stukjes keurig op elkaar zijn afgestemd. Maar
niets is minder waar. De collega's houden hun kaarten voor de borst, niemand
vertelt een ander waarover hij het gaat hebben vandaag. Daarom maakte ik me
zorgen: het kan toch niet zo zijn dat we hem vanmiddag over het hoofd zien, uit
tomeloze drang naar originaliteit! De man die het afgelopen jaar bijzonder
maakte.

Een mens die overloopt van liefde, de aanvoerder van een liefdesfront zelfs. Dan
begrijpt u inmiddels over wie ik het heb: de man die Frans klinkt maar het niet
is.

Thierry Baudet. Partij van de liefde, zo noemt hij zijn Forum.

Leraren ontslaan, journalisten het zwijgen opleggen, Gerrit Hiemstra de laan
uitsturen, Jeanine Hennis een muts noemen - dat zijn daden van liefde. Soms weet
de ander gewoon niet wat goed voor hem is. Que je t'aime:

Quand ton premier soupir
Se finit dans un cri
Quand c'est moi qui dis non
Quand c'est toi qui dis oui

Nee zeggen, ja bedoelen. Dat is Baudet. En dat is Johnny Hallyday.

Altijdjeweet - Aaf Brandt Corstius

Ik heb nu al medelijden met de nieuwe woorden van 2018. Van die woorden die in
december streberig gaan meedoen aan de verkiezing van het woord van het jaar.

Op dat moment doen ze even mee. Om vervolgens voor altijd vergeten te worden.

Hoort u ooit nog iemand over swaffelen?

Dat bedoel ik.

In 2017 kende ik het woord van het jaar niet eens: plofklas.

Het woord van het jaar is opvallend vaak een samenstelling. Rampvlucht.
Treitervlogger. Project X-feest.

Ik vind een samenstelling niet echt een nieuw woord. Een beetje gezocht, ook.

Ze zijn ook vaak zo tragisch. Brexit, selfie, ontvrienden, tuigdorp.

Samen leveren ze een sombere novelle over de huidige tijd op.

Enfin, dit geldt niet voor kech. Kech is nu al meer besproken dan die hele
plofklas.

Toen ik kech ging googlen, vond ik een lieve vraag op internet.

'Ik werd laatst uitgescholden voor 'kech' maar wat betekent het eigenlijk?', had
iemand genaamd Esmayyyyy een jaar geleden op een forum geschreven.

'Hoer', was het bondige antwoord van een forumganger genaamd Altijdjeweet.

Een kech is ook een 'vrouw met een westerse levensstijl' volgens Van Dale.

Ik ben dus een kech.

Weet ik dat ook weer.

Je kunt er maar beter trots op zijn.

'De beste wensen!... Nu het nog kan.' De afgelopen weken heb ik die twee
zinnetjes veel gehoord. Dankzij dat tweede zinnetje kun je hier tot ver in
december mee doorgaan.

De beste wensen zijn de cadeaubon onder de nieuwjaarswensen. Je kunt je er geen
buil aan vallen. Ik heb een opdrachtgever - niet de Volkskrant, die stuurt
altijd een heerlijke fles wijn begeleid door een charmante handgeschreven
priegelboodschap van de hoofdredacteur - die al het personeel een kaart geeft
waarmee je online kunt shoppen bij een bekende onlineshop. In december wordt in
een mail met dezelfde persoonlijke boodschap voor iedereen uitgelegd waar en
wanneer je dit kerstcadeau kunt ophalen. Dat is net zoiets als een enveloppe met
geld. Tot je 16de, vooruit 20ste, ben je er blij mee, daarna wil je liever iets
persoonlijkers.

Moet ik een gegeven paard niet in de bek kijken? Zo'n bon is nu juist geen
paard. Of ik een paard koop, nu ja een miniatuurpaardje of iets anders, kan de
gever geen lor schelen. Hij heeft zich er met een jantje-van-leiden van
afgemaakt.

Zo is het ook met de beste wensen. Je weet niet wat je moet wensen, dus je wenst
maar het beste. Zit je altijd goed. Lekker makkelijk.

Ik wens u een inspirerend, liefdevol 2018.

Broederschap - Marjan Slob

Democratie is een podiumkunst zonder vierde wand. Wij, het publiek, doen altijd
mee. En momenteel maken we er niet zo'n fraaie, heldere of overtuigende
voorstelling van (maximaal twee sterren, zou ik zeggen).

Al peinzend over wat er aan de show ontbreekt, voel ik de neiging om terug te
keren naar het oorspronkelijke script, geschreven tijdens de Franse Revolutie.
Daar is bepaald dat de hoofdrollen gaan naar vrijheid, gelijkheid en
broederschap.

In de huidige interpretaties komen vrijheid en gelijkheid volop uit de verf.
Politici én publiek claimen deze waarden luidkeels. Rond broederschap is het
echter verdomd stil. En dat is, denk ik, de reden dat de hele opvoering glans en
diepte mist.

Hoe moet je je die broederrol eigen maken? Broederschap is geen vriendschap; dat
klinkt te zoet en rooskleurig. Broederschap is primitiever. Het is: weten dat je
in hetzelfde schuitje zit. Beseffen dat je uit dezelfde tiet drinkt.

Ik gooi er maar een vrouwelijke metafoor tegenaan, want ja, het woord
'broederschap' geeft natuurlijk blijk van een historisch mannelijk privilege.
Toch wil ik dat woord naar voren schuiven. De noodzakelijke kanttekeningen komen
later wel. Eerst maar eens snappen dat we een 'wij' zijn. Dat we aan dezelfde
show meedoen.

Enkele weken geleden kreeg ik een fijne e-mail van onze hoofdredacteur Philippe
Remarque.

Ik wil u vertellen waarom zijn mails mij zo ontroeren: alsof een jongen van 7,
in een camelkleurige korte broek, bezeten staat te vertellen dat hij een heel
mooie ballon met water heeft gevuld. De Volkskrant wordt geleid door iemand die,
met het schuim om zijn mond, vertelt dat hij bijna zesde is geworden bij het
zaklopen tegen invaliden.

Ik lees Philippes mails vlak voordat ik naar een begrafenis moet of als ik een
bord rauwe lever moet eten.

Het thema van de mail kan ik u wel vertellen: alles gaat veranderen. De digitale
krant zal leven als nooit tevoren. De Volkskrant zal een pulserend
onlineorganisme worden. Een vinger aan de digitale pols. Of zoiets.

En kijk eens hoe Philippe Remarque aftrapt in dit nieuwe jaar. Daar zitten we,
een zaal vol columnisten met een gemiddelde leeftijd van 49 jaar, in een gebouw
van steen. We zitten urenlang op houten stoeltjes. Buiten hebben ze één
parkeerplaats. Een zaal vol zwetende columnisten met hun uitgeprinte tekst in de
binnenzak. Na afloop krijgt iedereen één bitterbal.

U kunt later zeggen: ik was erbij, toen de Volkskrant zijn eerste stap in de
toekomst zette.

Beste wensen - Willem Vissers

Samuel kan niet praten, maar toch. Een jaar lang schreef ik een wekelijkse
kroniek over onze meervoudig beperkte zoon van 16 jaar, en wat hebben wij thuis
in retrospectief veel geleerd van het avontuur. Ook door reacties van lezers. Ze
waren zo liefdevol, ze leefden intens mee met een jongetje dat ze helemaal niet
kennen. Ze aaiden hem over de bol als ze hem toevallig tegenkwamen.

Onder de mensen leeft veel meer liefde dan haat, denken wij. De haat staat vaak
in de krant, die is op tv. De liefde houdt zich stilletjes op in de
binnenwereld, die suddert onder de oppervlakte en schreeuwt om aandacht.

Wie met Samuel optrekt, leest in zijn ogen de voortdurende hulpvraag. Wie Samuel
koestert, is even genezen van plucheplakkers als Eurlings of fratsen van rapper
Boef. Wie hem een handje geeft, is even verlost van alle overdreven nadruk op
akkefietjes die een welvarend land zich permitteert, om het debat te voeden en
de verveling te verdrijven. Elke stap van Samuel is er een op het pad van de
relativering. Wij thuis proberen ons vooral iets aan te trekken van zaken die
werkelijk van belang zijn. De rimram laten we van ons afglijden.

Samuel kan helemaal niet praten, maar wat heeft hij ons veel verteld afgelopen
jaar.

Hooligans - Peter de Waard

Na 1.600 columns weet ik hoe lezers op de kast te jagen. In de economische
berichtgeving zijn korte lontjes het best te ontsteken met woorden als Draghi of
Griekenland. Woest worden lezers over de stelling dat late zestigers van nu
ondanks bevroren pensioenen zeer geprivilegieerd zijn. Hoe durf je? Ze hebben
het land opgebouwd, terwijl ze toch pas na de oorlog zijn geboren. Als ze geen
eeuwig student waren, zijn ze op z'n vroegst begonnen met werken toen het
minimumjeugdloon en de 40-urige werkweek waren ingevoerd en de helft van de
werktijd verloren ging aan het draaien van shaggies.

Maar de grootste hooligans onder de lezers, zo heb ik onlangs gemerkt, zijn de
Tesla-rijders. Twee maanden geleden noemde ik de Tesla een
'boodschappenwagentje' na berichten over mankementen aan het peperdure vehikel.
Ineens waren motorbendes modelburgers en wenste ik in de schoenen van John van
den Heuvel te staan. De Tesla-freaks, allemaal mannen, want vrouwen rijden geen
boodschappenwagentjes, wilden mij zien bungelen aan een vleeshaak. Vervolgens
zou ik worden gevierendeeld en zouden de ledematen dienen als voer voor
aasgieren.

Omdat een Tesla-rijder minder goed herkenbaar is dan een Bandido, zou hier een
anoniem in de zaal kunnen zitten. Ik kan hem hoogstens om vergiffenis smeken.

Woede en redelijkheid - Jasper van Kuijk

Ik liep de Hema uit en de motregen in, met een grote doos tompoucen, die ik
vervolgens zo horizontaal mogelijk in mijn fietstas probeerde onder te brengen.
'Zeg! U bént het toch?', riep een harde stem, die bleek toe te behoren aan een
vrouw van het type montessorikleuterjuf op leeftijd. Ik glimlachte aarzelend. De
laatste keer dat ik herkend werd, was door een man die dacht dat ik Catherine
Keyl was. Zoiets hakt erin.

Maar gelukkig, de kleuterjuf noemde nu wel degelijk hardop mijn naam. Ik zwol
van trots - zo kinderachtig ben ik wel - maar het noodlot had andere plannen.
'Nu moet ik u toch even zeggen hoe dat me van u tegenvalt', zei de vrouw. 'U
kunt zó goed koken. Gisteren nog heb ik uw heerlijke uiensoep gemaakt, uit uw
kookboek. En dan zie ik u hier met zo'n smerige, chemische Hema-taart?'

'Tompoucen', antwoordde ik. Het was geen sterk weerwoord. 'U moet zich toch
eigenlijk schamen', besloot de vrouw, terwijl ze verder liep.

Gehoorzaam begon ik me te schamen. Niet om die goeiige tompoucen, maar om de
vernedering. Met gloeiende wangen en tranende ogen stond ik daar in de motregen
voor de Hema.

Nee, dan was ik nog liever Catherine Keyl geweest.

Mark Rutte (11) - Johnny Ceres Jr.

Meneertje pompie-dom

Eet onbeperkt platina

Met ullie van Unilever

En sullie van Shell

Harkt zo 't dividend

Naar waar niemand je kent

Meneertje pompie-dom

Wenst ons eksterogen

En ingegroeide teennagels

Tot aan de horizon

Want hij van pompie-dom

Weet wie hij belast.

Kleine ode - Sheila Sitalsing

Over de lezer, dat mythische wezen dat in feite deze hele tent betaalt,
inclusief mijn honorarium, wist ik lange tijd weinig méér dan wat we uit
officiële lezersonderzoeken weten. Dat de lezer vaak een man is. Niet zo piep
meer. En dat hij tegen enquêteurs zegt dat hij het superbelangrijk vindt dat
zijn krant analysen over geopolitiek publiceert, maar dat hij in de praktijk het
meest blijkt te klikken op webstukjes over seks en tieten, en op artikelen die
handelen over 'snel rijk worden met bitcoins'.

Totdat ik columns ging tikken voor de krant en de lezer mij begon te schrijven.
Verhandelingen van zeven kantjes over omissies, onjuistheden en misvattingen in
mijn stukjes - want de lezer zet de zaken graag recht.

Complimenten als 'hulde!' - want de lezer is enthousiast en genereus.

Verkapte complimenten als 'dit was ver beneden uw gebruikelijke niveau!' - want
de lezer legt de lat graag hoog.

Zinderende brieven over maatschappelijke misstanden: 'Dáár moet u eens een
stukje over schrijven!' - want de lezer heeft een groot hart.

Het dierbaarst werd de lezer mij toen ik laatst opschreef dat in 2017 mijn
moeder en kort daarna mijn vader zijn overleden. Ik kreeg brieven, kaartjes,
mails en heel veel gelukwensen voor 2018.

Want de lezer is lief.

Nieuwe vriend - Toine Heijmans

Vlak voordat ze in Charlottesville werd doodgereden bij een protest tegen
neonazi's, schreef Heather Heyer op Facebook: 'If you're not outraged, you're
not paying attention.'

Ik let op. Ik houd het nieuws in de gaten, lees verschillende kranten. Maar
waarom ben ik dan niet woedend? Verbijsterd, ja. Boos zelfs misschien. Maar
woedend?

Terwijl er in 2017 genoeg was om woedend over te zijn. Bedrijfswinsten stegen,
maar lonen nauwelijks. Het onverholen racisme nam toe en het verholen racisme
misschien nog wel meer. 1,4 miljard om Shell en Unilever hier te houden, terwijl
de uitstroom van leraren gestopt moet worden met een imagocampagne. Gordon die
niet trouwde. Het Nederlands elftal. Gewoon, alles aan het Nederlands elftal.

Dus waarom geen woede? Juist omdát ik, doordat ik geïnformeerd ben, ook de
tegenargumenten ken. Dat xenofobie gevoed wordt door onzekerheid over de
toekomst. Dat een overheid die mensen pampert, mensen initiatiefloos maakt.
Klinkt allemaal redelijk. Redelijk genoeg voor net dat beetje twijfel dat woede
smoort. Pro-tabakslobbyisten noemden twijfel hun voornaamste wapen. Zolang er
ook maar een beetje twijfel zou zijn over de dodelijkheid van sigaretten, zou er
niks veranderen.

Twijfel als wapen. Misschien is dát wel waarop ik in 2017 ní­ét goed genoeg
gelet heb.

#IQUIT - Harriet Duurvoort

Het was Oprah, destijds als nationale theetante zowel schaduwkoningin,
psychotherapeut en spiritueel leider van vrouwelijk Amerika, die de wereld tien
jaar geleden op een jonge zwarte politicus wees. Yes we can was geboren. Obama's
charmepopulisme van verbroedering, hoop en optimisme veroverde het Witte Huis.

Dat alles leek een verkruimelde herinnering sinds Donald Trump. Tot Oprah
tijdens de uitreiking van de Golden Globes dat kleuroverstijgende populisme van
het menselijke nieuw leven inblies. Een paar minuten, vonden velen, waarin ze
presidentiëler overkwam dan Trump het hele jaar.

Arme Donald. Eerst Fire and Fury, nu weer Oprah. Voorspelling: in 2018 gooit hij
zelf de handdoek in de ring. Waarom is hij niet lekker aan het golfen,
eigenlijk? Het was even leuk, president, om maar eens weer te bewijzen dat hij
The Donald was, hell yeah, maar nu niet meer. Een baan, je aan iets of iemand
moeten verantwoorden, dat is eigenlijk niets voor hem. Iedereen zeikt hem altijd
maar af. In zijn eigen toko's was hij tenminste de enige die dat mocht doen.

Hij maakt het wereldkundig, hoe anders, in een tweet. 'The haters, the
backstabbers and the dumbass fake news media will be pleased: #IQUIT!! If y'all
want Oprah, fine. WHATEVER!'

Dit wordt het jaar van mijn vader en zijn nieuwe vriend. Ze kennen elkaar al
langer. Samen zitten ze in mijn vaders stoel. De stoel waar niemand anders in
mag zitten.

Het is geen gemakkelijk gezicht. Mijn vader is volwassen. Ik draag mijn vaders
naam. En nu heeft hij een nieuwe vriend om hem te leiden. Ze omstrengelen
elkaar, bijna tot stikkens toe.

Mijn vaders nieuwe vriend is oud en Duits. Hij heet Alois, een naam als een
syndroom. In zijn hoofd steken kleine ogen. Onstuimig kapsel in een
neurofibrillaire kluwen. Op zijn neus glimt een pince-nez, zo'n knijpbril met
een gouden kettinkje eraan.

Mijn vaders vriend heeft spatjes, dat is nu wel duidelijk. Stel nooit vertrouwen
in mannen die een knijpbril dragen. Die zijn erg bezig met zichzelf.

Het ziet er al met al naar uit dat ik ze op termijn naar het altaar moet
begeleiden.

Ik weet wie u bent, zeg ik tegen mijn vaders nieuwe vriend. Ik heb u elders aan
het werk gezien.

Dr. Alois kijkt me loom aan.

Ik weet wat u komt doen, zeg ik. Ik ben op de hoogte van uw modus operandi.
Maakt u zich vooral geen illusies.

Jij, zegt dr. Alzheimer. Jij hebt geen idee.

Bacalhau - Arthur van Amerongen

Ik voel mij vanmiddag een beetje als stand-upcomedian Lenny Bruce in de jaren
zestig. Tijdens optredens zat de FBI klaar om hem te arresteren zodra hij shit,
piss, fuck, cunt, cocksucker, motherfucker en tits zei.

In mijn columns schuw ik schuttingtaal niet, maar de vieze woordjes zijn altijd
functioneel. Soms moet ik wel zwaar geschut inzetten om mijn machteloze woede
over de totale zinloosheid van het bestaan uit te drukken.

En wat mijn obsessie met de stoelgang betreft: ik kom van de Veluwe. Daar praat
men bij voorkeur tijdens de warme maaltijd over poep, als metafoor voor de
vergankelijkheid.

Maarten Luther zei het al: de mens is slechts een arme, zondige zak vol maden.
Op mijn nachtkastje ligt echter geen bijbel, maar Gerrit Komrijs Kakafonie. De
encyclopedie van de stront. Dat zijn herinnering tot een zegen mag zijn, want op
Gerrits advies verhuisde ik van Zuid-Amerika naar de Algarve.

Liever had ik hier woordenloos met mijn hondjes opgetreden, maar die
verafschuwen 020. Toch heb ik een beestje meegenomen. Op Valentijnsdag schenken
Portugezen elkaar een moot bacalhau, als symbool van eeuwige trouw.

Romantisch als ik ben, overhandig ik deze stokvis daarom aan mijn geliefde
hoofdredacteur. Hang hem boven je bureau, chef. Dan denk je altoos aan je
nederige letterknecht in het rectum van Europa.

Groene ogen - Erdal Balci

Ik heb mijn vader nooit horen klagen over de kleur van mijn ogen. Maar moeder
liet geen kans onbenut: 'Jij met je groene ogen. Straks veroorzaak je nog een
echte ramp met die blik van je.' Want waar ik ben geboren, betekent groen
oogpigment het boze oog dat dood en verderf brengt.

Ik heb al die tijd zo mijn best gedaan niemand te benijden. Want als ik met mijn
groene ogen jaloers naar iemand zou kijken, was het snel met hem gedaan.

Eens vroeg ik mijn vader wat de doodsoorzaak van zijn piepjonge broertje was
geweest. Hij aaide over mijn bol en zei: 'Lieve zoon, een buurman had net als
jij ook groene ogen, die heeft een keer jaloers naar mijn mooie broertje
gekeken. De volgende dag was de arme jongen dood.'

Toen begreep ik waarom vader geen halszaak maakte van mijn groene ogen. Ik was
een geschenk van God voor hem. Mijn groene ogen waren zijn hoop op de ultieme
wraak op al zijn vijanden.

Vader heb ik teleurgesteld. Maar een nieuw jaar betekent nieuwe kansen. 2018
wordt het jaar van de verhoogde activiteit van mijn groene ogen. Ik heb een blik
als de zweep van de demonen. Wacht maar, vuile tirannen, walgelijke potentaten.

Siri - Bard van de Weijer

Ik heb het uitgemaakt met Siri, de elektronische spraakhulp van Apple, omdat ze
zich steeds bemoeit met zaken waarmee ze niks te maken heeft.

Laatst ook weer. Misschien was de conversatie met mijn vriendin op luidere toon
dan normaal, maar om ons te onderbreken met: 'Hé Bard, dit heb ik op het web
gevonden over huiselijk geweld', gaat me te ver. Kort daarvoor zette ze een
aflevering van Dit was het nieuws stop, omdat er iets werd gezegd dat leek op
'Hé Siri'. Ik weet heus wel dat ik slis. Maar daarmee ben ik nog geen Jan Jaap
van der Wal.

Als ze nou nog eens iets zinnigs zei. Maar Siri komt steevast aankakken met
Wikipedia-weetjes en andere cognitieve prullaria.

Het is gaaf dat kunstmatige intelligentie zichzelf kan leren schaken in vier
uur. Op afroep je foto's uit Thailand presenteert. Het licht dimt als de film
begint. Allemaal super wow en de toekomst enzo. Maar in de praktijk heb je er
niks aan. Daarom heb ik Siri in slaap gebracht. Kort voor ik haar levensschuifje
naar links veegde, zei ik dat ze zich mag melden zodra ze slimmer is dan de
president van Amerika.

Waarop ze nog net kon uitbrengen: 'Bard, dit heb ik op het web gevonden over
Oprah Winfrey.'

Zaterdagmoment - Eva Hoeke

Toen ik drie jaar geleden aan deze column begon, werd mij verteld over het
zaterdagochtendmoment, het moment dat Volkskrant-lezers het Volkskrant Magazine
lezen. Dat moment werd omschreven als 'een feestje aan de keukentafel', waarbij
ik voortaan de slingers mocht ophangen.

En wie zijn de gasten? vroeg ik nog.

Nou, haha, daar zou ik snel genoeg achter komen.

Dat klopte. U blijkt zelf namelijk ook te kunnen schrijven, het beantwoorden van
die mails is mijn zondagmomentje geworden. U stuurde lieve brieven,
liefdesbrieven, verbeterbrieven, scheldbrieven én brieven met aannames.

U denkt dat ik van katten houd.

Dat ik graag wandel.

Dat ik dagelijks in het café zit en dat ik gedichten lees.

Andersom heb ik nu ook een mooi beeld van u.

De Volkskrant Magazine-lezer zegt dat je een ui onder je kussen moet leggen als
je verkouden bent, heeft ook kindertjes die in bad poepen, houdt niet van
vrijgezellenfeesten en geeft ongevraagd relatieadvies: 'Rookt de Man nog steeds?
Wegwezen!'

Volkskrant Magazine-lezers zijn vrouwen die van Bowie houden, stelletjes die
kissebissen, moeders die hun dochters missen.

Maar boven alles zijn ze ontwapenend eerlijk.

Vorig jaar greep een Volkskrant Magazine-lezeres me in de pauze bij de arm en
zei: 'Even zeggen dat ik je echt gewéldig vind. Dank, Sylvia.'

De onbekende Nederlander - Margriet Oostveen

Bekende Nederlanders mijd ik in mijn verslaggeverscolumn graag. Dat doe ik al
jaren, maar opeens schrijven lezers zelf ook dat ze weleens in die stukjes
willen.

Sommigen blijven roerend bescheiden: 'Als columnist heb jij waarschijnlijk een
'haakje' nodig. Dat zie ik bij mezelf eigenlijk niet zo.'

Anderen schrijven genereus: 'Bij dezen ben je uitgenodigd om mijn leven van
alledag mee te maken. Met alles wat erbij hoort!'

Onmiskenbaar krijgt de onbekende Nederlander nieuw elan. Bekendheid í­s vaak ook
stomvervelend. Je moet aandacht rond jezelf genereren: een vervelende gewoonte.
Veel bekende Nederlanders zijn te luid. Net als de zogenaamde gewóne Nederlander
trouwens, niet te verwarren met de onbekende Nederlander.

We hebben nu meer bekende én gewone Nederlanders dan ooit. Maar één ding
veranderde: ze zijn zelden nog bekend bij iederéén. Niet zoals vroeger. Kende u
Famke Louise al?

De bekende en de gewone Nederlander verzuilden als laatsten: iedere bubbel zijn
eigen exemplaren.

Alleen een beetje menselijkheid blijft nog universeel. Ook tv- en
radioprogramma's ontdekken nu dus onbekende mensen.

Heel verstandig. Sinds alleen bekendheid al genoeg is om president van Amerika
te worden, moeten we ons sowieso afvragen wie we aandacht gunnen: leve de
onbekende Nederlander!

Viral - Paul Onkenhout

Even voor Kerstmis schreef ik een column over Voetbal Inside, het tv-programma
met René van der Gijp en Johan Derksen. Ze hadden het weer eens over homo's
gehad. Dat was lachen, natuurlijk. Het woord vaselinepot was gevallen en een
paar activisten riepen op tot een adverteerdersboycot.

Deze column, 'De vaselinepot' getiteld, ging viral. Het werd online het best
gelezen stuk van de week. Sterker, het werd op Twitter gedeeld door Halina
Reijn.

De euforie duurde niet lang. Lezers gingen mij mailen.

Alleen al op Eerste Kerstdag, nota bene mijn verjaardag, kreeg ik 29 mails. Het
werden er in totaal 61, van 59 mannen en 2 vrouwen.

Vijf mensen lieten weten dat er een knop op de tv zit. Veertig mensen vonden mij
een 'ongelooflijk bekrompen en zielig figuur', een 'azijnzeiker', adviseerden
mij eens langs te gaan bij een 'ggz-instantie', bevonden mij schuldig aan
'elitaire morele masturbatie' en beschuldigden mij ervan te leven in het
'Amsterdamse gutmenschenreservaat'. Eén man volstond met 'Krijg de tyfus gap'.

Wat ik maar wil zeggen: het lijkt wel leuk en aardig, een bestaan als columnist,
maar wat de mensen niet weten, is dat je grote kans loopt te worden uitgekafferd
door wildvreemden - zelfs op je verjaardag.

Politieke fragmentatiebom - René Cuperus

Ik maak me zorgen over de aanstaande gemeenteraadsverkiezingen. Erger nog dan de
landelijke verkiezingen laten die zien dat Nederland uit elkaar aan het spatten
is. Elke sociale groep, elke etniciteit, elke lifestyle zijn eigen partij. Alsof
er een identiteitspolitieke fragmentatiebom is ontploft. Is dat echt wat we
willen?

De PVV in Amsterdam-Noord. Denk in Amsterdam-West. VVD en D66 in de
grachtengordel en Sylvana Simons de koningin van Amsterdam-Zuidoost.

Grimmiger nog ziet het eruit bij de Slag om Rotterdam. Ooit bakermat van de
sociaal-democratie, is dat nu het slagveld geworden van migrantenpartijen
tegenover antimigratiepartijen. Denk en Nida versus Leefbaar, PVV en Forum voor
Democratie. De lange arm van Erdogan tegen de lange arm van Trump. Totale
versplintering. Hoe brouwen we daar weer één stad van? Een wij-samenleving,
zoals burgemeester Aboutaleb dat noemt. Je zult maar in zijn schoenen staan.

Als ik al die narcistische, op eigen groepsbelang gerichte partijen in de grote
steden zie, krijg ik steeds meer respect voor de lokale partijen uit de rest van
Nederland. Stadspartij Heerlen. Samen voor Pekela. Gemeentebelang Schoonhoven.
Liever partijen die zich inzetten voor stad of dorp als geheel, dan partijen die
niet verder wensen te kijken dan hun eigen kleur, smaak of vooroordeel.

Tweehonderd woorden. Wat kan een normaal mens, laat staan een columnist, laat
staan een die niet Arnon Grunberg heet, daar nou in kwijt? En dan zijn wij ook
nog met z'n tweeën. Dus vroegen we of wij er niet allebei tweehonderd mochten.
'Onreglementair', reageerde Willem Vissers. Ionica schreef dat we niet moesten
zeuren omdat wij 'welbeschouwd (deelnemer / 2) zijn en dus eigenlijk maar 0,5 x
200 = 100 woorden hadden mogen hebben'. Nico vond ons verzoek 'gelul'. En
Philippe leek 42 bijdragen fijn en vreesde dat bij 43 'de mensen weleens zouden
kunnen afhaken'. Maar genoeg geklaagd. We hebben nog 104 woorden over. Of
preciezer, nog 98.

En die zijn voor het misverstand dat al vier jaar standhoudt: wat wij hier doen,
is geen marathon. Hooguit een estafette. Waarbij iedere deelnemer tevreden is
zolang hij/zij niet degene is die het stokje laat vallen. Mening na mening,
anekdote na anekdote. Als het al een marathon is, is het dat voor u. En niemand
doet voor zijn lol mee aan een marathon. Het is een wedstrijd tegen jezelf, iets
wat achteraf leuk is. We hadden u graag naar de finish geschreeuwd, maar ook dat
blijkt onreglementair. Even volhouden dus. Wij zijn sowieso trots op u.

De Tesla-freaks wilden mij zien bungelen aan een vleeshaak

Ik heb het uitgemaakt met Siri, omdat ze zich steeds bemoeit met zaken waarmee
ze niks te maken heeft

In 2018 doe ik wat de paus zegt: 'Non usare il telefonino'

'Onreglementair', reageerde Willem Vissers. Nico vond ons verzoek 'gelul'

De krant zal een pulserend onlineorganisme worden. Een vinger aan de digitale
pols. Of zoiets

'Sobededade, sabededode, IJsland, sobededade. Iglo, iglo bouwen, sobededade.
Zulke grote honden, sobededade'

Vorig jaar greep een lezeres me in de pauze bij de arm en zei: 'Even zeggen dat
ik je echt gewéldig vind. Dank, Sylvia'

Samuel kan helemaal niet praten, maar wat heeft hij ons veel verteld afgelopen
jaar

Ik heb een date, met Eva Jinek. Ze kwam vanzelf naar me toe. Vraagt u mij,
liefdesmagneet, later gerust het hemd van mijn goddelijke lijf

Mag ik voor 2018 een lans breken voor de landlijn?




Bekijk de oorspronkelijke pagina: , , , , , , ,

LOAD-DATE: 14 January 2018

LANGUAGE: DUTCH; NEDERLANDS

GRAPHIC: Sylvia Witteman
Elma Drayer
Erdal Balci

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              165 of 170 DOCUMENTS



                                 de Volkskrant

                            13 januari 2018 zaterdag

NU! in de voorverkoop

BYLINE: ROBERT VAN GIJSSEL

SECTION: Sir Edmund; Blz. 77

LENGTH: 195 woorden


Willy Vlautin uit Reno, Nevada, is een groot Amerikaans schrijver met een
minstens zo hoog gewaardeerde muzikale carrière. Zijn boeken, zoals The free uit
2014 en Lean on Pete uit 2010, beschrijven het tobberige leven van de gewone man
en vrouw uit de vergeten Amerikaanse staten in het midden van het land. En het
levensgevoel uit zijn literatuur waait ook over naar zijn liedjes, die hij
schrijft voor zijn bands The Delines en Richmond Fontaine.

De boeken van Vlautin worden vaak vergeleken met die van Amerikaanse schrijvers
als John Steinbeck en Cormac McCarthy, en zijn rootsachtige liedjes vertellen
ook steeds een compact verhaal, in prachtige poëtische zinnen. Hoe dan ook mag
zijn optreden in TivoliVredenburg op 9 februari onder geen beding worden gemist.
Vlautin speelt liedjes die hij schreef als begeleiding van zijn nieuwe roman Do
not skip out on me, die in de VS al laaiend is besproken en volgende maand in de
boekwinkel ligt. Erop af, dus. Er zijn nog kaarten.

Verder

De Schotse topliedjesband Belle & Sebastian speelt op 19 februari zomaar eens in
de warm-theatrale sferen van Carré in Amsterdam. Best bijzonder.




Bekijk de oorspronkelijke pagina:

LOAD-DATE: 12 January 2018

LANGUAGE: DUTCH; NEDERLANDS

GRAPHIC: Willy Vlautin

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              166 of 170 DOCUMENTS



                                 de Volkskrant

                            13 januari 2018 zaterdag

Media Letterman vs. Obama: een oefening in charme

BYLINE: HARO KRAAK

SECTION: V Kunst; Blz. 21

LENGTH: 581 woorden



HIGHLIGHT: De presentator ontvangt de voormalige president als eerste gast in
zijn nieuwe talkshow.


Natuurlijk werd de grote roze olifant met het slechte blonde kapsel niet bij
naam genoemd. Dat is het nieuwe progressieve chic in Amerika: je praat wel over
Trump, maar slechts impliciet. Zo deed Meryl Streep het vorig jaar bij de
uitreiking van de Golden Globes, zo deed Oprah Winfrey het dit jaar bij de
Golden Globes en zo deed ook Barack Obama het bij David Letterman, in de eerste
aflevering van diens nieuwe, zesdelige Netflix-talkshow My Next Guest Needs No
Introduction.



Obama, die er er tijdens zijn eerste gefilmde interview als gewone burger
ontspannen bij zat in een maatpak zonder das, had ongetwijfeld afgedwongen niet
over zijn opvolger te hoeven praten. Als running gag bleef Letterman reageren op
intelligente antwoorden met opmerkingen als: 'En daarom ben ik zo blij dat u nog
steeds president bent.'

Sinds Letterman twee jaar geleden zijn dagelijkse latenighttalkshow vaarwel zei,
heeft hij een grote grijze 'achievement beard' laten groeien en was hij maar
sporadisch in het openbaar te zien. Het begin van het interview was dan ook voor
beiden een publieke rentree, met een flink aantal gerelateerde grapjes heen en
weer.

'We stopten allebei met een baan die we al lang hadden', zei Letterman.

'Ja, maar í­k werd niet ontslagen', antwoordde Obama snel.

Het cliché is, zei Obama even later, dat voormalige presidenten eenzaam thuis
zitten en wachten op een belletje. Letterman: 'Nu omschrijf je mijn leven.'

Zo werd het uur durende interview, zoals verwacht, vooral een oefening in charme
en gevatheid. Kritische vragen - over IS, drone-oorlogsvoering of Obamacare, om
maar wat te noemen - bleven achterwege. Obama oreerde vrijuit over het probleem
van filterbubbels, hoe zijn moeder hem normen en waarden heeft meegegeven, zijn
stichting en het vaderschap.

Ook vertelde hij een aardige anekdote over hoe onhandig hij een bureaulamp in
elkaar heeft gezet voor zijn dochter Malia toen zij op kamers ging. En hij legde
het geheim uit van geslaagde 'Dad dancing'. 'Stay in the pocket', zei hij,
waarmee hij bedoelde: doe geen gekke dansmoves, hou het bij wat je kan.

Het interview werd een paar keer onderbroken door een item waarin Letterman met
congreslid John Lewis over de brug bij Selma, Alabama liep, dezelfde brug
waarover Lewis de beroemde protestmars liep op 7 maart 1965, bekend als Bloody
Sunday. Lewis noemde de huidige regering 'een grote tegenslag' voor
burgerrechten, wederom zonder het T-woord te gebruiken.

Obama legde nog maar eens uit dat racisme niet is gebaseerd op werkelijke
verschillen tussen rassen, maar dat 'sociale constructies' die verschillen wel
in stand houden. Tot voor kort zou dat een open deur van jewelste zijn, maar
tegenwoordig is het normaal dat politici (die het tevens niet waard zijn om bij
naam te worden genoemd) zeggen dat er IQ-verschillen tussen rassen bestaan.

Aan het slot draaide Obama nog even de rollen om. 'Denk je weleens bij jezelf',
vroeg hij Letterman, 'tjonge, wat heb ik een mazzel gehad?' Letterman, in een
zeldzaam ernstig moment, zei dat deze kwestie hem de laatste tijd veel
bezighield. In april 1965, toen de tweede protestmars over de brug bij Selma
plaatsvond, was hij tot zijn schaamte met een groep vrienden op de Bahama's een
week lang straalbezopen. 'Ik heb ongelooflijk veel mazzel gehad in mijn leven.'


My Next Guest Needs No Introduction is maandelijks te zien op Netflix. Andere
gasten: Jay-Z, Tina Fey, Howard Stern, Malala Yousafzai en George Clooney.




Bekijk de oorspronkelijke pagina:

LOAD-DATE: 12 January 2018

LANGUAGE: DUTCH; NEDERLANDS

GRAPHIC: Voormalig president Barack Obama en presentator David Letterman.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              167 of 170 DOCUMENTS



                                 de Volkskrant

                            10 januari 2018 woensdag

Nederlanders, zet Baudet op het bidet en ga aan de fles

BYLINE: HEERE HEERESMA JR.

SECTION: Opinie en Debat; Blz. 22

LENGTH: 585 woorden



HIGHLIGHT: De auteur roept Thierry Baudet op voor één keer het Nederlandse
identiteitskartel open te breken.


Identiteit

Het gaat de laatste tijd vaak over identiteit. U weet wel, die socio-culturele
rollator waarachter mensen met te weinig persoonlijkheid overeind trachten te
blijven. Toen ik nog een column in Trouw had, schreef ik eens dat het enige nut
van een identiteit is dat je die kunt vervalsen. Verder kun je een identiteit
beter kwijt dan rijk zijn, het zit alleen maar in de weg.

Identiteit: een knellende omhelzing


Helaas ontsnap ikzelf ook niet aan de knellende omhelzing van een identiteit. Om
te beginnen ben ik een Nederlander. Nou, tel uit je winst. Inwoner van een
spatje vliegenpoep op de wereldkaart.

Daarnaast heb ik Indisch bloed; mijn moeder kwam uit de Gordel van Smaragd. Ik
kwam er al jong achter dat die twee 'identiteiten' niet goed samengaan. Ik zal
een jaar of 6, 7 zijn geweest toen ik met Nana, mijn Indische grootmoeder, op
bezoek ging bij Nederlandse mensen.

U ziet, ik maak een onderscheid tussen Indische en Nederlandse mensen, hoewel
Indische mensen evengoed Nederlanders zijn. Dat is wat identiteit doet.

Ik ging naar de wc om een plas te doen en zag dat er geen fles stond. 'Hebben
jullie geen fles?' vroeg ik aan de vrouw des huizes. Ze keek me niet-begrijpend
aan en mijn grootmoeder moest haar uitleggen dat Indische mensen een fles water
op de wc hebben staan om na het doen van een grote boodschap de billen te
wassen.

Nee, die hadden Nederlandse mensen niet. Ik was te goed opgevoed om niet een
hartgrondig 'Gadverdamme!' uit te roepen, maar de walging op mijn gezicht sprak
boekdelen.

De vrouw keek me ongemakkelijk aan. Ze besefte dat ze in de ogen van dat kind
plotseling een vies varken was geworden. En misschien werd ze boos, net als de
voorstanders van Zwarte Piet die van racisme worden beschuldigd.

Nederlanders: barbaren met ongewassen billen

De ontdekking dat Nederlanders geen fles op de wc hebben, betekende een cesuur
in mijn leven. Ik begon in termen van 'wij' en 'zij' te denken. Ik had een
Nederlands paspoort, maar voelde me geen Nederlander meer. Ik wilde niet langer
geassocieerd worden met die barbaren met hun ongewassen billen.

Dit is altijd zo gebleven. Ik heb weinig contact met 'gewone' Nederlanders. Ik
probeer ze ervan te overtuigen dat een fles veel hygiënischer is dan
toiletpapier, maar hoewel ik evident gelijk heb, houden de meesten hardnekkig
vast aan hun toiletpapier. Ook dat is een kwestie van identiteit.

De broeiende bilspleet van Thierry Baudet

Ik had mij in de loop der jaren bij die Nederlandse hardnekkigheid neergelegd,
maar toen verscheen Thierry Baudet op het toneel. Baudet is voor het behoud van
oude tradities en tegen nieuwe invloeden van buitenaf. Dus als hij consequent
is, dan is hij ook voor het behoud van die armzalige rol toiletpapier en tegen
een fles op de wc.

Als ik Baudet hoor spreken over homeopathisch verdunnen, over absolute
heerschappij, over onze militairen in Uruzgan, over een Nexit, over het
onderzoeken van alle dingen en het behouden van het goede, dan ruik ik zijn
broeiende bilspleet. Ik zie de remsporen in zijn onderbroek. Terwijl je van zo'n
intellectueel met een Frans klinkende naam toch zou verwachten dat hij thuis een
bidet heeft.

Daarom roep ik de heer Baudet op voor één keer het Nederlandse identiteitskartel
open te breken. Geachte heer Baudet, als u op uw eerstvolgende congres uw
publiek een fles water voorhoudt en zegt: 'Dit is water. Daarmee kun je niet
alleen homeopathisch verdunnen, maar ook je billen wassen', dan stem ik
misschien wel op u.




Bekijk de oorspronkelijke pagina:

LOAD-DATE: 9 January 2018

LANGUAGE: DUTCH; NEDERLANDS

GRAPHIC: Heere Heeresma jr. is schrijver en cineast.

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              168 of 170 DOCUMENTS



                                 de Volkskrant

                            10 januari 2018 woensdag

Tv-vloggers

SECTION: V Opening; Blz. 2

LENGTH: 493 woorden



HIGHLIGHT: Zes vloggende Hollanders worden door cameramensen in beeld gebracht
terwijl ze vloggen. Raar en dom.


Tv-recensie


Acht jaar lang lag Frans (57) uit Landgraaf bijna alleen maar televisie te
kijken op zijn donkerbruine bank, depressief en te zwaar. Nu werd hij gefilmd
terwijl hij zichzelf filmde in zijn oude vertrouwde positie: plat achterover,
kussentje met het woord 'home' op schoot, kefhond net buiten aaibereik. Sinds 1
januari is Frans elke doordeweekse dag zelf op tv te zien, als een van de zes
'vloggende Hollanders' in het dagelijkse programma De Vloggende Hollanders op
SBS6. Het totale droste-effect blijft overigens uit: in aflevering één kreeg
Frans in zijn nieuwe habitat de sportschool een drank- en tv-verbod van zijn
coach.



'Gewone Nederlanders pakken de camera en filmen hun leven op weg naar een doel',
is het idee. Een ironieontberende poging om tegen lekker lage productiekosten
boven op de tijdsgeest te kruipen, dacht ik toen ik over de komst van het
programma hoorde. Inmiddels blijkt dat de makers 'van vloggen tv maken' wel héél
letterlijk nemen en dat er tóch cameramensen aan te pas komen om de vloggende
Hollanders in beeld te brengen terwijl ze vloggen. Raar en dom; op deze manier
wordt het resultaat nooit zo intiem als een goede vlog kan en moet zijn om
volgers aan de maker te binden. Aan het eind van elke maand krijgen de drie
populairste amateurvloggers - er kan via social media gestemd worden - 'een
flink geldbedrag'.

Of het einde van deze eerste maand wordt gehaald, is nog wel even de vraag. Na
een week van traag op gang komende verhaallijnen is De Vloggende Hollanders al
van primetime naar half zeven verplaatst. De afleveringen van 23 minuten halen
bij lange na niet de kijkcijfers van de laatste Enzo Knol en de wel erg korte
dagelijkslevencompilaties van de SBS-personages willen ook niet echt beklijven.


David (17) wil in juni met een foodtruck op een festival staan maar moet eerst
nog zijn rijbewijs halen. Wilco (52) en Addi (48) willen in een tot huis
verbouwde bus door Europa reizen. Manon (48) verhuist met haar oude,
dementerende moeder naar Bonaire. 'Echte levensgenieter' en ijsverkoper Romano
(28) gaat in februari een WK frikandellen eten organiseren, hem zien we dus
vooral 'delletjes happen' in de tattooshop van een vriend. Jason (27) leeft toe
naar een geslachtsveranderende operatie in mei - sommige kijkers zullen hem
misschien nog kennen van het in 2016 uitgezonden EO-programma Love me gender
over jonge transgenders.

Het vloggen valt nog niet mee voor Frans, een sympathieke vent met een weinig
spannend leven. Dinsdag werd hij in de sportschool gefilmd terwijl zijn
vlogcamera omviel. Een dag eerder liet hij zijn twee honden uit. 'Misschien gaan
ze wel een poepie doen', zei Frans. 'Ze gaan het doen, ze gaan het doen. Kijk.'
Hij bukte om de hondenpoep met een plastic zakje uit het gras te rapen.

Ik keek niet meer.


V's televisierecensententeam bestaat uit Julien Althuisius, Hanna Bervoets,
Frank Heinen, Haro Kraak en, deze week, Gidi Heesakkers.




Bekijk de oorspronkelijke pagina:

LOAD-DATE: 9 January 2018

LANGUAGE: DUTCH; NEDERLANDS

GRAPHIC: Gidi Heesakkers

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              169 of 170 DOCUMENTS



                                 de Volkskrant

                            6 januari 2018 zaterdag

Hoog tijd voor terugkeer van het optimisme

BYLINE: BERT WAGENDORP

SECTION: Opinie zaterdag; Blz. 2, 3

LENGTH: 1885 woorden



HIGHLIGHT: Het groeiende onbehagen in de maatschappij uit zich in pessimisme en
dat biedt weer een voedingsbodem voor 'vroeger was alle beter'-populisme.
Optimist Bert Wagendorp roept de politiek op de burger weer hoop en perspectief
te geven.


Zwartgalligheid


Ik ben echt een rasoptimist. Als ik een pakje sigaretten koop en 'Roken is
dodelijk' zie staan, denk ik: 'Voor anderen ja, maar niet voor mij.' Ik ben
mogelijk iets te zwaar, maar de kans dat ik over een maand of twee zeker 7 kilo
lichter zal zijn, schat ik zeer hoog in, en dat al zeker vijf jaar. Ook mijn
heilige overtuiging dat ik nog eens de Mont Ventoux zal beklimmen binnen de 1.45
uur is ongebroken.



Ik kamp met wat de Engelse neuropsycholoog Tali Sharot de 'optimism bias' noemt:
ik heb de neiging de kans op voorspoed in de toekomst te overschatten en het
risico van rampen te minimaliseren. Daar is niet zoveel aan te doen, de optimism
bias zit volgens Sharot in ons brein ingebakken, ook bij mensen die zichzelf
pessimistisch noemen. Met de optimism bias houden we de moed erin - we kunnen
weinig andere kanten op dan richting toekomst en het is fijner je daarbij een
land van melk en honing voor te stellen dan een zandbak vol cactussen en
ratelslangen.

Over onszelf zijn we meestal optimistisch - extreme omstandigheden daargelaten -
maar dat geldt minder voor het land waar we wonen, of de wereld. Volgens het
laatste kwartaalonderzoek Burgerperspectieven van het SCP vindt 57 procent van
de Nederlanders dat het 'de verkeerde kant' op gaat met dit land (een stijging
van 9 procent ten opzichte van het derde kwartaal - wat is er gebeurd?)

Optimisme betreft het individu en zijn directe omgeving, pessimisme het
collectief, het land, de wereld; dat is de situatie. In veel westerse landen is
een meerderheid van de burgers pessimistisch over de toekomst. Dat komt deels
voort uit desinformatie. Terwijl wereldwijd de misdaadcijfers afnemen, is de
perceptie van veel burgers juist tegenovergesteld. Geconfronteerd met hun foute
inschatting wijt meer dan 50 procent van de ondervraagden dat aan de
nadrukkelijke aandacht op tv voor criminaliteit. Iets minder dan de helft wijst
naar de kranten.

De pessimist heeft de neiging te geloven dat de wereld zich in een niet te
stoppen neerwaartse spiraal bevindt en staat minder stil bij de onmiskenbare
tekenen van vooruitgang op talloze gebieden. We kunnen bijvoorbeeld kijken naar
de ontwikkelingen op het gebied van extreme armoede over een wat langere
periode: tussen 1820 en 2015, gemeten in dollars en door de onderzoekers van de
Wereldbank gecorrigeerd voor tijd en locatie. Van de 1,08 miljard aardbewoners
van 1820 waren er 60,6 miljoen niet extreem arm, 94,4 procent van de mensen was
dat wel. Nu moet van de 7,35 miljard mensen nog 9,6 procent (705,5 miljoen) het
doen met minder dan 1,90 international dollar per dag. Een schitterend staaltje
van vooruitgang.

Hetzelfde verhaal met de democratisering. In 1817 leefden 9,42 miljoen mensen
(van de 1,07 miljard) in een democratie. In 2014 gold dat voor 3,85 van de 7,27
miljard mensen. Sinds 1965 verdrievoudigde het aantal mensen dat woont in een
democratie. Zo zijn er talloze voorbeelden te noemen waaruit blijkt dat de
wereld een steeds betere plek wordt: meer veiligheid, minder oorlogen, minder
terrorisme, minder honger, betere gezondheid, hogere levensverwachting et
cetera.

Met de duurzaamheid ging het decennialang bergafwaarts, maar ook op dat terrein
zijn we bezig met een imponerende inhaalslag. Dat moet trouwens ook wel, anders
krijgen de pessimisten alsnog hun grote gelijk: dat we de aarde en onszelf
vernietigen.

Vanwaar dat pessimisme? Vooral in landen met de hoogste welvaart, godbetert?

In 2016 verscheen Societal Pessimism, a study of its conceptualization, causes,
correlates and consequences van Eefje Steenvoorden. Zij deed onderzoek naar het
pessimisme in de samenleving, naar wat in Nederland het 'maatschappelijk
onbehagen' heet, in Frankrijk malaise, in Groot-Brittannië unease en in
Duitsland Unbehagen. Steenvoorden vond bij haar respondenten een 'gepercipieerde
achteruitgang' op vijf aspecten van de samenleving. Er bleek sprake van een
groeiend wantrouwen in het menselijk kunnen, van een gevoel van verlies van
ideologie, politieke macht en gemeenschapszin en er werd een toenemende
sociaal-economische kwetsbaarheid ervaren.

Onbehagen uit zich in pessimisme. Of de gevoelde achteruitgang zich ook
daadwerkelijk voordoet of louter bestaat in de perceptie van een deel van de
bevolking, is nu even van minder belang. Hier komt namelijk het 'Thomas
Theorema' om de hoek kijken, genoemd naar de Amerikaanse socioloog William
Thomas (1863-1947), die in 1928 het volgende vaststelde: 'If men define
situations as real, they are real in their consequences.' Vrij vertaald: als
mensen iets ervaren, heeft het consequenties, ongeacht de realiteit van die
ervaring.

Dat is een belangrijke waarneming. Premier Mark Rutte kan nog zo vaak herhalen
dat dit een fantastisch, gaaf en geweldig land is - daar valt ook veel voor te
zeggen - maar hij zal er het maatschappelijk onbehagen niet mee dempen. De
pessimist heeft een andere perceptie van de werkelijkheid en die is minder
rooskleurig. En waar of niet, die heeft consequenties: onvrede, boosheid,
stemgedrag.

Steenvoorden laat zien dat de burger die ten prooi is aan maatschappelijk
onbehagen, de pessimistische kiezer, sterker geneigd is te stemmen op wat zij
'PRR' noemt, Populistisch Radicaal Rechts: in Nederland PVV en Forum voor
Democratie. Die partijen doen wat ze uit electoraal oogpunt móéten doen: het
pessimisme aanwakkeren en versterken. Pessimisme is hun voedingsbodem, het einde
van het pessimisme is het einde van Wilders en Baudet. Zonder pessimisme geen
radicalisering.

Thierry Baudets declinism (we gaan naar de ratsmodee) en zijn nostalgisch
verlangen naar lang vervlogen tijden toen alles beter was, versterken, voor wie
er gevoelig voor is, de idee in de verkeerde tijd te leven en het voedt
pessimisme. Van de kiezers die in november 2016 op Donald Trump stemden vond 81
procent dat het leven in 1966 beter was. Onder de Clintonstemmers was dat 20
procent. Baudet gaat nog honderd jaar verder terug, in zijn bizarre
verheerlijking van een denkbeeldig verleden.

'Een existentiële crisis bedreigt het voortbestaan van de Nederlandse
samenleving', 'de kwaliteit van het onderwijs holt achteruit', 'onze veiligheid
op straat wordt in hoog tempo minder', 'we leven op de rand van de totale
ineenstorting': het zijn Baudets zwartgallige en amper onderbouwde percepties
van de werkelijkheid die er bij de pessimist niettemin ingaan als gods woord in
een ouderling.

Maar niet alleen de populisten versterken het gevoel van een samenleving die uit
elkaar valt, een land dat voor de afgrond staat en een wereld waar het van kwaad
tot erger gaat. Het lijkt alsof niet-populistische politici denken dat het
pessimisme homeopathisch moet worden bestreden, namelijk door toediening van wat
verdund pessimisme.

Voor de jaarwisseling gaf de nieuwe minister van Buitenlandse Zaken Halbe
Zijlstra een interview aan NRC Handelsblad. Een paar citaten: 'Het gaat heel
goed met Nederland, maar heel slecht met de wereld.' 'Als je het huidige
tijdsgewricht spiegelt met een eeuw geleden zie je wel dat er een zorgwekkend
aantal overeenkomsten is.' 'Voor je het weet gaat ergens iemand echt op een knop
drukken.'

In zijn tijd als VVD-fractievoorzitter deed Zijlstra zijn best het vaderlandse
populisme de wind uit de zeilen te nemen door het binnenlandse pessimisme te
voeden, nu gooit hij zich op het pessimisme in mondiaal perspectief.

In de kerstboodschap van koning Willem-Alexander kwam de volgende passage voor:
'Het valt niet altijd mee te blijven geloven in de gemeenschap die we samen
vormen. Het lijkt steeds moeilijker te worden elkaar in het dagelijkse leven te
blijven ontmoeten. De plaatsen waar heel uiteenlopende mensen elkaar van oudsher
tegenkomen - kerk, kantoor, café, sportclub, school - verliezen die functie
steeds meer. Misschien is alleen het ziekenhuis nog een plek waar je in contact
komt met mensen met een andere achtergrond en levensstijl.'

Gezellig met z'n allen naar het ziekenhuis!

Terwijl dit land wat gemeenschapszin, vrijwilligerswerk en verenigingsleven
betreft nog altijd hoog scoort in alle metingen, komt de koning ons hier, met
onzintekst van de een of andere pessimistische lakei, vertellen dat de situatie
alsmaar hopelozer wordt. Gefundenes Fressen voor de pessimist; die had het
altijd al gedacht.

Sybrand Buma met zijn ridicule schets van 'de gewone Nederlander' die 'verweesd'
zou zijn achtergebleven: het was een knieval en een steuntje in de rug voor de
pessimisten die zich toch al verweesd voelden. Zelfs Jan Terlouws zo bejubelde
betoog over de touwtjes uit de brievenbus was in werkelijkheid een bevestiging
van de pessimistische levensvisie dat vroeger alles beter was.

De pessimist wordt in de politiek krachtig vertegenwoordigd, en niet alleen door
PVV en FvD, de vaandeldragers van het radicale pessimisme.

Het Thomas Theorema geldt niet alleen voor pessimisten, maar ook voor
optimisten. Ook optimisme heeft consequenties, of het reëel is of niet. Een
optimistische samenleving staat meer dan een pessimistische open voor politieke,
economische en sociale vernieuwing. Zij is innovatiever en meer naar buiten
gericht. Optimisme is een vooruitstrevende kracht, pessimisme een blok aan het
been.

Maar hoe ga je het pessimisme, en daarmee het populisme, te lijf? Niet door met
een soort pessimisme-light mee te gaan in de pessimistische stemming. Ook niet
door tegen de pessimist te zeggen dat hij niet zo moet klagen en dat het
allemaal reuze meevalt. Wel door te kijken naar de oorzaken van het
maatschappelijk onbehagen en het pessimisme - realistisch of niet.

Bernie Sanders nam tijdens de nominatiestrijd met Hillary Clinton het onbehagen
serieus en kwam met een verhaal, een visie voor Amerika waarin rekening werd
gehouden met wat mensen pessimistisch had gemaakt. Hij had er Clinton bijna mee
te pakken. In Groot-Brittannië heeft Jeremy Corbyn de ideologie teruggebracht in
de politiek, en met succes: goede kans dat hij de volgende premier van het land
wordt. Je hoeft het niet met zijn visie en ideologie eens te zijn, om te zien
dat hij een duidelijke visie en ideologie hééft - en dat dat aanspreekt.

De tragische ontideologisering van de PvdA, het karakterloze aanleunen tegen het
populisme van het CDA, het visieloze pragmatisme van de VVD: ze hebben rampzalig
uitgepakt en de rattenvangers vrij spel gegeven.

Geef de pessimist hoop, perspectief, een idee; counter het onbehagen met een
verhaal waarin de burger kan geloven. Wees concreet: stop de
belastingbevoordeling van multinationals, kortwiek de luchtvaartlobby, stel
heldere immigratiequota vast, zet onderwijs boven aan de lijst, zorg voor
eerlijke inkomensverdeling, hervorm de welvaartsstaat, versimpel de zorg, hak
het bureaucratisch monster al zijn zeven koppen af, denk na over een nieuwe
democratie. Stop met partijpolitieke spelletjes die ze alleen op het Binnenhof
nog interessant vinden.

Het wordt tijd dat ook de optimist zich weer vertegenwoordigd weet in de
politiek - als iemand 'verweesd' is achtergebleven, dan is hij het.

Laat 2018 het jaar worden van een radicaal optimisme.

Ik ben trouwens gestopt met roken. Ik ben wel optimistisch, maar niet gek.

Het lijkt alsof niet-populistische politici denken dat het pessimisme
homeopathisch moet worden bestreden, namelijk door toediening van wat verdund
pessimisme




Bekijk de oorspronkelijke pagina: ,

LOAD-DATE: 5 January 2018

LANGUAGE: DUTCH; NEDERLANDS

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved

                              170 of 170 DOCUMENTS



                                 de Volkskrant

                            3 januari 2018 woensdag

Is Eastermar mooie metafoor voor groeiende ongelijkheid?

BYLINE: PETER DE WAARD

SECTION: Economie; Blz. 31

LENGTH: 486 woorden


De kwestie


De kans dat in de geboorteplaats van het hoogst betaalde Nederlandse model ook
de Postcodekanjer valt, is net zo groot als dat een meteoriet in de achtertuin
inslaat.

Eastermar âˆ' Oostermeer voor niet-Friezen âˆ' overkwam dat op nieuwjaarsdag.
Een elftal van RTL4-sterren was uitgerukt om in dit oord onder de buurtgenoten
van Doutzen Kroes 53,9 miljoen euro aan prijzen te verdelen.



Net als vuurwerkongeluk wordt loterijgeluk rond oud op nieuw elk jaar breder
uitgemeten. Het AD kopte: 'Montfoorters met neus in de boter: 1 miljoen euro bij
Postcode Loterij' over 11 inwoners uit het plaatsje die 1 miljoen mochten
verdelen. Omroep Brabant had als kop: 'Winnend lot van 30 miljoen euro in
Staatsloterij gekocht in Brabant'. AT5 had als groot nieuws: 'Miljoen euro prijs
gevallen op postcode in Amstelveen'. En de Leeuwarder Courant kon koppen: 'Twee
huishoudens winnen 26,95 miljoen euro in Eastermar'.

De toenemende media-aandacht daarvoor heeft enerzijds te maken met het feit dat
de hoofdprijzen onder namen als kanjer, kraker of jackpot steeds bizardere
hoogten bereiken. Daarnaast is ook de de marketing agressiever. Enigszins cru
kan worden gesteld dat met de Postcodeloterij een gemeenschap tegen elkaar uit
wordt gespeeld door het ene deel voor het oog van een camera de miljonairstatus
toe te bedelen en het andere deel nog geen glas champagne aan te bieden.

Het loterijcircus rond de jaarwisseling is een mooie metafoor geworden voor het
toenemende verschil tussen rijk en arm. 53,9 miljoen euro was voldoende geweest
om iedere Eastermarder 47 duizend euro te geven.

Maar van de 1.307 inwoners won één huishouden ruim 17 miljoen en een ander 9
miljoen. Vervolgens is nog 26,95 miljoen te verdelen onder enkele tientallen
gezinnen in dezelfde wijk. Twee worden zogezegd onmetelijk rijk en tientallen
zeer rijk of gewoon rijk. De rest moet zich de haren uit het hoofd trekken.

Gelukkig waren de winnaars nuchtere Friezen die zich niet al te veel in de door
Winston Gerschtanowitz en Martijn Krabbé opgezette val van emotietelevisie
lieten meeslepen. De een wilde met het gezin naar Bali en de andere wilde een
cruise maken, terwijl ze zich nu een heel vakantie-oord of een privéjacht kunnen
permitteren.

Niemand misgunt mensen 17 miljoen (of 30 miljoen zoals in de Staatsloterij),
maar met 1,7 miljoen hadden ook al hun wensen kunnen worden vervuld, terwijl dan
tien keer zoveel huishoudens gelukkig zouden zijn gemaakt.

Maar Nederlanders zijn in het laatste geval minder geneigd mee te doen.
Loterijen spelen onder het mom het goede doel te steunen âˆ' en dat doet de
Postcodeloterij ook zeker âˆ' in op de hebzucht van de gewone man en vrouw; die
niet onder doet voor die van de bankier.

Wie echt een goed doel wil steunen, doet mee aan de lokale loterij van de
fanfare of handbalclub. De kans op een prijs is ook groter.

Reageren? p.dewaard@volkskrant.nl




Bekijk de oorspronkelijke pagina:

LOAD-DATE: 2 January 2018

LANGUAGE: DUTCH; NEDERLANDS

GRAPHIC: Peter de Waard

PUBLICATION-TYPE: Krant


                    Copyright 2018 De Persgroep Nederland BV
                              All Rights Reserved
