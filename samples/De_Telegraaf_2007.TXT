
                               1 of 128 DOCUMENTS



                                  De Telegraaf

                            December 31, 2007 Monday
                              Stadseditie Edition

Britse lintjesregen leidt tot ongenoegen;
Onderscheiding voor popprinses

SECTION: Pg. 13

LENGTH: 293 words



HIGHLIGHT: door Frank van Vliet LONDEN, maandag Heeft Kylie Minogue meer
betekend voor Groot-Brittannië dan Tony Blair? Je zou het haast denken want de
Australische zangeres is tijdens de Britse lintjesregen door de vorstin beloond
met de titel 'Officer of the Order of the British Empire', terwijl de ex-premier
met lege handen bleef staan.


Kwade tongen beweren dat Blair niet is voorgedragen door zijn opvolger Gordon
Brown met wie hij een turbulente verhouding had. Een ander verklaring is dat
Blair een beetje besmet is geraakt door de schandalen rond de partijdonoren die
in ruil voor een forse bijdrage aan de partijkas een Lordtitel was beloofd. Een
woordvoerder van Blair laat weten dat de premier zelf niet geïnteresseerd is in
een onderscheiding omdat hij het te druk heeft met zijn pogingen om vrede in het
Midden-Oosten te bewerkstelligen.

Het is slechts één van de vele controverses die boven de jaarlijkse
onderscheidingen hangen. Het is altijd een beetje een raadsel wie wat verdient
en waarom. Dat is van alle tijden. Zo werd popzanger Bob Geldof in het jaar dat
hij zijn eerste Live Aid concert hield om de armoede in Afrika te bestrijden
genegeerd. Het oproer daarover was zo groot dat hij een jaar later alsnog tot
Sir Bob werd geslagen. Er is dus nog hoop voor Blair.

Koningin Elizabeth wekte indertijd de verdenking op zich niets te zien in de
ongewassen en grofgebekte Geldof. De monarch loopt echter ook bij de lintjes aan
de hand van de regering. Interessant was dat dit de eerste onderscheidingsronde
was waarvoor Brown verantwoordelijk was. Er werden nu bijna 1000 personen
beloond en Brown had beloofd dat hij daarbij beter op de 'gewone man' zou
letten. Volgens ex-journalist en parlementariër Martin Bell heeft Brown zich
niet aan die belofte gehouden ondanks het feit dat vrijwilligerswerk nu wat
ruimer wordt beloond. Volgens Bell zijn de eenvoudige burgers die in 2005 de
slachtoffers van de bomaanslagen op een buslijn en in de Londense metro hielpen
weer vergeten. Hoge piefen die vanachter hun veilige bureau wat maatregelen
namen werden echter wel in het zonnetje gezet.

LOAD-DATE: December 30, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               2 of 128 DOCUMENTS



                                  De Telegraaf

                            December 31, 2007 Monday
                              Stadseditie Edition

DROOM JE RIJK;
2007 HET JAAR VAN HET GROTE GELD MAAR NIET VOOR IEDEREEN... "Zolang je precies
weet hoeveel geld je bezit, tel je niet mee"

SECTION: Pg. 5

LENGTH: 1619 words



HIGHLIGHT: 2007 was het jaar van de superlatieve rijkdom. De media stonden vol
met verhalen over bedrijven die voor miljarden werden verkocht. En bestuurders
die zich dankzij een combinatie van salaris, bonussen, gouden handdrukken,
aandelen en optieregelingen bovenmatig konden verrijken. Deze groep kan in
financieel opzicht al zijn dromen waarmaken. Doen ze dat ook werkelijk? En hoe
maken gewone Nederlanders - die de miljoenen aan hun neus voorbij zien gaan -
hun dromen waar? AMSTERDAM, maandag In een aantal supervilla's in miljonairsdorp
Bloemendaal heerst dezer dagen geen oudjaarsfeer, want papa is niet thuis.
Diverse vaders zitten in de gevangenis omdat zij verdacht worden van omvangrijke
zwendel met vastgoed, zoals met het Philips Pensioenfonds.


Inwoner Charles Huijskens zegt: ,,Die zwendel is bij ons het gesprek van de dag.
Er zijn schatrijke vrouwen die nu bij vrienden moeten lenen omdat op al het geld
beslag is gelegd en de echtgenoten in voorarrest zitten. Hele families zijn nu
ontwricht. Zo zie je maar, rijkdom is een relatief begrip."

Huijskens is mede-eigenaar van het adviesbureau Huijskens & Istha. Hij geeft
adviezen aan tal van toonaangevende bedrijven zoals Blokker, modeketen WE,
Holland Casino en Yukos Oil. Huijskens komt bij diverse superverdieners over de
vloer. Hij vertelt: ,,De echt vermogende mensen praten nooit over hun rijkdom.
Ze willen vooral onbekend blijven. Neem Jaap en Albert Blokker, volgens Quote
samen goed voor 1,8 miljard. Maar deze mensen zijn alleen met hun winkelketen
bezig. Persoonlijke rijkdom interesseert hen niets. Aan de andere kant moet ik
de overleden miljonair Bram van Leeuwen, alias Prince de Lignac, ook gelijk
geven. Die zei ooit: 'Ik ben liever verdrietig in een Rolls Royce dan in een
lelijke eend'."

Jef Rademakers (58) is de bedenker van programma's als Klasgenoten, de PinUp
Club en het Groot Nederlands Dictee. Hij verkocht op zijn 42e al zijn belangen
en leeft sindsdien als God in Vlaanderen. Hij zegt: ,,Natuurlijk zijn er rijken
die van gekkigheid niet weten wat ze met hun geld moeten doen. Die gaan soms
voor hoog geblondeerde dames, voor casino's en te grote jeeps. Dat is
uiteindelijk een armzalig bestaan. Bij mij is dat niet het geval. Voor ons gezin
is het een enorm feest om financieel onafhankelijk te zijn. Mijn passie is het
verzamelen van 19e-eeuwse schilderijen van Nederlandse meesters. Als alle wanden
vol zijn, verkoop ik weer wat, of ze maken plaats voor nieuwe aanwinsten. Ik kan
nog steeds eindeloos van mijn schilderijen genieten."

Ons land telt circa 110.000 euromiljonairs. Dat is zónder de waarde van het
eigen huis. Volgens het blad Quote hebben de 500 rijkste families een
totaalvermogen van Euro 136 miljard. De 'armsten' op deze lijst zijn goed voor
50 miljoen euro. Als miljonair bent u overigens nog steeds bijzonder. 98,5% van
het aantal huishoudens is het niet.

Intussen zijn er ook 234.000 Nederlanders die meer dan 100.000 euro per jaar
verdienen. Dat zijn de topverdieners. Binnen zeven jaar tijd is dit aantal
verdubbeld. Ook hier geldt dat 98% dit inkomen niet ontvangt. Sterker, bijna 62%
verdient minder dan 30.000 bruto per jaar.

Als je veel geld hebt, kun je al je droomwensen vervullen. Voor mensen met heel
gewone salarissen ligt dat anders. Wat zijn hun dromen en hoe denken zij die te
realiseren? Ruim 150 mensen reageerden op onze oproep in de zondagse rubriek
Huishoudtips van 9 december jongstleden.

Janny: ,,Ik ben geen miljonair maar ik ben gelukkig met mijn partner Jan. Helaas
heeft hij Alzheimer en woont hij in een verpleeghuis. Ik had een droomwens om
met mijn partner op Curaçao te trouwen. Door zijn ziekte is dat niet gebeurd,
maar ook zonder boterbriefje zijn wij gelukkig. Iedere dag ga ik twee keer naar
hem toe. Hij is dan zo blij dat dit alles goed maakt. Mijn droomwens is dat wij
samen nog jaren gelukkig mogen zijn."

Jef Rademakers: ,,Ik heb alle vrijheid. Elke ochtend in alle rust koffie
drinken, drie kranten lezen, door niemand worden opgejaagd. Ik wijd me
uitsluitend aan de geneugten des levens maar daarbij gooi ik het geld niet over
de balk. Nou ja, mijn vrouw en ik eten met enige regelmaat in kasteel Withof in
Brasschaat. Dat is een absoluut toprestaurant. Daar kunnen we echt van genieten,
maar het kost wel 600 euro en dat is voor heel wat mensen heel veel geld."

Werkster

Lezeres Joks: ,,Om mijn dromen te kunnen verwezenlijken ben ik werkster
geworden. Mijn zus, die in het buitenland woont, zat door een ernstige ziekte
ineens zonder inkomen. Om haar financieel te kunnen ondersteunen heb ik een
werkhuis gezocht. Dat was best wel pittig omdat ik toen halve dagen in de
kinderopvang werkte voor mijn eigen onderhoud. Na een paar jaar kon de
ondersteuning gestopt worden. Ik ben zestigplusser, maar ik ben blijven werken
om een verre reis te kunnen maken. Dit jaar was dat Nieuw Zeeland."

Dit jaar werden diverse Nederlandse bedrijven voor miljarden euro's verkocht en
Nederlandse bedrijven kochten op hun beurt buitenlandse ondernemingen. Niet
zelden cashten de bazen daarbij duizelingwekkend veel miljoenen. Jan Bennink
verkocht voedingsconcern Numico aan Danone en incasseerde circa 80 miljoen.
Rijkman Groenink stapte op als hoogste baas van ABN Amro en ontving 30 miljoen.

Charles Huijskens zegt: ,,Toen Rijkman de bank verliet was hij volledig
gestrest. In Amerika zou hij als miljonair helemaal niet opvallen. Op de lijst
van rijkste Amerikanen, de Forbes 400, kom je pas als je minimaal 1,3 miljard
dollar bezit. Zolang je precies weet hoeveel geld je bezit, tel je niet mee."

Lezers Carla en Peter: ,,Wij zijn 62 en 63 jaar en al bijna veertig jaar
middenstanders. Werkweken van zestig uur. Volgend jaar willen we alles verkopen
en van ons spaargeld eindelijk leuke dingen gaan doen. Niet dat we zoveel
hebben, maar alleen al het feit dat we niet meer om zes uur 's ochtends hoeven
op te staan, is voor ons een droom die volgend jaar werkelijkheid wordt."

Jef Rademakers: ,,Ik ben van eenvoudige komaf. Mijn vader had een winkel in
huishoudelijke artikelen en ik heb mijn onderneming gewoon keurig netjes
verkocht. Ik heb niemand benadeeld. Maar je kunt wel vraagtekens plaatsen achter
mensen als ex-topman Rijkman Groenink. Hij heeft op z'n zachtst gezegd geen
topprestatie geleverd. Maar er zijn ook voorbeelden van mensen die in één klap
honderden miljoenen in de schoot krijgen geworpen. De kick zit hem kennelijk in
het vergroten van het kapitaal. Je hebt 10 miljoen, je wilt 30, 80, 800 miljoen.
Ze maken het geld heus niet op, dat kan ook bijna niet. Het is meer een soort
verzamelwoede. Ik herken dat wel. Ik ben gek op koken. Het koken van een kreeft
vind ik leuker dan het eten. Het opbouwen van een schilderijenverzameling geeft
meer voldoening dan het bezitten. Het begeren van een mooie vrouw is leuker dan
de seksuele daad."

Hypotheekvrij

Lezers Richard en Maaike: ,,Wij zullen onze kinderen na onze dood naar schatting
Euro 400.000 nalaten. Dat is de waarde van ons huis dat nu hypotheekvrij is. We
hoeven dat geld niet aan te spreken want ons pensioen en ons spaargeld zijn
voldoende. We hebben samen veertig jaar voor dit bedrag gespaard en dat geeft
voldoening. Het is zeer de vraag of mensen zoals Rijkman Groenink deze
voldoening vinden als zij in één klap zo veel geld ontvangen."

Lezer Martin: ,,Ik ken een vrouw die al bijna 25 jaar alleenstaand is en vier
kinderen heeft grootgebracht. Ze heeft zich uit de bijstand opgewerkt door te
gaan studeren en door onderwijzeres te worden. Nu is de vrouw zestig. Ze kreeg
een ongeluk en kan niet meer werken. Ze zit in de wao en is er 55% in loon op
achteruitgegaan. Ze is onlangs voor de 23e keer geopereerd. Ze heeft nog één
wens. Haar vriendin die in Amerika woont bezoeken. Ze heeft nu op de tafel in de
kamer een grote collectebus gezet. Op deze bus staan de wens en het doel. Op
deze manier hoopt ze dat het ooit lukt."

Rademakers: ,,Natuurlijk zijn er voorbeelden van mensen die zich op schandalige
wijze hebben verrijkt en mensen die elke cent moeten omdraaien. Er zijn veel
mensen die menen dat het onrechtvaardig verdeeld is in de wereld. Ik zeg: het is
maar goed dat het onrechtvaardig is verdeeld, want als het rechtvaardig is
verdeeld zijn er nog veel meer arme en rijke mensen. Ik bedoel daarmee dat het
in de wereld ook barst van de luieriken, profiteurs, zakkenvullers en
subsidievreters die zelf niets presteren en anderen altijd de schuld geven van
hun eigen falen en die menen dat de overheid maar voor ze moet zorgen. Als de
wereld rechtvaardig is, zouden deze mensen echt moeten werken."

Lezeres Jannie: ,,Onze rijkdom is steeds meer sociale armoede geworden. Als je
het geluk niet vindt in de kleine dingen, dan kun je blijven zoeken maar dan
vind je het geluk niet en zeker niet in materiële zaken. Veel ouders kiezen voor
de makkelijkste weg qua opvoeden. Als kinderen veel dingen krijgen, gaan ze er
achtelozer mee om. Ze leren niet waarderen. Ze leren niet hun fantasie te
gebruiken, ze leren niet te delen. Dat is emotionele mishandeling. Ik bewonder
ouders die voor de moeilijkste weg kiezen. Die hun best doen om goed op te
voeden en grenzen stellen. Dat kost moeite en energie, maar het is vette winst
voor later."

Jef Rademakers: ,,Veel van mijn geluk zit niet in geld. Ik mag als
gastconservator in 2009 in het Dordrechts Museum de tentoonstelling 'Romantische
nachten in de 19e eeuw' inrichten. Daar ben ik nu al mee bezig. Op mijn 42e heb
ik gezworen nooit meer televisie te maken. Nu, zestien jaar later, verbreek ik
die belofte eenmalig. Ik heb een documentaire voor het digitale themakanaal
Cultura gemaakt en gefinancierd over Boudewijn van Houten. Voor het grote
publiek een onbekende man. Hij is de zoon van een beruchte NSB-uitgever. Zat
ooit vijftien maanden gevangen toen hij de PTT oplichtte, schreef mooie boeken,
is vrouwenliefhebber en levensgenieter die nu zijn geld verdient met het
vertalen van breipatronen."

Uit de stapels mail blijkt dat het overgrote deel van onze lezers domweg
gelukkig is met hun inkomen en hun manier van leven. Veel jaloezie jegens
superrijken valt nauwelijks te bespeuren, ofschoon menigeen erkent dat een leven
zonder financiële zorgen natuurlijk grote voordelen biedt.

Lezeres Cocky, 68 jaar, schrijft: ,,Mijn droomwens is dat het goed gaat met de
kinderen en kleinkinderen. Dat ze niet gaan scheiden, dat de zussen goed
bevriend blijven, dat ze allemaal gezond mogen blijven. Ik denk dat wij een
modaal inkomen hebben, rond de Euro 2000 per maand. Ik ben hiermee zeer
tevreden."

LOAD-DATE: December 30, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               3 of 128 DOCUMENTS



                                  De Telegraaf

                            December 31, 2007 Monday
                              Stadseditie Edition

2007

SECTION: Pg. 3

LENGTH: 477 words


Vlak voordat wij over de drempel stappen valt mij, terugkijkend op 2007, met
name de valse bemoeizucht op, het onthutsende en meestal bewust op verkeerde
gronden gebaseerde kleinburgerlijk moralisme van onze verschillende overheden,
zeker wanneer de bestuurders een linkse achtergrond hebben.

En weer krijg ik het er benauwd van.

Vaak blijken zij ook volgelingen van de schimmige kerk waarin de religie van het
milieu zo verbeten wordt gepraktiseerd. En u weet wat het is met religie.
Bewijzen? Ho maar. Men kan zich bovendien in gerede afvragen of hun vurig
beleden bekommernis om de nooddruftige medemens en het bedreigde groen wel op
het politiek schouwtoneel thuishoort en niet beter als een variant van commedia
dell'arte kan worden gekenmerkt. Want worden zij niet veel meer door ordinaire
afgunst gedreven?

De maatregelen die zij zogenaamd om redenen van maatschappelijk fatsoen treffen,
hebben hoofdzakelijk tot doel de bewegingsruimte van de mens die zijn financiële
zaakjes wat beter voor elkaar heeft zo veel mogelijk te beperken. Het begint al
bij Jan Modaal. Maar naarmate het jaarinkomen van de slachtoffers groeit, groeit
ook de mate waarin deze ergerlijke bedil- en nivelleringszucht ten toon wordt
gespreid. Vrijwel elk vertoon van persoonlijke welvaart wordt inmiddels
meedogenloos beboet, in de eerste plaats wanneer er een milieuetiket op kan
worden geplakt. Dan zien zij er helemáál een rechtvaardiging in.

Suv onder de kont? Dan stortte je al oneindig veel meer in de staatskas dan de
gemiddelde automobilist. Maar de polderlandse regenten vonden het in 2007 nog
lang niet genoeg en bedachten daarom zowel de slurp- als de roettaks, waarvan de
opbrengsten overigens echt niet aan de beperking van de uitstoot van CO2-gassen
worden besteed. Er worden andere gaten mee gedicht dan dat van de ozonlaag.
Bovenal de tekorten die ontstaan dankzij het pompen van miljarden in kansloze
projecten ter onderhoud en ondersteuning van de landgenoot die in de lagere
maatschappelijke regionen bivakkeert, aan wie eigen initiatief en
zelfontplooiing ten enenmale dienen te worden ontnomen omdat hij hoe dan ook
zielig moet blijven, vullen zij ermee aan.

Genieten is verboden, op uitingen van plezier volgt een gepeperde bekeuring.
Door jaloezie geplaagde bestuurders streven het onophoudelijk na wanneer zij hun
onbetrouwbare progressiviteit en milieubewustheid als altijd aan stuitend
calvinisme paren. Ook op lokaal niveau, zoals het stadsdeel Centrum van
Amsterdam keer op keer bewijst met krankzinnige beslissingen die behalve op het
gemoed van de ploeterende ondernemer geen enkel effect sorteren. Het droogleggen
van trouwlocaties, het doven van de straatverlichting, het onbetaalbaar maken
van parkeren, het aanpakken van appartementenverhuurders, et cetera: verzin het
maar eens.

Ach, je kunt niet alles hebben, in zo'n jaar.

Maar een beetje mag toch wel?

LOAD-DATE: December 30, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               4 of 128 DOCUMENTS



                                  De Telegraaf

                            December 23, 2007 Sunday
                              Stadseditie Edition

Raymann kleumt met kerst

SECTION: Pg. 2

LENGTH: 561 words


Overmorgen is het kerst en bij ons is de hele familie in rep en roer.

Eigenlijk begint de planning al zo'n beetje half november. Waar gaan we eten,
wat gaan we eten en met wie gaan we eten? Ja, bij ons draait kerst om het eten.
Natuurlijk gedenken wij de geboorte van Christus, maar het menu is belangrijker
dan de nachtmis. Wij bidden aan tafel. De kerstboom wordt eind november
opgetuigd en de cadeautjes worden vanaf half december verzameld. Aan de
schoorsteenmantel hangen twee kerstsokken met de verlanglijstjes van de kinderen
die na elk reclameblok op tv worden aangepast. Ja, de Raymannetjes zijn de
laatste twee maanden van het jaar volledig in kerststemming.

Als we niet in Nederland blijven gaan we naar Suriname voor de feestdagen.
Suriname moet je gewoon een keertje meemaken in deze periode, het is een groot
feest. Je voelt dan de opwinding bij de mensen. Dit jaar waren ze zelfs zo
opgewonden dat ze in het parlement de kerstboodschap hardhandig bij elkaar erin
hebben geslagen. Maar de gewone burger denkt gelukkig alleen maar aan feesten en
eten. Kerst is het feest van verbroedering. Familieleden en vrienden leggen
ruzies bij om elkaar met oud op nieuw weer in de haren te kunnen vliegen.

Het frustrerende voor ons als we Suriname bezoeken is dat iedereen wil dat je
kerst bij hen viert. Je bent dus de helft van de tijd bezig om vrienden en
familieleden uit te leggen dat je echt maar vijf maaltijden kan verwerken op
zo'n dag. Gelukkig heb je tweede kerstdag nog, maar dan heb je meestal zo'n
kater dat je geen hap meer door je strot krijgt.

In Nederland is dat toch anders. We hebben tot nu toe maar twee uitnodigingen
gehad voor de kerstdagen, dus moeten we de andere maaltijden bij de Chinees, de
Japanner en de Griek inhalen. Dit is absoluut geen sollicitatie naar
uitnodigingen, maar het moest me wel even van het hart.

Ik begrijp het ook wel, we hebben hier toch wat minder ruimte dan in Suriname.
Op het gebied van het weer wint Nederland het wel helemaal van Suriname. De kou
en de vorst horen bij het kerstfeest. 'Yeah baby, I am dreaming of a white
Christmas.' We hadden vorige week kerstviering bij mijn jongste dochter op
school. Het was het eerste jaar dat ik erbij kon zijn en het vroor meteen ook
behoorlijk. Maar de kou gaf het geheel toch wat extra charme. Lekker staan
kleumen met glühwein en op de tonen van 'Feliz navidad' jezelf warm dansen.
Sommige moeders werden zo melig dat ze bij 'De herdertjes lagen bij nachte'
spontaan 'Ajax!' begonnen te scanderen.

Eenmaal thuis heb ik de kou nog de hele avond in mijn lichaam gehad, maar het
was de moeite meer dan waard.

Er is een figuur waaraan ik me stoor met de feestdagen en dat is de Kerstman.
Aan zijn gewicht te zien eet hij niet alleen met kerst maar het hele jaar door
overdadig. Hij heeft te veel aliassen: Kerstman, Santa Claus, Chris Kringle en
waarschijnlijk nog een paar. Bovendien is hij volledig ongeloofwaardig. Ik
bedoel, vliegende rendieren waarvan eentje een lichtgevende neus heeft? Een slee
terwijl het echt niet elk jaar sneeuwt met kerst? En hoe kan hij al die
cadeautjes rondbrengen in z'n eentje zonder knechten: dat red je toch nooit.
Maar het ergste van alles vind ik toch dat hij door de schoorsteen komt zonder
zwart te worden en een afro en dikke lippen te krijgen. Gelukkig weten wij hier
in Nederland dat dat absoluut onmogelijk is. Vrolijk kerstfeest!

LOAD-DATE: December 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               5 of 128 DOCUMENTS



                                  De Telegraaf

                           December 20, 2007 Thursday
                              Stadseditie Edition

Het jaar van... de monniken

SECTION: Pg. 15

LENGTH: 136 words


De dramatische laatste momenten van de Japanse fotograaf Kenji Nagai haalden in
september wereldwijd de voorpagina's. De Japanner, die twee dagen eerder in
Myanmar (Birma) was gearriveerd om verslag te doen van de aanzwellende protesten
van de monniken tegen de militaire regering, werd tijdens een demonstratie in
hoofdstad Yangon geraakt door kogels van de ordetroepen. Even later overleed hij
op weg naar het ziekenhuis.

De protesten waren anderhalve week eerder begonnen als actie tegen de stijging
van de brandstofprijzen, maar zwollen al gauw aan tot een roep om democratische
hervormingen, zelfs gewone burgers durfden het aan om de straat op te gaan. Maar
het leger greep hard in ten koste van tientallen doden. De junta wil van geen
wijken weten en vooralsnog is de gespannen status quo hersteld.

foto: reuters

LOAD-DATE: December 21, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               6 of 128 DOCUMENTS



                                  De Telegraaf

                           December 20, 2007 Thursday
                              Stadseditie Edition

Inleveren

SECTION: Pg. 3

LENGTH: 228 words


De eindejaarsboodschap van loonstrokenverwerker LogicaCMG is somber. Ondanks de
florerende economie gaat iedereen er volgend jaar flink op achteruit.
Prijsstijgingen, een hogere zorgpremie en de lease-auto die zwaarder wordt
belast, zijn de voornaamste redenen van het naderende zuur. Daar staan een iets
lagere loonbelasting en een daling van de ww-premie en de pensioenpremies
tegenover. Maar alles afwegend houden Nederlanders onder de streep minder over.
Alleen de goedertierenheid van werkgevers bij salarisbesprekingen kan het leed
voor werknemers nog verzachten.

Premier Balkenende heeft op Prinsjesdag aangekondigd dat de koopkracht in 2008
pas op de plaats zou maken, waarna de rest van de kabinetsperiode er
rooskleuriger zou uitzien voor de burgers. Nu was die belofte over het zoet ná
2008 al twijfelachtig gezien de ontwikkelingen in de economie, maar nu blijkt
ook de boodschap voor komend jaar nog somberder dan aangekondigd.

Hier wreekt zich de Scrooge-mentaliteit van dit kabinet om de bevolking niet te
laten mee profiteren in tijden dat de economie goed draait. Balkenende en Bos
hadden meer lastenverlichting moeten geven naast de verlaging van de ww-premie.
Staatssecretaris Aboutaleb meldt wel trots dat het 'grosso modo' zo goed gaat in
ons land en dat de armoede zo succesvol wordt aangepakt, maar het kabinet laat
de gewone man mooi in de kou staan.

LOAD-DATE: December 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               7 of 128 DOCUMENTS



                                  De Telegraaf

                          December 19, 2007 Wednesday
                              Stadseditie Edition

Test uw taalkennis;
Groot Dictee laatste tekst van Jan Wolkers

SECTION: Pg. 2

LENGTH: 123 words



HIGHLIGHT: Vanavond is het weer dicteetijd. Dé gelegenheid bij uitstek om uw
taalkennis te testen en bij te slijpen. Voor de achttiende editie van het Groot
Dictee der Nederlandse Taal draagt Karina Wolkers, de weduwe van Jan Wolkers,
aan het begin van de uitzending de tekst van haar man voor, waarna Philip
Freriks en de Vlaamse Martine Tanghe het dicteren overnemen.


Tot de deelnemende twintig bekende Nederlanders behoren Derk Bolt, Bart Chabot,
Monic Hendrickx, Joris Linssen, Gerrit Hiemstra en Viola Holt. Zij buigen zich
in de vergaderzaal van de Eerste Kamer over de tekst 'De ladder naar lust' van
Jan Wolkers. Het was een van de laatste teksten die de auteur schreef voor zijn
dood in oktober.

De Belgische eer wordt onder meer verdedigd door zanger Guido Belcanto,
bokskampioen Freddy de Kerpel, miss 'Belgian Beauty' Nele Somers en actrice
Agnes de Nul, beter bekend als Kabouter Kwebbel uit de Kabouter Plopreeks. Naast
de prominenten nemen ook dertig 'gewone' Nederlanders en Belgen deel aan het
dictee. De jury staat onder voorzitterschap van oud-Tweede Kamervoorzitter
Jeltje van Nieuwenhoven.

LOAD-DATE: December 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               8 of 128 DOCUMENTS



                                  De Telegraaf

                          December 19, 2007 Wednesday
                              Stadseditie Edition

Werknemer levert in op loon

SECTION: Pg. 1

LENGTH: 169 words


Van onze financiële

redactie

AMSTERDAM,

woensdag

Nederlanders gaan er vanaf januari in loon op achteruit. De lonen kunnen de
prijsstijgingen van 2,5 procent niet goedmaken, blijkt uit vergelijkingen van de
grote loonstrokenverwerker LogicaCMG.

Jan Modaal verliest, ondanks optimistische groeicijfers, 1,31 procent op zijn
totale netto-inkomen. "Dat komt vooral door de hogere premie die mensen voor hun
zorgverzekering moeten betalen", licht de woordvoerder van LogicaCMG toe. Mensen
met een lease-auto verliezen tientallen euro's op hun loonstrook.

De prijzen stijgen, maar het nettoloon gemiddeld nauwelijks, waardoor de meeste
werknemers op verlies uitkomen. Voor de meesten gaat hun loonbelasting licht
omhoog, de ww-premie daalt en de pensioenpremies gaan ook iets omlaag.

De loonstrokenverwerker houdt geen rekening met salarisonderhandelingen. Daarvan
kunnen consumenten nog profiteren.

Werknemers met een brutosalaris van 2250 tot 4250 euro gaan er relatief het
meest op achteruit, tussen 1,14 en 2,35 euro per maand.

LOAD-DATE: December 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                               9 of 128 DOCUMENTS



                                  De Telegraaf

                          December 19, 2007 Wednesday
                              Stadseditie Edition

Werknemer levert in op loon door inflatie

SECTION: Pg. 1

LENGTH: 195 words


Van onze financiële

redactie

AMSTERDAM,

woensdag

Nederlanders gaan er vanaf januari in loon op achteruit. De lonen kunnen de
prijsstijgingen van 2,5 procent niet goedmaken, blijkt uit vergelijkingen van de
grote loonstrokenverwerker LogicaCMG.

Jan Modaal verliest, ondanks optimistische groeicijfers, 1,31 procent op zijn
totale netto-inkomen.

"Dat komt vooral door de hogere premie die mensen voor hun zorgverzekering
moeten betalen", licht de woordvoerder van LogicaCMG toe. Mensen met een
lease-auto verliezen tientallen euro's op hun loonstrook.

De prijzen stijgen, maar het nettoloon gemiddeld nauwelijks, waardoor de meeste
werknemers op verlies uitkomen. Voor de meesten gaat hun loonbelasting licht
omhoog, de ww-premie daalt en de pensioenpremies gaan ook iets omlaag.

De loonstrokenverwerker houdt geen rekening met salarisonderhandelingen die
vakbonden met bedrijven voeren. Daarvan kunnen consumenten nog profiteren.

Werknemers met een brutosalaris van 2250 tot 4250 euro gaan er relatief het
meest op achteruit, tussen 1,14 en 2,35 euro per maand.

Voor sommigen pakken de kabinetsingrepen juist weer goed uit. In de zorgsector
gaat personeel er iets in inkomen op vooruit.

LOAD-DATE: December 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              10 of 128 DOCUMENTS



                                  De Telegraaf

                            December 16, 2007 Sunday

'Staak liever boetes';
WOEDE NA POLITIEBOYCOT VAN EREDIVISIETOPPERS KNVB-directeur Henk Kesler:
'Gefrustreerde vakbondbaasjes'

SECTION: Pg. 1

LENGTH: 401 words



HIGHLIGHT: Van onze verslaggevers AMSTERDAM, zondag Miljoenen
voetballiefhebbers, in de stadions en thuis voor de buis, zijn dit weekeinde
ernstig gedupeerd door de politieacties voor een betere cao.


Er is dan ook weinig begrip voor het actiebesluit van twee vakbonden dat vooral
'de gewone man' zou duperen. Volgens de sportliefhebbers zou de politie beter
een dag geen bonnen kunnen schrijven. Dat zou effectiever en sympathieker zijn.

Politiebonden ACP en ANPV, die 200 euro netto boven op het salaris van agenten
eisen, kregen in kort geding toestemming van de rechter om tijdens de
voetbalwedstrijd Feyenoord-AZ en Ajax-PSV met ingeroosterde agenten
vakbondsoverleg te voeren.

Afgelast

Uit angst voor rellen zijn daarop de wedstrijden afgelast. Politiebond NPB deed
niet mee aan de acties. Ze vindt de looneis van 200 euro extra 'onrealistisch'.

Op de weblog van ACP-voorzitter Gerrit van de Kamp beklagen voetballiefhebbers
zich rechtstreeks bij de vakbondsman. "Ik had speciaal vanavond voor de
wedstrijd vrij genomen. Ik werk in de zorg en verdien nog veel minder dan
jullie", schrijft een boze supporter uit Rotterdam. "Ik ben voor acties, maar om
nou meteen dit zware middel te gebruiken waarbij honderdduizenden mensen
gedupeerd worden. Schrijf een dag geen bonnen uit, daar pak je de overheid en
jullie bazen veel meer mee."

Bert van Leest schrijft: "Jullie zien kennelijk niet dat deze acties juist een
averechts effect hebben! Er is maar één ding dat echt helpt en dat is de
werkgever raken waar het altijd het meest pijn doet, in de portemonnee." . Ook
op Telegraaf.nl regent het boze reacties.

Henk Kesler, directeur betaald voetbal van de KNVB, is furieus en noemt het
volstrekt onacceptabel dat het voetbal de dupe wordt van een cao-conflict. "Dit
tart elke vorm van fatsoen. Ik zou de verantwoordelijke minister Ter Horst
willen adviseren deze verwende kerels van de politie geen cent extra te geven."

Ook politiek Den Haag is vol onbegrip. "Belachelijk om op deze manier actie te
voeren", oordeelt CDA-Kamerlid Joop Atsma. Zijn PvdA-collega Attje Kuiken noemt
de acties 'publieksonvriendelijk'. SP-Kamerlid Ronald van Raak vraagt zich af
'of dit nu de meest handige actie is'.

Minister Ter Horst (Binnenlandse Zaken) wil graag met de bonden om de tafel om
te praten over het loonbod dat zij gedaan heeft. "Iedereen in Nederland mag
natuurlijk actie voeren voor zijn of haar loon. Maar volgens mij komt actie
voeren aan het eind van onderhandelingen", reageert de minister, die een dag
eerder met de burgemeesters van Amsterdam en Rotterdam via een kort geding nog
probeerde de acties te voorkomen.

LOAD-DATE: December 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              11 of 128 DOCUMENTS



                                  De Telegraaf

                           December 15, 2007 Saturday

Aan de slag

SECTION: Pg. 3

LENGTH: 409 words


Terwijl Jan Modaal nauwelijks de stijgende lasten kan opbrengen en het geld bij
elkaar moet schrapen om zijn kinderen kostbare rijlessen te laten volgen, worden
er in Amsterdam straks rijbewijzen uitgedeeld aan bijstandsgerechtigden.

Over dit zotte plan van de Amsterdamse Dienst Werk en Inkomen om kansarmen op de
arbeidsmarkt het rijbewijs te laten halen, is terecht de nodige ophef.

Nog afgezien van het feit dat uitgerekend deze gemeente er alles aan gelegen is
om automobilisten het leven zuur te maken, kan hier ook nadrukkelijk de vraag
worden gesteld hoe het zit met de eigen verantwoordelijkheid van de
bijstandtrekker.

Want rijlessen financiert iedereen namelijk gewoon uit de eigen portemonnee.
Miljoenen Nederlanders zijn voortdurend bezig, vaak ook op eigen kosten, met hun
ontwikkeling waardoor ze betere kansen hebben op de arbeidsmarkt.

Het schreeuwende tekort aan mensen in de vervoersbranche is ook al geen reden,
want wie zet iemand die een maand zijn rijbewijs heeft achter het stuur van een
taxi of een schoolbus?

Het rijbewijzenplan is opnieuw een voorbeeld van misstanden in de Nederlandse
subsidiefabriek. Wordt het niet gewoon tijd voor 'handen uit de mouwen' en nu
aan de slag!

Terwijl Jan Modaal nauwelijks de stijgende lasten kan opbrengen en het geld bij
elkaar moet schrapen om zijn kinderen kostbare rijlessen te laten volgen, worden
er in Amsterdam straks rijbewijzen uitgedeeld aan bijstandsgerechtigden.

Over dit zotte plan van de Amsterdamse Dienst Werk en Inkomen om kansarmen op de
arbeidsmarkt het rijbewijs te laten halen, is terecht de nodige ophef.

Nog afgezien van het feit dat uitgerekend deze gemeente er alles aan gelegen is
om automobilisten het leven zuur te maken, kan hier ook nadrukkelijk de vraag
worden gesteld hoe het zit met de eigen verantwoordelijkheid van de
bijstandtrekker.

Want rijlessen financiert iedereen namelijk gewoon uit de eigen portemonnee.
Miljoenen Nederlanders zijn voortdurend bezig, vaak ook op eigen kosten, met hun
ontwikkeling waardoor ze betere kansen hebben op de arbeidsmarkt.

Het schreeuwende tekort aan mensen in de vervoersbranche is ook al geen reden,
want wie zet iemand die een maand zijn rijbewijs heeft achter het stuur van een
taxi of een schoolbus?

Het rijbewijzenplan is opnieuw een voorbeeld van misstanden in de Nederlandse
subsidiefabriek. Wordt het niet gewoon tijd voor 'handen uit de mouwen'. Het is
nu aan de slag en niet wachten op een rijbewijs van de sociale dienst!

LOAD-DATE: December 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              12 of 128 DOCUMENTS



                                  De Telegraaf

                          December 12, 2007 Wednesday
                              Stadseditie Edition

Leenstop voor Jan Modaal;
Strenger beleid van kredietverstrekkers

SECTION: Pg. 1

LENGTH: 256 words



HIGHLIGHT: door Theo Besteman AMSTERDAM, woensdag Een half miljoen gezinnen met
een modaal inkomen kunnen straks bijna nergens geld meer lenen voor extra
luxe-uitgaven.


Met deze aangescherpte norm voor alle grote kredietverstrekkers, wil de
Vereniging van Financieringsondernemingen voorkomen dat consumenten zich nog in
financiële problemen kunnen storten.

Die norm maakt de vereniging vandaag, onder druk van de toezichthouder AFM,
bekend.

"Met die hogere grens is zeker dat als mensen lenen, ze te allen tijde minimaal
nog hun huur of hypotheek kunnen betalen", aldus een woordvoerder.

Volgens de individuele financieringsmaatschappijen krijgt daardoor vijf procent
van alle lenende Nederlanders geen krediet meer voor deze luxere uitgaven.

Sparen

Een tweepersoons huishouden met een netto maandinkomen van 1635 euro en per
maand meer dan 580 euro aan woonlasten, kan bijna nergens meer lenen voor een
nieuwe badkamer. De norm dwingt hen ertoe te gaan sparen.

"Wat vroeger nog net kon, lenen we nu niet meer uit", bevestigt een woordvoerder
de nieuwe norm. Die is gebaseerd op de standaard van het Nationaal Instituut
voor Budgetvoorlichting (Nibud).

Met de verhoogde leengrens reageert de vereniging, die driekwart van alle
kredietverstrekkers vertegenwoordigt, op jaren aanhoudende kritiek dat banken en
andere kredietverstrekkers consumenten te dure leningen aansmeren waarmee zij
zich in een financiële afgrond storten. Zeker 15.000 gezinnen zitten in diepe
schulden.

In januari had de toezichthouder AFM de geldschieters gewaarschuwd minder
makkelijk geld uit te lenen.

"We voelden de druk van de AFM en de Tweede Kamer die om maatregelen vroeg",
erkent de woordvoerder. "We voldoen nu aan de Nibud-norm."

LOAD-DATE: December 11, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              13 of 128 DOCUMENTS



                                  De Telegraaf

                           December 11, 2007 Tuesday
                              Stadseditie Edition

WUZzer blij in Etten-Leur

SECTION: Pg. 6

LENGTH: 241 words


Het aantal zedenmisdrijven, straatroven en verkeersongevallen is in 2007 in
Etten-Leur flink gestegen. Het goede nieuws is dat er in vergelijking met 2006
minder bedrijfsinbraken waren, minder overvallen en dat het aantal auto-inbraken
licht is gedaald. Dat blijkt uit de voorlopige politiecijfers over Etten-Leur
van dit jaar.

Wil Nuij, teamchef van Etten-Leur, Rucphen en Zundert, plaatst wel een
kanttekening. De stijging van het aantal zedenmisdrijven komt door één zaak,
waar meer dan twintig aangiftes over zijn binnengekomen. Nuij: "Datzelfde geldt
voor de straatroven. In 2006 ging het om zes zaken en dit jaar zijn het er al
22. Ook hier is voor een groot deel waarschijnlijk slechts één dader
verantwoordelijk."

Als gewone burger merk je er weinig van. Etten-Leur, gelegen tussen Breda en
Roosendaal en de omliggende plaatsen Prinsenbeek, Hoeven, Oudenbosch, Rucphen en
Sint-Willebrord, blijft mijn favoriet.

Vincent van Gogh bijvoorbeeld woonde en werkte in 1881 in Etten-Leur. Zijn vader
was er dominee. Het kerkgebouw van de vader van Vincent doet nu dienst als
raadszaal. In de gemeente staan diverse verwijzingen naar de beroemde schilder.
Een standbeeld staat op de plek van de voormalige pastorie.

In Zundert zal een nieuw Van Goghhuis komen. Dat wisten de meeste WUZzers vast
niet!

joostpomper, Etten-Leur

Hebt u ook nieuws uit uw buurt of regio? Deel het met anderen. Bezoek onze
nieuwe website www.wuz.nl en registreer u als WUZzer.

LOAD-DATE: December 10, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              14 of 128 DOCUMENTS



                                  De Telegraaf

                            December 9, 2007 Sunday
                              Stadseditie Edition

Spannende dag voor prinses Amalia

SECTION: Pg. 4

LENGTH: 564 words



HIGHLIGHT: Morgen begint prinses Amalia aan haar eerste schooldag op de openbare
Bloemcampschool in Wassenaar. Het is niet alleen een spannende dag voor haar,
maar ook voor haar ouders, prins Willem-Alexander en prinses Máxima, die samen
met hun oudste kind aan een nieuwe levensfase beginnen.


Een gewone sterveling zal prinses Amalia natuurlijk nooit worden, maar er wordt
de komende jaren alles aan gedaan om haar een zorgeloze schooltijd te bezorgen.
Elke ouder wil dat zijn of haar kind een zo normaal mogelijke jeugd heeft. Voor
onze koninklijke familie geldt dat zeker. Het is prettig voor Amalia en een
belangrijke voorwaarde voor een gezonde toekomst van de monarchie.

De tijd dat de Oranjes privéklasjes arrangeerden voor het onderwijs van hun
kinderen is allang voorbij. Hetzelfde geldt voor de gang naar een
protestants-christelijke school. Maar Amalia zal als 'vermoedelijk
troonopvolgster' altijd onder een extra druk leven, maar haar schooltijd zal
niet te vergelijken zijn met het privé-onderwijs van eerdere troonpretendenten.
De koninginnen Wilhelmina en Juliana hadden daardoor weinig kennis van het leven
van de gewone man. Koningin Beatrix was de eerste troonkandidaat die naar een
normale school ging. Na kleuteronderwijs in vluchtoord Canada gingen zij naar de
Werkplaats van Kees Boeke in Bilthoven, toen een vernieuwende school die niet
bijster goed bekend stond.

Prinses Amalia kent de buurt rond de Bloemcampschool goed omdat ze al enige tijd
naar peuterspeelzaal Beregoed om de hoek ging. Enkele speelgenootjes daar
verhuizen mee naar haar klas 1B. Juffrouw Ans, al zeker 25 jaar in dienst, heeft
er de leiding. Amalia, die afgelopen vrijdag vier jaar werd, heeft al een dagje
gewend in haar nieuwe klas. Het prinsesje heeft een vrolijk en spontaan karakter
en nodigt regelmatig speelkameraadjes thuis op Villa Eikenhorst uit.

Hoogtepunten

De Bloemcampschool is zeker geen eliteschool. Op de school zit een
dwarsdoorsnede van de Wassenaarse samenleving. Het onderwijspeil is er hoog en
directie, onderwijzers en ouders zijn betrokken bij elkaar en organiseren veel,
met als jaarlijkse hoogtepunten de themadag voor ouders en kinderen (met thema's
als Jungle en Reis door de tijd) en het traditionele kerstdiner.

Directeur Gerard Coenraad en zijn staf moesten vlak na de bekendmaking dat de
Oranjes voor zijn school kozen wel even wennen aan alle (media)aandacht, maar
met hulp van de Rijksvoorlichtingsdienst hebben zij alles weer op een rij. Ook
de ouders van klas 1B zijn apart geïnformeerd.

Op de website van de school heten veel kinderen Amalia 'van harte welkom' en
wensen haar veel succes.

Het gerucht dat Willem-Alexander en Máxima door de andere ouders niet
zelfstandig aangesproken mogen worden, kan naar het rijk der fabelen worden
verwezen. Het prinselijk paar heeft duidelijk aangegeven normaal behandeld te
willen worden, dus niets geen 'koninklijke hoogheid', maar gewoon meneer en
mevrouw, of zelfs 'Alex' en 'Máxima' voor ouders die echt geen onderscheid
willen maken. Op een recente kennismakingsavond voor ouders van de klas 1B waren
de kroonprins en zijn echtgenote aanwezig. Ook voor hen is het natuurlijk even
wennen. De prinses stelde zichzelf tijdens die ontmoeting voor als de 'moeder
van Amalia'.

Alles is in het werk gesteld om morgen voor de deur van de Bloemcamp een
mediacircus te voorkomen. De aankomst op school van Willem-Alexander, Máxima en
Amalia en haar eerste stappen in haar klas mogen alleen door een select groepje
media worden gevolgd. Zij delen daarna hun beelden met de rest van de
Nederlandse media. Ouders is gevraagd geen foto's te maken en te zorgen dat hun
kinderen niet voor het raam van klas 1B gaan staan zwaaien.

LOAD-DATE: December 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              15 of 128 DOCUMENTS



                                  De Telegraaf

                           December 6, 2007 Thursday
                              Stadseditie Edition

Gedoog

SECTION: Pg. 3

LENGTH: 216 words


Alleen al energiebedrijf Nuon heeft in een jaar tijd 2500 plantages opgespoord
waar hasj wordt gekweekt. Ook de andere energiebedrijven pakken vele duizenden
wietplantages aan.

Deze getallen zijn opnieuw een bewijs dat de gedoogcultuur rond softdrugs uit de
hand is gelopen. Omdat verkoop en gebruik zijn toegestaan, is de vraag naar wiet
groot. Overigens is veel wiet voor de export, want Nederlandse wiet heet in de
wereld van gebruikers van prima kwaliteit te zijn.

Maar hoewel verkoop en gebruik worden gedoogd, wordt de kweek hard aangepakt.
Natuurlijk is dat een vreemde situatie, maar er valt veel te zeggen voor de
aanpak van de kwekers. De verwevenheid tussen georganiseerde criminaliteit en
wietteelt is sterk. Het beeld van vriendelijke hippies die een paar hasjplanten
kweken, is volstrekt vals.

Eén van de grote ergernissen is het feit dat de kwekers illegaal stroom aftappen
om de planten van licht en warmte te voorzien. De kosten daarvan komen
uiteindelijk voor rekening van de gewone burger die wél netjes zijn
elektrarekening betaalt.

Gelukkig bestrijden de energiebedrijven met man en macht deze misstand; dat zijn
ze ook aan hun klanten verplicht. Tegelijkertijd moet de conclusie worden
getrokken dat het halfslachtige gedoogbeleid van softdrugs hoognodig aan
verandering toe is.

LOAD-DATE: December 5, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              16 of 128 DOCUMENTS



                                  De Telegraaf

                           December 5, 2007 Wednesday
                              Stadseditie Edition

Werkgevers houden hand op de knip

SECTION: Pg. 23

LENGTH: 115 words



HIGHLIGHT: Van een onzer verslaggeefsters AMSTERDAM - Werkgevers raken
vooralsnog niet in paniek van het toenemende tekort aan personeel. Ondanks de
schaarste in sommige sectoren blijven de salarisstijgingen dit jaar beperkt. Om
mensen extra te belonen en aan zich te binden wordt steeds vaker gekozen voor
een vorm van prestatiebeloning.


Dat concludeert het internationale onderzoeks- en adviesbureau Hay Group op
basis van zijn jaarlijkse beloningsonderzoek onder meer dan 200 grote en
middelgrote ondernemingen.

Uit het rapport blijkt dat het jaarsalaris van 'Jan Modaal' het afgelopen jaar
met 3,5% is gestegen, terwijl de hogere niveaus zoals ervaren professionals en
managers er gemiddeld zo'n 5% op vooruitgingen. Voor 2008 verwacht Hay Group een
licht hogere salarisstijging. Inmiddels kent 95% van de ondernemingen één of
meerdere vormen van variabele beloning. In 2007 bedroeg het variabele deel zo'n
8,5%.

De meeste vormen van variabele beloning richten zich op de korte termijn en zijn
gekoppeld aan een bepaalde prestatie.

LOAD-DATE: December 4, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              17 of 128 DOCUMENTS



                                  De Telegraaf

                            December 4, 2007 Tuesday
                              Stadseditie Edition

VVD: Sterftaks moet drastisch omlaag;
'Belasting erfenis onrechtvaardig en onacceptabel'

SECTION: Pg. 7

LENGTH: 234 words



HIGHLIGHT: door Jaap Folkerts DEN HAAG, dinsdag VVD-leider Mark Rutte wil het
successierecht, de belasting op erfenissen, drastisch verlagen. Het maximale
tarief moet omlaag van 68 naar 50 procent en de vrijstelling voor echtgenoten,
dus het bedrag waarover geen belasting hoeft worden te betaald, moet wat de
liberaal betreft omhoog van ruim een half miljoen naar één miljoen euro.


Rutte vindt de erfenisbelasting 'de meest onrechtvaardige belasting die er
bestaat'. Hij wijst erop dat mensen al inkomstenbelasting en vermogensbelasting
betalen. "En als je dan overlijdt komt de Belastingdienst nog een derde keer
langs. Bovendien is het principieel onacceptabel dat de overheid meer dan 50
procent belasting heft."

Ook vindt de VVD-leider successierecht een verwarrende term. Hij pleit voor een
nieuwe benaming: sterftaks.

Met de vrijstelling van één miljoen euro wil Rutte ervoor zorgen dat "
hardwerkende Nederlanders geen belasting meer betalen wanneer hun partner
overlijdt". Alleen miljonairs betalen in die situatie nog belasting. Ook voor
andere erfgenamen, zoals kinderen, overige bloedverwanten en instellingen wil de
VVD'er de vrijstelling substantieel verhogen en uniformeren. "Daarmee wordt het
voor mensen makkelijker om zelf te beslissen aan wie ze hun spaargeld willen
nalaten."

Rutte wil dat de verlaging in 2009 ingaat en zal in de loop van volgend jaar
zijn plan officieel presenteren. Met de lancering nu wil hij tegenwicht bieden
aan de 'achttien belastingverhogingen' die het kabinet voor volgend jaar in
petto heeft.

De VVD-leider wil zijn erfenisplan financieren door 'nutteloze extra
investeringen van het kabinet' te schrappen, zoals die in gesubsidieerde arbeid,
de publieke omroep en duurzame energie in ontwikkelingslanden. Ook ziet hij
niets in gratis schoolboeken.

LOAD-DATE: December 3, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              18 of 128 DOCUMENTS



                                  De Telegraaf

                           November 29, 2007 Thursday
                              Stadseditie Edition

Paardenballet;
Prestigieuze dressuurshow uit Wenen Eens per jaar gaan witte hengsten op
vakantie

SECTION: Pg. 21

LENGTH: 492 words



HIGHLIGHT: De elegante paarden van de Spaanse Rijschool komen het beste tot hun
recht in thuisbasis Wenen. In de rijbak midden in de historische Hofburg, met de
sierlijke balkons vol publiek. Dat zal toch wel even anders zijn in het wat
kille Ahoy, waar de dieren vanaf 30 november tijdens drie voorstellingen hun
kunsten zullen vertonen. Toch vliegen de kaarten alweer als zoete broodjes over
de toonbank.


Ooit waren de stoelen in de Weense Hofburg enkel bestemd voor de keizerlijke
familie en haar genodigden. De paarden werden er getraind voor parades en de
adellijke jeugd leerde er paardrijden. De gewone burgers konden de edele dieren
alleen zien wanneer ze uit de stallen naar de rijbak werden gebracht, iets dat
ook anno 2007 nog steeds veel bekijks trekt, ondanks het feit dat de zitplaatsen
in de Hofburg tegenwoordig voor iedereen toegankelijk zijn.

De statige klassieke muziek, elegante paarden en rijders in traditionele
kostuums zorgen iedere voorstelling weer voor een uitverkochte Hofburg. Als je
in Wenen bent, moet je de Spaanse Rijschool gezien hebben. Plaatsnemen op een
van de stoelen op het balkon is gezien de unieke geschiedenis bijzonder. De
historie lijkt van de muren te druipen en als de paarden opkomen slaat ook bij
niet-paardenliefhebbers het hart even over. De jonge hengsten, die het spits
mogen afbijten, zijn nog wat opstandig. Ze doen niet elk stapje volgens planning
en de rijders moeten hard werken om hen te laten doen wat zij willen. Als een
van de jonge dieren even kort steigert hoor je geroezemoes. Spannend. De rijders
laten zich niet imponeren en maken direct duidelijk wie de baas is. Na hen laten
de oudere paarden zien hoe het moet, elegant doen ze de stappen waarvan je bijna
vergeet dat ze onnatuurlijk zijn. De indrukwekkende sprongen die ze in de lucht
maken, worden beloond met een groots applaus.

Het grootste deel van het jaar zijn de paarden in Wenen in hun eigen stal.
Tijdens de zomer gaan ze zes weken op vakantie naar de bergen en eens per jaar
verlaten de witte hengsten hun thuisbasis, om in het buitenland op te treden.
Iedere vijf jaar is de Benelux aan de beurt. De jonge hengsten, die in Wenen de
show openen, blijven thuis. Zij zijn nog niet klaar voor een grootschalige
operatie als een tournee, vertelt de stalmeester. Bij zo'n buitenlands optreden
komt namelijk heel wat kijken. De reis, het verblijf en de plek waar opgetreden
wordt, moeten aan allerlei strenge eisen voldoen om de stress voor de dieren te
beperken. Zo mag er tijdens het optreden van de hengsten geen schaduw te zien
zijn in de rijbak, dit jaagt de dieren namelijk de stuipen op het lijf. Ze
zullen erdoor op de vlucht slaan, aldus de stalmeester. Ahoy is er dan ook trots
op dat het voor de vijfde keer de strenge keuring door is gekomen en de
vooraanstaande dressuurshow mag presenteren. Nog trotser zijn ze waarschijnlijk
op het feit dat koningin Beatrix de première op 30 november zal bijwonen. Onze
vorstin, die bekendstaat als paardenliefhebber, zal zich vast verheugen op het
uitje. Toch raden we haar aan de paarden ook eens te bezoeken in Wenen, want het
Rotterdamse Ahoy zal, ondanks ongetwijfelde prachtige decoratie, nooit kunnen
tippen aan het historische decorum van de Oostenrijkse hoofdstad.

De Spaanse Rijschool is van 30 november t/m 2 december te zien in Ahoy. Voor
meer informatie: www.spaanserijschool.nl

LOAD-DATE: November 29, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              19 of 128 DOCUMENTS



                                  De Telegraaf

                            November 23, 2007 Friday
                              Stadseditie Edition

'Fietsenhok 'goede eerste stap' voor Den Haag?'

SECTION: Pg. 6

LENGTH: 822 words


Een PvdA-wethouder in Nijmegen laat zich in het fietsenhok oraal bevredigen door
een raadslid van de VVD (Tel.22/11). Was het niet netter geweest wanneer u had
gemeld dat 'de samenwerking tussen de wethouder en de oppositie in die stad méér
dan goed te noemen is'? Samenwerking is in Den Haag nog ver te zoeken. Misschien
is het plaatsen van een fietsenhok een goede eerste stap?

Huizen, R.H. Schuijt

Behandeling

De PvdA stelde tijdens het debat over de begroting van het ministerie voor Jeugd
en Gezin voor om de behandeling van probleemkinderen óók in het buitenland te
bekostigen. Dat zou in België kunnen zijn, maar ook in Marokko. Wat een onzin en
wat een geldsmijterij. In het buitenland wordt ons land hard uitgelachen als
dergelijke onzin wordt verkondigd. Ik denk dat ik maar ga emigreren.

Bodegraven, R. Leget

Taakstraf

De Mediamarkt in Rijswijk wordt door medewerkers voor tonnen bestolen. De
officier van justitie vordert 180 uur taakstraf. Een dronken man in
's-Gravenzande ontsteekt een noodseinpijl en richt die op een flat. Die pijl
vliegt door het raam waardoor twee oude mensen sterven. Veroordeling volgt: 240
uur dienstverlening en dit terwijl gevangenisstraf was geëist. Goh, dat is wel
even schrikken voor de daders.

Even bezemen dan maar... en klaar.

Den Haag,

Peter Willems

Wiegel

De VVD herstelt zich nauwelijks in de laatste peiling (met een paar zeteltjes
extra), maar Hans Wiegel moet weer zonodig onrust veroorzaken. En dát terwijl
met deze centrumrechtse coalitie veel meer zetels kunnen worden gescoord dan
vóór de breuk met de rechtervleugel van de VVD. Rutte zit tussen 'links' en het
'rechtsliberalisme' in, zodat de kiezer veel concreter kan kiezen. En in de
huidige situatie zijn nieuwe coalities mogelijk met zowel links als rechts.

Dokkum, C. Harms

Nuna4

Tóppers zijn het! Geen 'zesjescultuur', maar 'VOC-mentaliteit'! De trots van
Nederland en van Nederlandse emigranten in Australië. En dat al vier jaar achter
elkaar. Waarom laten we de Nuna4 dan alleen zo'n 'lullig', anoniem ererondje op
de A10 rond Amsterdam rijden? Waarom worden deze Delftse studenten niet met alle
egards ontvangen door koningin Beatrix? Deze mensen verdienen toch veel meer
aandacht dan de gemiddelde (zelfbenoemde) BN'er, die volgend jaar rond 30 april
weer grote kans maakt op een lintje?!

Leiden, Frans Mertens

Accijnsverhoging

Staatssecretaris De Jager heeft besloten tot een extra accijnsverhoging voor
rookwaar om het gokken minder te belasten. Dit komt op mij over als: 'de lamme
helpt de blinde', oftewel: 'de nicotineverslaafde helpt de gokverslaafde'.
Misschien is het een idee rokers in 2009 te verplichten eens per jaar samen met
een gokker naar het casino te gaan. Maar dan op één voorwaarde: dat daar wel
gezellig gerookt mag worden!

Zandvoort, P. Moerbeek

Salonsocialisten

Mensen als Jan Mulder, Jack Spijkerman en Paul de Leeuw steken rond
verkiezingstijd niet onder stoelen of banken dat 'kiezers die op rechts stemmen
bijna onfatsoenlijk zijn'. Maar het is wel erg gemakkelijk om politiek correct
'links' te stemmen als het geld met bakken binnenkomt. Laat deze, zwaar
overbetaalde, mediamiljonairs lekker in hun eigen kringen de salonsocialist
uithangen. De gewone, hardwerkende Nederlander is vrij in zijn keuze.

Goes,

A. van der Walle

Horeca

De horeca heeft zeer geleden onder de grillige zomer (Tel.22/11). Hun klanten
(als die überhaupt nog bestaan) lijden al sedert de invoering van de euro onder
de abnormale tarieven van diezelfde horeca.

Katwijk aan Zee, Gideon Kuijt

BB

Mijn man en ik waren jarenlang lid van de BB (Bescherming Bevolking). Eens per
maand hadden we een bijscholingsbijeenkomst en twee à drie keer per jaar was er
een grote oefening met brandweer/ambulance en EHBO in de regio. Op een dag
ontvingen we, zonder aankondiging vooraf, een ontslagbrief: we waren niet meer
gewenst en ons werd verzocht de grijze uniformen in te leveren. Met dank voor
onze inzet. Jammer, dat deze uitstekende vrijwilligersorganisatie, die werd
ingezet bij de bestrijding van calamiteiten en rampen, is opgeheven, terwijl er
duidelijk veel te doen is in dit land.

Breukelen, Ineke Lock

Files

Onze Randstad lijkt sterk op de metropool Los Angeles (LA); het is een
aaneenschakeling van verstedelijkte gebieden. In LA rijden echter drie keer
zoveel auto's, maar tóch is het fileleed daar minder. In LA liggen namelijk al
decennia lang overal achtbaanssnelwegen; in de Randstad nog voornamelijk
vierbaans. Bovendien hebben alle auto's die in LA rijden automatische
transmissie, waardoor er 'minder agressief' wordt gereden (dus minder files én
minder uitstoot). Ten slotte worden auto's die betrokken zijn bij een kleine
kop-staartbotsing door de politie in LA onmiddellijk naar de vluchtstrook
geduwd. De doorgang van het verkeer wordt dus niet belemmerd door oeverloos
gekwaak over de schuldvraag midden op de snelweg. Met name dit laatste punt is
snel en goedkoop te 'kopiëren'. Meteen doen dus!

Hilversum, A. Hebly

(oud-inwoner LA)

LOAD-DATE: November 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              20 of 128 DOCUMENTS



                                  De Telegraaf

                           November 22, 2007 Thursday
                              Stadseditie Edition

Gezondheid in waagschaal;
Michael Moore hekelt politiek en verzekering in 'Sicko'

SECTION: Pg. 17

LENGTH: 357 words



HIGHLIGHT: Vijftig miljoen inwoners van de VS zijn onverzekerd, maar ook wie wel
gedekt denkt te zijn, is zijn leven niet zeker. Winst maken ten koste van
andermans gezondheid is immoreel, betoogt Michael Moore in 'Sicko'.


Voor alle zekerheid had de controversiële maker van 'Bowling for Columbine' en
'Fahrenheit 9/11' een kopie van zijn nieuwe werkstuk het land uit laten
smokkelen. Omdat hij voor 'Sicko' een (verboden) trip had gemaakt naar Cuba,
dreigde de film in beslag genomen te worden en Moore te worden gearresteerd.
"Wie de film ziet, begrijpt waarom ik daarheen ben geweest", zei de
documentarist op het festival van Cannes, waar hij zijn nieuwste aanklacht het
eerst aan de muur spijkerde.

"De enige plek waar je in de VS gratis goede medische zorg krijgt, is Guantanamo
Bay. Daar heeft Bush terreurverdachten opgeborgen en tegenover de buitenwereld
moet hij die goed verzorgen. Had hij dat kamp in Spanje ingericht, dan waren we
daarheen gegaan."

Omdat Moore en zijn gezelschap, onder wie de ziek geworden reddingswerkers na de
aanslag op de Twin Towers (indertijd uitgeroepen tot nationale helden en
vervolgens aan hun lot overgelaten), niet welkom waren in Guantanamo Bay, gaan
ze Cuba in. Daar worden ze (vrijwel) gratis behandeld, zoals de Cubaanse
bevolking. "Geen 'Cubaanse propaganda'," zegt Moore. "Ik laat de Amerikaanse
bevolking zien dat wij het enige land zijn in de beschaafde westerse wereld waar
de gezondheidszorg voor de gewone man onbetaalbaar is."

"Niet eens de schuld van de verzekeringsmaatschappijen, die mensen laten sterven
omdat ze de kleine lettertjes in de contracten niet hebben gelezen. Simpel: wie
aandeelhouders heeft, moet winst maken. Anders kun je door de wet wegens
wanprestatie worden vervolgd. Zowel Republikeinen als Democraten hebben vuile
handen, omdat ze zich door lobbyisten laten inpakken of zelfs betalen."

"Ik heb de politici ditmaal niet met hun gedrag geconfronteerd, zoals in mijn
eerdere films. Toen was ik de man met de grote mond. Ik werd door grote groepen
mensen aan de schandpaal genageld of belachelijk gemaakt. Telkens bleek achteraf
dat ik gelijk had. Ik heb geen nieuwe schietpartijen op scholen kunnen
voorkomen. En Bush werd opnieuw gekozen, al had hij gelogen over Irak. Nu moet
de Amerikaanse bevolking zelf uit de bioscoopstoel komen om te protesteren.
Simpel: hun leven staat op het spel."

E.K.

LOAD-DATE: November 23, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              21 of 128 DOCUMENTS



                                  De Telegraaf

                           November 20, 2007 Tuesday
                              Stadseditie Edition

'Heeft kabinet 'gebakken lucht' verkocht?'

SECTION: Pg. 6

LENGTH: 814 words


Het kabinet-Balkenende dient met spoed zijn toezeggingen aan de bevolking in te
lossen. De economie draait als nooit tevoren, dus moet het kabinet laten zien
dat het de bevolking geen 'gebakken lucht' heeft verkocht. Ik heb er een hard
hoofd in.

Utrecht, R. Advokaat

Discriminatie

Volgens het SCP worden allochtonen gediscrimineerd bij het vinden van werk.
Hoezo? Op iedere tram of bus in Amsterdam zit een allochtone bestuurder. Als ik
naar de apotheek ga, word ik geholpen door personeel met een hoofddoek. In bijna
alle supermarkten staan allochtonen. Als je je vervoegt bij de stadsdeelraad
word je geholpen door allochtoon personeel. Discriminatie? Als een Nederlander
afreist naar het land van herkomst van de 'gediscrimineerde' personen, krijgt
hij of zij een vette stempel in het paspoort gedrukt met de tekst 'werken niet
toegestaan'.

fj.tempelaars@wanadoo.nl

Beloning

Een tbs'er wordt door een fout van justitie vrijgelaten en vervolgens belooft
diezelfde justitie 20.000 euro voor 'de gouden tip'. En wie betaalt die
beloning? Precies, de belastingbetaler! Ter compensatie gaan volgend jaar de
boetes omhoog. Laat degene die de fouten maakt hier zélf maar voor opdraaien.

Joure, R.P. Favier

Belgen

De Belgen hebben 177 jaar lang op zichzelf gestaan, maar de tijd is nú
aangebroken om weer terug te komen bij Nederland. En ze zijn van harte welkom.

Monster,

J.J.W. van Heemst

Taxi

Er is een groot tekort aan doelgroepchauffeurs (Tel.16/11). Ik héb een
chauffeurspas en ik vind het gehandicaptenvervoer, ondanks de slechte
werkomstandigheden, prachtig en ontzettend dankbaar werk. Waarom ik toch een
andere baan heb? Door de slechte beloning: je werkt een hele zondagavond (6 uur)
voor slechts Euro 30. Fooi bestaat in deze vorm van vervoer niet, want de
klanten leven zélf van een uitkering. Taxibranche, open je ogen en geef je
chauffeurs lóón in plaats van een fooi!

Goirle, M. Uijens

Boom

Natuurlijk moet de boom van Anne Frank blijven staan... als monument ter
nagedachtenis aan alle slachtoffers van de Tweede Wereldoorlog. Er zijn genoeg
manieren om de boom 'op de been' te houden, zelfs al zou hij morsdood zijn:
tuien, stutten, verankeren. Dat zelfs de Anne Frank Stichting hier haar
medewerking niet aan verleent, vind ik droevig.

Amsterdam, E C A Pols

Aanslag

Heeft de douane Sinterklaas al een belastingaanslag gestuurd voor 'de invoer van
cadeautjes en pepernoten'? Als er belasting wordt geheven over aangespoelde
bananen, dan moeten Sint en Piet natuurlijk ook worden aangepakt. Gelijke
monniken, gelijke mijters!

J. Goossens

Gezinsvoogd

De rechtbank oordeelt dat er geen juridisch verband is tussen de nalatigheid van
de gezinsvoogd en het zwaar lichamelijk letsel dat tot de dood van Savanna heeft
geleid. Wél wordt 'falende hulpverlening en slecht werk' ten laste gelegd. En
wat doen de collega's? Ze applaudisseren voor haar! Zó laat deze beroepsgroep
zich kennen. Er gaat veel belastinggeld naar de jeugdhulpverlening en het is
nauwelijks effectief. Wanneer wordt er eens écht opgetreden?

Zoetermeer,

P.J. Haandrikman

Marine

De mariniers op Aruba voeren écht helemaal niets uit. Ze vliegen jaar in, jaar
uit van het ene exotische oord naar het andere, niet om te vechten, maar om 'te
oefenen'. Bijna alle mariniers halen hun pensioen, zonder ooit onder vijandelijk
vuur te hebben gelegen. Een marinier die sneuvelt, is een unicum. Terwijl in
Afghanistan de landmacht op zijn laatste benen loopt, oefenen onze zogenaamde
elite-eenheden risicoloos in Noorwegen of Aruba onder grote media aandacht. Dáár
zijn ze namelijk wél gek op. En geen politieke partij durft deze 'veredelde
padvinders' aan te pakken.

Ridderkerk, P. Lodder

Files

Tegen de tijd dat de kilometerheffing in werking treedt, zijn de benzineprijzen
dermate gestegen dat de hardwerkende burger definitief door de overheid uit zijn
auto is gepest. Uiteraard zal dit een remmende werking hebben op de files in
Nederland. De enigen die dan nog een auto kunnen betalen, zijn onze huidige
bestuurders die na een politieke loopbaan zullen kiezen voor het bedrijfsleven
met een daarbij behorende, hoge, beloning. Nederland is dan al aan de rand van
de afgrond gebracht.

Veldhoven, J. Elbersen

Gezinsplanning

Helaas ontbreekt in Willem-Alexanders nieuwe missie, 'sanitaire voorzieningen'
(Tel.17/11), een zeer belangrijk aspect: gezinsplanning. Als de prins dat zou
toevoegen aan zijn lijstje met 'wereldproblemen' kan een aantal zaken
effectiever worden bestreden.

Den Haag, F.J. Geraets

Columnist

Na het overlijden, nu vijf maanden geleden, van de sociaaldemocraat Bart Tromp
verliest lezend Nederland een tweede columnist van formaat: Kees Lunshof van De
Telegraaf een echte liberaal-democraat. Verliezen, zowel ter linkerzijde als ter
rechterzijde. Sinds ik zijn politieke commentaren en analyses ben gaan
waarderen, vind ik het zonde dat Kees Lunshof nooit zijn zegje heeft kúnnen (of
mogen) doen in Buitenhof.

Arnhem, P. Dijkerman

LOAD-DATE: November 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              22 of 128 DOCUMENTS



                                  De Telegraaf

                            November 9, 2007 Friday
                              Stadseditie Edition

Inleveren

SECTION: Pg. 3

LENGTH: 222 words


Het kabinet-Balkenende heeft wel een zeer grote verantwoordelijkheid op zich
genomen als het gaat om de ronduit beroerde koopkrachtontwikkeling van grote
delen van de Nederlandse bevolking.

Want met een voorspelde afvlakkende groei in de Verenigde Staten in het
vooruitzicht, de stijgende prijzen in de Nederlandse supermarkten, de
aanhoudende onrust op de financiële markten en ook nog eens een olieprijs die de
grens van honderd Amerikaanse dollar per vat bereikt, wordt 2008 een zeer
onzeker jaar.

Hoe zit het met de beloofde lastenverlichting later in deze kabinetsperiode? Hoe
verstandig is het om Nederlanders in tijden van economische groei af te knijpen
door de lasten te verhogen, terwijl het hoogst onzeker is of de tijden van het
zoet nog wel komen?

Hoewel de laatste ontwikkelingen nog niet onheilspellend zijn, is het echter wel
duidelijk dat de bomen de komende jaren niet tot in de hemel zullen groeien. Het
kabinet, met PvdA-minister Bos voorop, had met dit scenario voor de komende
jaren al rekening moeten houden. Hardwerkende Nederlanders moeten inleveren,
terwijl de garantie dat de koopkracht later gaat stijgen, boterzacht is.

Datzelfde geldt ook voor de wankele toekomst van dit kabinet. Als het nu al zo
stroef verloopt binnen de coalitie, hoe zal het zijn als straks de economie
inderdaad in een dip terechtkomt?

LOAD-DATE: November 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              23 of 128 DOCUMENTS



                                  De Telegraaf

                           November 8, 2007 Thursday
                              Stadseditie Edition

Proces hernieuwd, verkrachter zoek;
Vrijgelaten verdachte komt niet opdagen Bescherming politie voor slachtoffer

SECTION: Pg. 3

LENGTH: 847 words



HIGHLIGHT: door Fred Soeteman DEN BOSCH, donderdag Angelique P. (24), als
gedoodverfd moordenares de 'zwaarste' verdachte die was vrijgekomen na de
gerechtelijk geblunder in Den Bosch, en als eerste opnieuw gevangen gezet, had
gisteren voor de rechtbank eigenlijk niets melden.


Officier van justitie mr. O.J. Beckers confronteerde haar met de beschuldiging:
op 26 maart heeft zij in een woning in Vlijmen haar 26- jarige partner W. van
Overdam vermoord.

Het justitiële verwijt werd op 25 september aan de orde gesteld op een
pro-formaterechtzitting met een onbevoegde rechter, maar is nu opnieuw begonnen.
Sinds haar vrijlating heeft de vrouw bij familie gewoond.

De ontdekking dat sinds september een niet benoemde rechter in opleiding, de
Bredase ex-officier van justitie mr. Daniëlle Bogaert, had deelgenomen aan de
berechting van veertig strafzaken, leidde vorige week ook tot het afbreken van
de voorlopige hechtenis van andere verdachten.

Ontucht

De 59- jarige Sietze van der V. bijvoorbeeld, verdacht van ontucht met jonge
jongens in Eindhoven. Volgens een uitspraak van het Bossche gerechtshof,
eergisteren, had hij toch weer opgepakt moeten worden, maar hij was nog niet
boven water toen de rechtbank zijn proces gistermorgen opnieuw wilde opstarten.

Met zijn advocaat meldde hij zich in de loop van de middag alsnog op 't
Eindhovense hoofdbureau. Zijn advocaat meldde dat zijn vrijlating zoveel reuring
had veroorzaakt in de kringen van zijn slachtoffers en hun familie dat de
politie had gewaarschuwd dat hij gevaar liep. Hij verdween nadat hij, onder
begeleiding van de politie, thuis kleding had opgehaald. Volgens het OM had de
politie, tot het moment dat het gerechtshof dinsdag besliste, niet méér
bevoegdheden om achter de verdachten aan te gaan dan de gewone burger, omdat nu
eenmaal in acht moest worden genomen dat eerder een rechter had bepaald dat zij
hun strafzaak in vrijheid mochten afwachten. Bij de politie was gisteren extra
mankracht vrijgemaakt om de verdachten op te sporen.

Politie en justitie bleven gisteren in touw om verdachte A.S. (27) weer in de
kraag te grijpen, die eveneens in de rechtszaal had moeten verschijnen. Hij moet
op 12 mei in Eindhoven meneer L. en een mevrouw v.d. B. hebben beroofd. Ook zou
hij de vrouw toen hebben verkracht. Het slachtoffer krijgt politiebescherming
omdat er rekening mee wordt gehoude dat de voortvluchtige haar opzoekt.

Medeverdachte F.C. (21) werd gisteren ook in de rechtszaal verwacht, maar bleek
evenmin opgespoord. Aan hem hoeft echter geen politiecapaciteit meer te worden
besteed, want de rechtbank besloot dat hij bij nader inzien niet meer behoeft te
worden vastgezet: er zijn niet meer voldoende 'ernstige bezwaren' tegen hem met
betrekking tot roof en verkrachting. De rechtbank maakte gisteren in nog zes
andere strafzaken een nieuwe start.Officier van justitie mr. O.J. Beckers
confronteerde haar met de beschuldiging: op 26 maart heeft zij in een woning in
Vlijmen haar 26- jarige partner W. van Overdam vermoord.

Het justitiële verwijt werd op 25 september aan de orde gesteld op een
pro-formaterechtzitting met een onbevoegde rechter, maar is nu opnieuw begonnen.
Sinds haar vrijlating heeft de vrouw bij familie gewoond.

De ontdekking dat sinds september een niet benoemde rechter in opleiding, de
Bredase ex-officier van justitie mr. Daniëlle Bogaert, had deelgenomen aan de
berechting van veertig strafzaken, leidde vorige week ook tot het afbreken van
de voorlopige hechtenis van andere verdachten.

Ontucht

De 59- jarige Sietze van der V. bijvoorbeeld, verdacht van ontucht met jonge
jongens in Eindhoven. Volgens een uitspraak van het Bossche gerechtshof,
eergisteren, had hij toch weer opgepakt moeten worden, maar hij was nog niet
boven water toen de rechtbank zijn proces gistermorgen opnieuw wilde opstarten.

Met zijn advocaat meldde hij zich in de loop van de middag alsnog op 't
Eindhovense hoofdbureau. Zijn advocaat meldde dat zijn vrijlating zoveel reuring
had veroorzaakt in de kringen van zijn slachtoffers en hun familie dat de
politie had gewaarschuwd dat hij gevaar liep. Hij verdween nadat hij, onder
begeleiding van de politie, thuis kleding had opgehaald. Volgens het OM had de
politie, tot het moment dat het gerechtshof dinsdag besliste, niet méér
bevoegdheden om achter de verdachten aan te gaan dan de gewone burger, omdat nu
eenmaal in acht moest worden genomen dat eerder een rechter had bepaald dat zij
hun strafzaak in vrijheid mochten afwachten. Bij de politie was gisteren extra
mankracht vrijgemaakt om de verdachten op te sporen.

Politie en justitie bleven gisteren in touw om verdachte A.S. (27) weer in de
kraag te grijpen, die eveneens in de rechtszaal had moeten verschijnen. Hij moet
op 12 mei in Eindhoven meneer L. en een mevrouw v.d. B. hebben beroofd. Ook zou
hij de vrouw toen hebben verkracht. Het slachtoffer krijgt politiebescherming
omdat er rekening mee wordt gehouden dat de voortvluchtige haar opzoekt.

Medeverdachte F.C. (21) werd gisteren ook in de rechtszaal verwacht, maar bleek
evenmin opgespoord. Aan hem hoeft echter geen politiecapaciteit meer te worden
besteed, want de rechtbank besloot dat hij bij nader inzien niet meer behoeft te
worden vastgezet: er zijn niet meer voldoende 'ernstige bezwaren' tegen hem met
betrekking tot roof en verkrachting. De rechtbank maakte gisteren in nog zes
andere strafzaken een nieuwe start.

LOAD-DATE: November 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              24 of 128 DOCUMENTS



                                  De Telegraaf

                            November 5, 2007 Monday
                              Stadseditie Edition

'Wereldbank helpt armen niet genoeg'

SECTION: Pg. 10

LENGTH: 55 words


DHAKA - De Wereldbank slaagt er onvoldoende in zijn belangrijkste taak, de
bestrijding van armoede, uit te voeren.

Dat heeft de winnaar van de Nobelprijs voor de Vrede van 2006, Mohammed Yunus
uit Bangladesh, gezegd. Yunus vindt dat de werkwijze van de Wereldbank
achterhaald is en dat de bank de gewone man uit het oog is verloren.

LOAD-DATE: November 4, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              25 of 128 DOCUMENTS



                                  De Telegraaf

                            November 4, 2007 Sunday
                              Stadseditie Edition

We mogen het niet laten gebeuren

SECTION: Pg. 6

LENGTH: 219 words



HIGHLIGHT: door Bertjan ter Braak AMSTERDAM, zondag De komende week staat
Darfoer in de schijnwerpers. Dat enorme stuk van Soedan, waar het lijden enorm
is. En dat te lang slechts sporadisch in beeld is gekomen. Een drama dat we ons
móeten aantrekken. Dat deze week de media en de hulporganisaties de handen met
groot elan ineen hebben geslagen, is in feite te danken aan twee mensen met een
enorme inzet en bevlogenheid: Tineke Ceelen van Stichting Vluchteling en
NCRV-verslaggever Aart Zeeman. Een initiatief waarbij De Telegraaf zich in een
vroeg stadium met overtuiging heeft aangesloten. In het kader van de actie 'Tot
zover Darfoer', met als hoogtepunt een televisieavond aanstaande vrijdag.


Zeeman ging in Nederland én bij zichzelf te rade waarom ook wij veel te lang de
andere kant op hebben gekeken. Hij schreef daarover een zeer lezenswaardig
pamflet met de titel 'Tot zover Darfur', ook de titel van de grote actie.

Natuurlijk, schrijft Zeeman, kunnen we ons verbergen achter van alles en nog
wat: de omvang van de catastrofe is niet te bevatten, het is ver van ons bed.
Hij beschrijft de spreekwoordelijke wrange rekensommetjes: het aantal
slachtoffers gedeeld door het aantal kilometers resulteert in het aantal minuten
zendtijd.

En dan wordt berichtgeving ook nog eens vreselijk moeilijk gemaakt door het
regime in Khartoem, een van de meest verwerpelijke ter wereld. Je komt er als
journalist stomweg niet in.

Geen beelden, geen nieuws. Én: geen gezicht van de ramp. Maar wie de reportage
van collega Ralph Dekkers uit de opvangkampen in Tsjaad leest, krijgt dat daar
wél.

De hartenkreet van Tineke Ceelen - "Ik begrijp niet waarom jullie geen aandacht
besteden aan Darfoer" - wordt opgepikt. Met het boekje van Zeeman, met
reportages en beschouwingen. En misschien het allerbelangrijkste, met steun van
de gewone Nederlander, die de druk op de ketel moet houden.

Darfoer mag niet meer van ons netvlies tot er iets van een oplossing is.

Aart Zeeman -

Tot zover Darfur

Querido, Euro 6,95

ISBN 978 90 214 3382 0

LOAD-DATE: November 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              26 of 128 DOCUMENTS



                                  De Telegraaf

                            November 2, 2007 Friday
                              Stadseditie Edition

Pierre Janssen overleden (81)

SECTION: Pg. 2

LENGTH: 111 words


Hij was een man die erin slaagde de moderne kunst toegankelijk te maken voor het
gewone volk. Afgelopen weekeinde overleed kunstverteller Pierre Janssen op
81-jarige leeftijd.

"Kunst is niet iets om moeilijk over te doen, maar om van te genieten", hield de
broodmagere en altijd beverige Amsterdammer zijn kijkers voor in zijn
tv-programma Kunstgrepen, dat tussen 1959 en 1975 werd uitgezonden. De
kunstelite uit die tijd toonde zich echter vijandig. Die vond het allemaal veel
te populair, maar Janssen maakte vrolijk zo'n honderd afleveringen. Voor de
succesvolle tv-serie kreeg de bevlogen presentator samen met regisseur Leen Timp
in 1961 de allereerste Nipkowschijf.

LOAD-DATE: November 2, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              27 of 128 DOCUMENTS



                                  De Telegraaf

                           November 1, 2007 Thursday
                              Stadseditie Edition

Schietende agent toch vervolgd;
'Het was donker. Ik was alleen en voelde me machteloos' 'Politieman in nood moet
rationeel optreden'

SECTION: Pg. 8

LENGTH: 566 words



HIGHLIGHT: door Fred Soeteman LEEUWARDEN, donderdag Een politieman die heeft
geschoten op vluchtende aanvallers, en door justitie buiten schot werd gehouden,
moet op bevel van het Leeuwarder gerechtshof toch worden aangeklaagd voor
meervoudige poging tot doodslag.


Hoofdagent Marcel G. vuurde in de nacht van 16 maart vorig jaar in de buurt van
Wouterswoude (Dantumadeel) op een wegrijdende auto met drie jongemannen, van wie
een zojuist zijn collega, brigadier Uilke W., zonder enige aanleiding tegen de
grond had geslagen. In die auto werd de toen 20- jarige Auke W. in zijn schouder
getroffen.

Van een noodweersituatie was op dat moment geen sprake meer, zo oordeelt het
Friese gerechtshof.

Het is de uitspraak op de beklagprocedure die advocaat mr. A. Moszkowicz voor de
beschoten mannen heeft aangespannen tegen de justitiële beslissing om de
politieman niet te vervolgen. Het trio heeft belang bij zo'n strafzaak, aldus de
advocaat, "omdat zij allen in hun meest elementaire recht zijn aangetast: het
recht op leven."

Auke W., Tjamme M. (20) en gewezen Irak-soldaat Auke van der Z. (22) hadden die
nacht een kroegentocht achter de rug met de nodige drank. Van der Z., inmiddels
afgestraft, zei onderweg nog dat hij zich niet door de politie zou laten pakken.
Hij was het die na een stopteken van de beide politiemensen als eerste uit de
wagen stapte en met een vuistslag de brigadier gestrekt liet gaan. Hij ook
maakte aanstalten die tweede agent te grazen te nemen, namelijk hoofdagent G.
die nog bij het politiebusje stond om een blaasproefapparaat te pakken.

In het donker zag G., aldus zijn verklaringen bij de rijksrecherche en voor het
hof, de schimmen van de mannen op zich afkomen.

Slaap

Ondanks de duisternis zag hij 'een zeer agressieve en verdwaasde blik' in de
ogen van de voorste, Auke van der Z. Hij kon niet meer wegkomen en voelde zich
zo bedreigd dat hij zijn dienstwapen trok en vuurde. Auke van der Zee voelde
niets maar bleek een wond aan zijn slaap te hebben. In dit geval kon de
politieman niet anders, aldus het gerechtshof. Strafvervolging zou niet tot een
veroordeling leiden.

Oud-Irakganger Auke van der Z., met een stoornis door lang ingehouden agressie,
werd zelf in juli vorig jaar voor poging tot zware mishandeling met
voorbedachten rade veroordeeld tot 246 dagen gevangenisstraf, waarvan 120 dagen
voorwaardelijk. Het restant kon worden weggestreept tegen het voorarrest sinds
half maart. De beide andere knapen werden buiten vervolging gesteld.

Maar nu is het de beurt aan hoofdagent G. om zich te verantwoorden voor een
zwaar misdrijf. Hij heeft verklaard dat hij op de achterkant van de auto had
geschoten uit angst en zorg over collega W., en omdat hij zich ook op het laatst
nog bedreigd voelde. Maar eerder, bij zijn aangifte, had hij alleen maar gezegd:
"Ik heb mijn wapen nogmaals gebruikt op het moment dat de mannen wilden
vluchten." En tegenover de rijksrecherche: "Het was donker, ik was alleen en
voelde me machteloos. Ook een rol speelde dat ik nog niet wist wat men met Uilke
had uitgevreten. Ik miste nog steeds het overzicht. (...) Ik denk toch dat het
mijn emoties zijn geweest die mij hebben doen schieten." En: "Het was meer dat
ik de situatie weer beheersbaar wilde maken en onder controle wilde krijgen."

Beheerst

Het gerechtshof: "Van een politieagent mag in een noodsituatie een meer beheerst
en rationeel optreden worden verwacht dan van een gewone burger.
Geweldtoepassing kan leiden tot verontrusting bij de burgers, en moet daarom bij
voorkeur op controleerbare wijze worden getoetst."

De zaak moet daarom in volle omvang op een openbare terechtzitting door de
rechter worden beoordeeld, aldus de beslissing

LOAD-DATE: October 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              28 of 128 DOCUMENTS



                                  De Telegraaf

                            October 28, 2007 Sunday
                              Stadseditie Edition

Mannen ontdekken schoonheidssalon;
'Huid vergt een andere aanpak'

SECTION: Pg. 26

LENGTH: 583 words



HIGHLIGHT: Antirimpelcrèmes, kleimaskers, zelfbruiners. Ontharen, scrubben,
opmaken. Tot voor kort was het voorbehouden aan vrouwen, maar ook steeds meer
mannen houden zich er tegenwoordig mee bezig. De vrees om 'verwijfd' over te
komen, verdwijnt. Zelfs schoonheidssalons zijn niet meer exclusief het terrein
van vrouwen. Sterker nog, de eerste mannensalons zijn gesignaleerd.


Ietwat nerveus stapt de verslaggever de stijlvolle schoonheidssalon Les Visages
in Amsterdam binnen. Het is onwennig in zo'n vrouwelijk territorium, hoewel een
andere mannelijke klant reden is voor een beleefde glimlach.

Verwend

Ik krijg een uitgebreide gezichtsbehandeling, een handmassage en een rugmassage.
Op de achtergrond rustgevende muziek en een wierookachtige geur. En na een half
uurtje te zijn verwend, moet het worden gezegd: de behandeling is verrukkelijk.
Tegelijkertijd twijfel: doet dit geen afbraak aan mijn mannelijkheid? Maar dan
vertelt mijn schoonheidsspecialiste dat Brad Pitt niet al te lang geleden op
precies dezelfde tafel precies dezelfde behandeling heeft gehad. Gelukkig
maar... hij is immers een vrouwenidool?

Een paar decennia geleden was de man nog een echte kerel. Eentje die weigerde
crèmes te gebruiken, die trots was op zijn weelderige borsthaar en die de
zonnebank links liet liggen. Maar tijden veranderen. Met de intrede van de
ijdele metroman, eind jaren negentig, en de überseksueel (tussen oer en metroman
in) een paar jaar geleden, is uiterlijke verzorging voor mannen niet meer weg te
denken.

Anno 2007 ontharen mannen zonder enige gêne hun hele lichaam, inclusief
schaamstreek. Ze smeren, camoufleren en hydrateren hun gezicht en zelfs de
facelift is allang niet meer exclusief vrouwengebied. De enige schoonheidssalon
voor mannen, Salon Ignis in Den Bosch, behoort qua omzet zelfs tot de grootste
van ons land.

Maar ook andere schoonheidssalons zijn zich er inmiddels van bewust dat de man
een serieuze klant is en bieden speciale mannenprogramma's aan. Op opleidingen
is mannenverzorging een apart vak omdat deze sterk verschilt van die van
vrouwen. "De mannenhuid is gevoeliger en heeft minder vetweefsel, waardoor het
dunner is", zegt Erik van Hulten van Salon Ignis in Den Bosch. "Dat vraagt om
een andere aanpak."

"Er is zeker een trend bespeurbaar", zegt Herman van Venetië van de
brancheorganisatie voor schoonheidsverzorging Anbos over de man die zich van
zijn uiterlijk bewust is. "Geleidelijk aan is de mannelijke belangstelling voor
de schoonheidsverzorging gegroeid."

Pukkels

"Er is wel een duidelijk verschil met vrouwelijke verzorging. Mannen komen om
specifieke problemen aan te pakken. Pukkels bijvoorbeeld of een behaarde rug,
terwijl vrouwen ook komen om puur te ontspannen. Hier en daar hangen nog altijd
wel wat taboesfeertjes, maar die zullen in de loop van de komende generaties
worden doorbroken", meent Van Venetië.

Het zijn beroemdheden die hebben geholpen de interesse voor
schoonheidsverzorging van de 'gewone' man te vergroten. Voetballer David Beckham
is het toonbeeld van een goed verzorgde 'glamourboy' en andere beroemde mannen
zoals oud-premier Silvio Berlusconi van Italië, acteur Michael Douglas en
tv-magnaat John de Mol hebben zelfs cosmetische ingrepen ondergaan.

Hoewel het aantal mannelijke salonbezoekers gestaag groeit, is er een duidelijk
verschil tussen de stadsman en die van het platteland. Navraag bij salons in de
provincie leert dat het aantal mannelijke bezoekers minimaal is, terwijl salons
in de Randstad druk door heren worden bezocht. Zo ook het Amsterdamse Les
Visages, dat ongeveer 40 procent aan mannelijke klandizie heeft. Eline van der
Woude: "Mannen komen vaak de eerste keer met hun partner mee, maar komen daarna
vaak weer terug."

Een herhalingsafspraak is ook voor de verslaggever het overwegen waard. De
twijfel overheerst nog altijd, maar hé, een echte vent wil toch goed verzorgd
voor de dag komen?

LOAD-DATE: November 9, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              29 of 128 DOCUMENTS



                                  De Telegraaf

                           October 27, 2007 Saturday
                              Stadseditie Edition

KLEURTJE STERREN;
A "Negentig procent doet niets aan ramadan, velen zijn niet- praktiserend
islamiet"

SECTION: Pg. 1

LENGTH: 1523 words



HIGHLIGHT: LLOCHTONEN hebben de grootste onderwijsachterstand, veroorzaken de
meeste criminaliteit en scoren het hoogst als het gaat om werkloosheid. Maar er
zijn ook vele duizenden etnische Nederlanders die buitengewoon succesvol zijn in
alle geledingen van de maatschappij. Wat is hun geheim? Nederlandse sterren met
een kleurtje. AMSTERDAM, zaterdag Het is onjuist dat alleen gekleurde
voetballers in ons land de top bereiken. In bijna elke bedrijfstak dringt de
allochtone Nederlander langzaam tot de elite door: als ondernemer, politicus,
wetenschapper, schrijver, entertainer en zelfs als Miss World.


Of als chef-kok van restaurant Solo (één Michelinster) in Gorinchem. Dan hebben
we het over Mohammed Elharouchi (30), de belofte van het jaar. Hij is geen
Marokkaans couscousrestaurant begonnen, maar oogst veel lof met de Franse keuken
met kruidige Arabische invloeden. Wat dacht u van een combinatie van gebakken
zeeduivel en kalfswang, linzen, peterselie en afgemaakt met een saus van
sjalotten.

Als het om kleurrijke talenten gaat, denken we in de eerste plaats aan girl
power. Qua temperament, doorzettingsvermogen en de wil om door te leren, geven
ze hun mannelijke soortgenoten het nakijken.

Zoals de sprankelende Sherita Narain (35). Ze zegt: "Ik heb echt geen last van
mijn donkere uiterlijk om mijn ambities waar te maken. Ik heb er alleen maar
profijt van; ik val namelijk op." Dat doet ze zeker. Sherita, van oorsprong
Surinaamse, is jong, intelligent, doortastend en ook nog knap.

Begin deze maand werd ze Zwarte Zakenvrouw van het Jaar. Die prijs heeft ze
verdiend als directeur van het Schiedamse Thermen Holiday, een welnessbedrijf
met een omzet van 10 miljoen euro per jaar.

Ze zegt: "Ik ben afgestudeerd in de rechten. Kwam als stagiaire op een deftig
advocatenkantoor aan het Weena in Rotterdam en dacht algauw: wat doe ik hier in
mijn mantelpakje en met een stapel dossiers onder m'n arm. Ik kon mijn
creativiteit niet kwijt. Dus ik nam al snel ontslag. Mijn moeder in tranen. Ik
zei: 'Ik beloof je mam, het komt allemaal goed'."

Daarna werkte ze met succes in de commerciële dienstverlening. "Prima salaris,
auto van de zaak, overzichtelijke werktijden maar na anderhalf jaar dacht ik:
het is te simpel. Ik heb stress nodig, adrenaline. Ik wil een eigen bedrijf
beginnen."

Ze maakte samen met haar broer Tonnny Gajadin, die in de financiële
dienstverlening werkt, een ondernemersplan voor een saunaparadijs en wist in mum
van tijd de banken te overtuigen, terwijl het toch om een miljoenenlening ging.

Bezoekje

"We bestaan nu bijna vier jaar. Het gaat geweldig. We onderscheiden ons door
lief personeel, het moet bij ons heel erg schoon zijn en je moet waar voor je
geld krijgen, want voor de gewone man en vrouw is een bezoekje toch veel geld."

Haar welnesshonger is nog lang niet gestild. Ze wil in de Haarlemmermeer het
grootste thermencomplex op aarde bouwen met een Tibetaanse meditatieruimte,
Finse bergbeek, woestijn met ondergaande zon en jungletuin. De eerste paal moet
volgend jaar de grond in. "Het gaat lukken", zegt ze vastbesloten.

Het aantal niet-westerse allochtone ondernemers nam in de periode 1999-2003 met
13.000 toe. Intussen zijn er circa 60.000. De Marokkanen zijn het minst
ondernemend, ofschoon dit aantal in tien jaar tijd is gegroeid van 1800 tot
6800. Er is sinds kort een soort 'Gouden Gids' met Marokkaanse ondernemers.

Op de succesladder van zakenlieden met een kleurtje staat Rattan Chadha (58)
onbedreigd op de eerste plaats. Hij kwam in 1971 in Nederland met duizend oude
guldens op zak. Startte het modemerk Mexx, maakte er een wereldmerk van en
verkocht zijn aandelen in 2001 aan Liz Claiborne uit New York. Met een geschat
vermogen van een half miljard euro staat hij op plaats 30 in de Quote 500.

Rahma el Mouden is nog niet zo ver, maar wat niet is, kan nog komen. Zij is het
eigenzinnige hoofd van haar eigen schoonmaakbedrijf MAS of wel Multicultureel
Amsterdams Schoonmaakbedrijf en heeft vele honderden werknemers in dienst. Zij
dacht: als vooral allochtone schoonmakers de bedrijfstoiletten moeten reinigen,
kunnen we er toch ook de baas spelen. En met succes.

Aysel Erbudak (39) nam het noodlijdende Slotervaartziekenhuis in Amsterdam over
en is daar ook de jongste voorzitter van de raad van bestuur. Melek Usta (38) is
directeur van wervings-, selectie- en adviesbureau Colourful People in
Hoofddorp. Haar bedrijf werft hoogopgeleide allochtonen en vrouwen. "Tal van
ondernemingen zijn op zoek naar talentvolle allochtone Nederlanders. Als je
bijvoorbeeld een vestiging in Istanboel wil starten, is het wel zo slim een
Turkssprekende man of vrouw aan te nemen."

Er zijn nog een hoop bedrijven die huiverig zijn een allochtoon aan te nemen.
Usta zegt: "Dat is meestal geen kwestie van discriminatie maar onwetendheid. Dan
zijn ze bang dat de werknemer vijf keer per dag op een matje richting Mekka
bidt. Of vrouwen de hand niet willen schudden, dan wel ernstig verslappen
tijdens de ramadan omdat ze overdag niets eten. In werkelijkheid doet 90% van de
hoogopgeleide allochtonen niets aan de ramadan en velen, zoals ik, zijn
niet-praktiserend islamiet."

Als wervingsbureau moet je ook bijsturen, vindt ze. "Aziatische mensen zijn
nogal introvert en tonen weinig emotie. Dat kan op de werkvloer problemen
veroorzaken. Anderen geven weer een heel slap handje of praten te vaak en te
hard in hun eigen taal in hun mobieltje. Aan de andere kant moet de werkgever
ook begrip tonen. Zeker als iemand met een kleurtje wordt aangenomen op een
volledig blanke werkvloer. Dat vereist enige aanpassingen."

Er gaat geen dag voorbij of we lezen over kansarme en slecht opgeleide
niet-westerse allochtonen en de moeilijkheden die vooral Marokkaanse jongeren
veroorzaken. De meeste kansarmen behoren nog steeds tot deze groep. Aan de
andere kant is het aantal allochtone studenten aan hbo en universiteit
spectaculair gestegen van 25.640 in 1996 tot 72.220 in 2006. Het aantal
niet-westerse allochtonen dat tot de middenklasse behoort, is in het laatste
decennium verdubbeld.

Melek Usta vertelt: "Ambitieuze, etnische Nederlanders weten precies wat ze
willen. Zij kiezen een universitaire studie met potentie. Rechten en economie
zijn populair. Ze zijn heel calculerend en willen het verder schoppen dan hun
ouders."

Zelf kwam ze als peuter van anderhalf vanuit Turkije naar Nederland. "Mijn
moeder was tot haar vijftigste analfabeet, maar je zult geen Turks gezin
tegengekomen, dat hun kinderen ervan weerhoudt te studeren. Mijn moeder zei
zelfs: 'Jullie moeten zorgen dat je nooit economisch afhankelijk wordt van een
man.' Als dat geen girl power is."

Bestseller

Voetbal zonder kleurtje is in ons land ondenkbaar geworden. Deze groep laten we
in dit verhaal dan ook buiten beschouwing. Veel minder aandacht krijgt het feit
dat de allochtoon in de sector kunst, cultuur en entertainment ook niet meer is
weg te denken. De uit Iran gevluchte Kader Abdolah schreef het meesterwerk 'Het
Huis van de Moskee'. Het werd door het Nederlandse publiek uitgeroepen tot het
op een na beste boek uit de Nederlandse literatuur. De auteur van het met succes
verfilmde boek 'Het Schnitzelparadijs' is Khalid Boulou die gewoon in Tiel
woont. Lang niet iedereen kent de uit Oeganda afkomstige Moses Isegawa. Hij kwam
in 1989 in ons land, vestigde zich in Beverwijk, en schreef de internationale
bestseller 'Abessijnse kronieken'.

In de sector 'lachen is niet verboden' is Jörgen Raymann een van de boegbeelden.
Hij is onze nationale troetel-Surinamer en zegt: "We hadden een moeilijke start
toen na de onafhankelijkheid in Suriname een groot aantal emigranten in vooral
de Bijlmermeer neerstreek. En natuurlijk zat daar ook schorem tussen. Maar
gaandeweg kwamen de blanke Nederlanders er ook achter dat wij uitstekend hun
taal spreken. Dat de Nederlandse geschiedenis in Suriname beter wordt onderwezen
dan in Nederland. Dat we meer kunnen dan alleen maar goed voetballen. Dat onze
familiebanden heel belangrijk zijn. Dat we lekker kunnen koken en dat Suriname
een prachtig land is waar ze in de rimboe gewoon Nederlands spreken. Weet je
trouwens hoeveel Surinaamse politieagenten er in Nederland zijn?"

Zakenman Atilay Uslu (39) heeft ervoor gezorgd dat Nederlanders Turkije als
vakantieland hebben ontdekt. Hij begon met een shoarmazaak in Haarlem. "Heel
hard werken, maar na een tijdje kwam ik erachter dat ik liever zelf uit eten ga.
Dus ik huurde een kamer, kocht oud meubilair, telefoon en fax en startte een
reisbureau. Dat was in 1994. Er gingen toen jaarlijks 130.000 Nederlanders met
vakantie naar Turkije en nu één miljoen."

Uslu is nu directeur en voor 50% aandeelhouder van touroperator Corendon. Met
een eigen callcenter, vijf vliegtuigen en eigen hotels en overig onroerend goed.
Hij werd vooral bekend door het concept 'all inclusive'.

Hij zegt: "Overal om mij heen zie ik ambitieuze allochtonen. Het probleem is
alleen dat het politieke klimaat in Nederland verslechtert. Een politieke partij
met een slimme leider die stelt dat alle allochtonen het land uit moeten, kan
misschien wel rekenen op 30 zetels. Daarom zie je nu dat steeds vaker
hoogopgeleide Turken naar hun moederland terugkeren waar ze ook goed kunnen
verdienen en in een prettiger politiek klimaat. De minder succesvolle Turken
blijven in Nederland achter. Dat kan en mag dus nooit de bedoeling zijn."

Uslu woont bijna zijn hele leven in ons land. "Het probleem is dat heel veel
Turken slecht zijn in het communiceren. Misschien heeft het met trots te maken.
Dat merk je als er problemen zijn met vliegtuigen van Onur Air. Of als er een
Nederlands meisje in Antalya wordt verkracht. Of hoe wij reageren op de
volkerenmoord in 1915 op Armenen en nu weer de kwestie met de Koerden. Dat
pakken wij niet slim aan. Turkije moet zich veel beter verkopen."

LOAD-DATE: October 26, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              30 of 128 DOCUMENTS



                                  De Telegraaf

                            October 26, 2007 Friday
                              Stadseditie Edition

NAVO wil 'cyberleger'

SECTION: Pg. 11

LENGTH: 360 words


NOORDWIJK, vrijdag

Tijdens de top in Noordwijk werd de buitenwereld alvast warm gemaakt voor een
taakuitbreiding van de NAVO: het afslaan van aanvallen op internetsystemen.
Aanleiding zijn de (volgens sommigen Russische) pogingen eerder dit jaar om het
internetverkeer in Estland lam te leggen. Het bondgenootschap komt hiermee in
het vaarwater van de Europese Unie. Onlangs nog lanceerde Brussel het idee om
een EU-agentschap op te zetten dat het continent tegen cyberaanvallen moet
beschermen.

Branchevervaging binnen de NAVO? Een woordvoerder benadrukt dat
internetaanvallen "potentieel bedreigend" zijn voor de nationale veiligheid. De
'toetsenbordsoldaten' zullen tijdens de NAVO-top in Boekarest, april volgend
jaar, boven aan de agenda komen. Op het gebied van de echte militairen worden de
ambities juist teruggeschroefd. De in 2003 opgerichte NATO Response Force (NRF),
hét paradepaardje van de NAVO nieuwe stijl, moet de broekriem aanhalen. In de
huidige opzet kunnen vijf dagen na een politiek besluit maximaal 25.000 soldaten
overal ter wereld worden ingezet om acute crises te bezweren. Het aantal paraat
staande militairen zal drastisch naar beneden moeten.

Een versoberde NRF was onontkoombaar om de zware druk op de NAVO-landen
enigszins te verminderen. Tegelijkertijd probeert NAVO-baas Jaap De Hoop
Scheffer het imago van de alliantie bij de gewone burgers op te poetsen.

'Openbare diplomatie' wordt steeds belangrijker, benadrukte hij gisteren na
afloop van de top in Noordwijk. Het grote publiek moet voortaan met eigen ogen
kunnen zien in welke moeilijke omstandigheden de NAVO-militairen hun werk doen.
Zo zijn er beelden van een man in een menigte die een boerka aantrekt en zo
militairen onder vuur neemt.

Filmen

Het doel is om meer te filmen, en het eindresultaat vaker vrij te geven. Het
'verkopen' van de NAVO staat niet gelijk aan ouderwetse propaganda, haast de
secretaris-generaal zich te zeggen. "Geen enkele burger laat zich bedriegen, of
het nou een Noor, een Deen of een Nederlander is." Makkelijk zal het niet
worden, stelt een Amerikaanse diplomaat. "Het is een lange weg naar de 'hearts
and minds' aan de Europese keukentafels."

LOAD-DATE: October 25, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              31 of 128 DOCUMENTS



                                  De Telegraaf

                            October 23, 2007 Tuesday
                              Stadseditie Edition

Bizar hoge inflatie legt leven Zimbabwe lam

SECTION: Pg. 26

LENGTH: 511 words



HIGHLIGHT: Van onze correspondent PRETORIA - Een baksteen kost vandaag evenveel
als tien jaar geleden neergeteld moest worden voor een compleet huis in de
hoofdstad Harare. Met twee maandsalarissen kan een boerenknecht één kaars kopen.
Het zijn zomaar twee voorbeelden van de bizarre proporties die de hyperinflatie
in Zimbabwe heeft aangenomen. Vorige week steeg het officiële inflatiecijfer
naar 8000%.


De kille cijfers van het Zimbabwaanse Centrale Statistiek Bureau (CSO) tonen aan
dat een brood nu ongeveer tachtig keer duurder is dan een jaar geleden. Daarmee
is de inflatie in 'Zim' verreweg de hoogste ter wereld. Salarisstijgingen
blijven ver achter, waardoor het voor de meeste Zimbabwanen onmogelijk is om
levensmiddelen of goederen aan te schaffen. Een paar pakjes thee in een
supermarktje in de tweede stad Bulawayo kosten bijvoorbeeld 2,5 miljoen
Zim-dollar, een ervaren leraar op een privéschool verdient 5 miljoen per maand.

De gewone man is de pineut. Wie niet wil stelen - en Zimbabwe is van nature geen
crimineel land - heeft twee mogelijkheden om te overleven: buitenlandse valuta
of ruilhandel. Velen ontvangen op legale of illegale manier geld van gevluchte
vrienden of familieleden, meestal vanuit Engeland en Zuid-Afrika.

Dagelijks proberen ook duizenden Zimbabwanen de Limpopo-rivier over te steken
naar Zuid-Afrika. Vier op de vijf Zimbabwanen zijn werkloos. Wie salaris krijgt,
geeft het direct uit: morgen is het immers alweer een stuk minder waard.
Daarvoor moet vaak uren in de rij gestaan worden, in de hoop dat de betreffende
winkel een levering krijgt.

Om de inflatie het hoofd te bieden, gelastte president Robert Mugabe eerder dit
jaar halvering van de prijzen. Duizenden winkeliers en bedrijfsleiders die zich
hier niet aan hielden werden gearresteerd. Vaak gebeurde dat net voor het
weekeinde, zodat ze - na het betalen van een boete - pas weer op maandag
vrijgelaten konden worden, zo vertellen bronnen die uit angst voor repercussies
anoniem willen blijven.

De prijsmaatregelen van de overheid zorgden ervoor dat vele winkeliers hun waren
onder de inkoopprijs moesten verkopen. Dat leidde tot lege schappen, een
situatie die nu al maanden voortduurt.

De zwarte handel in Amerikaanse dollars houdt sommige luxegoederen nog in het
land. Bizarre situaties zijn het gevolg: bij een kleermaker in Bulawayo zijn
bijvoorbeeld dure maatpakken te koop, maar in de wijde omtrek is geen brood,
suiker of melk te krijgen.

De meeste economen wijten de wurgende inflatie aan het wanbeleid van Mugabe, die
het land sinds de onafhankelijkheid in 1979 leidt. Tot in de jaren '90 stond
Zimbabwe bekend als de graanschuur van zuidelijk Afrika, maar zowat alle
boerderijen waren nog altijd in handen van blanken. Vanaf 1999 werden daarom
honderden megaboerderijen overgenomen. Officieel ging het land naar voormalige
verzetsstrijders, maar in de praktijk zijn de boerderijen nu in handen van een
klein eliteclubje rond Mugabe zonder benul van landbouw of veeteelt.

Mugabe zelf wijt de crisis aan sabotage door Engeland en de westerse wereld.
Hoewel officiële sancties alleen gericht zijn tegen de top van regeringspartij
Zanu-PF, is de informele boycot volgens Mugabe desastreus. Ondertussen gaat hij
door met het proces van 'Afrikanisering'. Bedrijven moeten nu voor 50% in handen
zijn van 'oorspronkelijke' inwoners van Zimbabwe en voor de tweede keer in
anderhalf jaar wordt de Zimbabwaanse dollar gedevalueerd en verdwijnen er drie
nullen van het briefje.

LOAD-DATE: October 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              32 of 128 DOCUMENTS



                                  De Telegraaf

                           October 18, 2007 Thursday
                              Stadseditie Edition

'Vrijgegeven ozb betekent grote graaien gemeente';
Driekwart miljoen protestbrieven

SECTION: Pg. 7

LENGTH: 307 words



HIGHLIGHT: door Barbara Sanders AMSTERDAM, donderdag Huizenbezitters hebben
vernietigend uitgehaald naar het kabinetsplan om de onroerendezaakbelasting
(ozb) vrij te geven. Vereniging Eigen Huis gaat vandaag liefst driekwart miljoen
protestbrieven van verontruste huiseigenaren overhandigen aan de
fractievoorzitters van de Tweede Kamer. Het heikele onderwerp staat vandaag op
de Haagse agenda.


Vereniging Eigen Huis zegt dat een 'grenzeloze ozb' gemeenten een 'eindeloze'
mogelijkheid geeft te graaien in de portemonnee van de huizenbezitter om
tekorten weg te poetsen en nieuw beleid uit te voeren. Als gemeenten volgend
jaar de stijging van ozb-tarieven weer zelf kunnen bepalen, lopen
huizenbezitters een groot risico dat zij de komende jaren een fors hogere
rekening moeten betalen. Huurders blijven buiten schot omdat verhuurders door de
gelimiteerde huurstijging nauwelijks ruimte hebben om hogere ozb-heffing door te
berekenen in de huur.

Prikkel

"Met het schrappen van het plafond van 2,7 procent is er geen financiële prikkel
meer voor gemeenten om efficiënter te werken en te besparen. Alle tegenvallers
kunnen gemakkelijk worden afgewenteld op de eigenwoningbezitters", aldus de
woordvoerder.

De gemeente Waddinxveen is van plan de ozb volgend jaar met bijna 30 procent te
verhogen, wat gemiddeld neerkomt op een lastenverzwaring van ruim 60 euro per
eigenwoningbezitter. Ook Tiel, Haarlem, Berkelland, Weesp en Geertruidenberg
komen met forse ozb-verhogingen. Eind november wordt duidelijk welke gemeenten
nog meer van plan zijn hun ozb fors te verhogen.

VVD-leider Mark Rutte noemt de stijgingen absurd. "Ik wil niet meemaken dat
hardwerkende Nederlanders driekwart van hun inkomen moeten afdragen aan de
overheid." Volgens Rutte kan het ook anders: "Den Haag en Eindhoven verminderen
de ozb met 7 procent. Zij verdienen een pluim."

CDA-Tweede Kamerlid Marleen de Pater zou het erg onverstandig vinden als de
gemeenteraden met dergelijke stijgingen akkoord zouden gaan. "Dat zou ronduit
dom zijn omdat we over het bestuursakkoord waarin het vrijgeven van de ozb
geregeld is, nog moeten praten."

PvdA'er Pierre Heijnen maakt zich niet al te veel zorgen over de stijgingen. "Ik
ben er niet onmiddellijk van onder de indruk", zegt hij.

LOAD-DATE: October 17, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              33 of 128 DOCUMENTS



                                  De Telegraaf

                            October 15, 2007 Monday
                              Stadseditie Edition

Romeo en Julia veertig jaar jong

SECTION: Pg. 11

LENGTH: 400 words



HIGHLIGHT: Veertig jaar oud is de productie van 'Romeo en Julia' die Rudi van
Dantzig voor het Nationale Ballet heeft gemaakt, maar het geheel doet nog geen
dag verouderd aan. Ooit is het intiem begonnen op het krappe toneel van de
Amsterdamse Stadsschouwburg. De aanpassingen aan de grotere afmetingen van Carré
en later het Muziektheater zijn allerminst ten koste gegaan van de dramatische
zeggingskracht.


De ingrediënten zijn aantrekkelijk voor een groot publiek: de tragedie van
Shakespeare over de twee jonge minnaars uit rivaliserende families, de
rechtstreeks het hart rakende muziek van Prokofjev, de fraaie en suggestieve
decors en kostuums van Toer van Schayk waarin het vijftiende-eeuwse Verona weer
tot leven komt. De choreografie van Van Dantzig blinkt niet uit door
inventiviteit of variatie in bewegingsmateriaal, wél door pure dramatiek.

Hij heeft de tragedie verrijkt met een sociale bewogenheid door de contrasten
aan te zetten tussen de aristocratie en het gewone volk. Verder heeft hij het
drama gekleurd met doodssymbolen als voorboden van de tragische afloop. Een
gouden greep is de scène waarin Julia de schimmen van Tybalt en Mercutio
tegenkomt, die als engelen van de dood een extra donkere gloed werpen op het
laatste bedrijf.

Igone de Jongh is verder gegroeid in de rol van Julia. Technisch en expressief
danst ze nogal behoedzaam, alsof de overgave niet onvoorwaardelijk is. Maar in
de laatste akte, als de dood een rol gaat spelen, bereikt ze een voor haar doen
ongekende intensiteit. Dan is haar vertolking te waar om alleen maar mooi te
zijn. Naast haar is Iñaki Urlezega als Romeo een betrouwbare partner. Met een
soepele techniek compenseert hij enigszins wat hij aan charisma tekortkomt.

Het Nationale Ballet brengt voor de titelrollen zeven verschillende paren in
stelling met in totaal elf debuten. Een adequate bezetting van de overige rollen
lijkt gegarandeerd, getuige de prestaties van onder meer Roman Artyushkin als
een trotse en arrogante Tybalt en Cédric Ygnace als een innemende Mercutio.
Sommige kleurrijke massascènes kunnen nog aan precisie winnen, maar de meeste
knallen al de zaal in, zoals de overrompelende 'Mandolinedans'. Holland Symfonia
onder leiding van Ermanno Florio begeleidt de voorstelling niet altijd even
zuiver en gelijk, maar wel dramatisch effectief.

De eerste voorstelling was opgedragen aan Sonja Marchiolli, die al veertig jaar
aan het gezelschap verbonden is, eerst als danseres (ze was ooit zelf een
ontroerende Julia!) en later als balletmeester. Voor haar grote verdiensten is
zij benoemd tot Ridder in de Orde van Oranje-Nassau. Vooraf reikte wethouder
Carolien Gehrels van de gemeente Amsterdam haar de onderscheiding uit.

Eddie Vetter

Voorstellingen: tot en met 3 november in het Amsterdamse Muziektheater.
Informatie: www.het-ballet.nl.

LOAD-DATE: October 14, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              34 of 128 DOCUMENTS



                                  De Telegraaf

                            October 9, 2007 Tuesday
                              Stadseditie Edition

PKK doodt weer Turkse soldaten

SECTION: Pg. 15

LENGTH: 115 words


Van onze correspondent

ANKARA, dinsdag

Bij aanslagen door de separatistische Koerdische Arbeiderspartij PKK in het
zuidoosten van Turkije zijn gisteren twee Turkse soldaten om het leven gekomen
en enkele gewond geraakt. Zondag hadden PKK-strijders al dertien Turkse soldaten
doodgeschoten.

Turkije heeft 27 zogenaamde veiligheidszones ingesteld bij het grensgebied met
Iran en Irak, die tot tien december aanstaande verboden gebied zijn voor gewone
burgers. Juist daar in het grensgebied vinden de gevechten plaats tussen het
Turkse leger en de PKK. Sinds 1984 zijn er in de strijd tussen beide ongeveer
35.000 mensen om het leven gekomen.

De PKK staat op de lijst van terroristische organisaties.

LOAD-DATE: October 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              35 of 128 DOCUMENTS



                                  De Telegraaf

                            October 6, 2007 Saturday
                              Stadseditie Edition

Kritiek Máxima-fans;
Oranjeverenigingen: Uitspraken 'identiteit' grote vergissing 'Wie zijn toch haar
adviseurs?'

SECTION: Pg. 1

LENGTH: 602 words



HIGHLIGHT: door Alex de Vries AMSTERDAM, zaterdag Prinses Máxima ligt onder vuur
van de trouwste aanhang van onze koninklijke familie: de Bond van
Oranjeverenigingen. De bond vindt dat de prinses twee weken geleden een grote
vergissing beging door de Nederlandse identiteit te relativeren.


"Onze achterban viel steil achterover. De algemene reactie was: wat krijgen we
nou?", aldus Oranjebond-voorzitter Michiel Zonnevylle. Hij zal vanochtend het
twaalfde jaarcongres van de Oranjebond in Schoonhoven toespreken over de
Nederlandse identiteit die wél bestaat.

Dat de prinses afgelopen donderdag liet weten deels 'verkeerd te zijn begrepen',
doet daar voor Zonnevylle niets aan af. De populaire Máxima ervaart na haar
huwelijk nu voor het eerst hoe je als lid van het Koninklijk Huis op je tellen
moet passen.

"De prinses is typisch een voorbeeld van een jonge kosmopoliet uit de betere
kringen, die overal kan werken en wonen. Voor de meeste Nederlanders geldt:
huisje, boompje, beestje. Ik twijfel niet aan haar integriteit, maar de prinses
heeft blijkbaar nog onvoldoende inzicht in de subtiele onderdelen van onze
samenleving. Haar beeld van onze cultuur is absoluut niet representatief voor de
gewone man."

Máxima refereerde zich in haar speech onder meer aan haar schoonvader, wijlen
prins Claus die zich 'wereldburger' noemde.Gewone man

"De prinses ontmoet te vaak speciaal geselecteerde, hoogopgeleide mensen en
krijgt daardoor een eenzijdig, intellectueel beeld van de werkelijkheid
voorgeschoteld. Dat geldt onder meer voor de dineetjes op Villa Eikenhorst die
zij met prins Willem-Alexander geeft. Ik vraag me af wie haar adviseurs zijn. Ze
moet meer het land in en praten met gewone mensen".

De bond van Oranjegezinden staat volgens Zonnevylle niet voor een 'statische
cultuur zonder invloeden van buitenaf'. "Integendeel, Nederland is altijd een
veelkleurige samenleving geweest. De vraag die wij stellen is: wat bindt ons
daarbij?

Uit de recente discussie rond Máxima blijkt dat velen niet goed meer weten in
welke mate we ons nog gebonden voelen met het grotere geheel: het Nederlander
zijn."

"Onze achterban viel steil achterover. De algemene reactie was: wat krijgen we
nou?", aldus Oranjebond-voorzitter Michiel Zonnevylle. Hij zal vanochtend het
twaalfde jaarcongres van de Oranjebond in Schoonhoven toespreken over de
Nederlandse identiteit die wél bestaat.

Dat de prinses afgelopen donderdag liet weten deels 'verkeerd te zijn begrepen',
doet daar voor Zonnevylle niets aan af. De populaire Máxima ervaart na haar
huwelijk nu voor het eerst hoe je als lid van het Koninklijk Huis op je tellen
moet passen.

"De prinses is typisch een voorbeeld van een jonge kosmopoliet uit de betere
kringen, die overal kan werken en wonen. Voor de meeste Nederlanders geldt:
huisje, boompje, beestje. Ik twijfel niet aan haar integriteit, maar de prinses
heeft blijkbaar nog onvoldoende inzicht in de subtiele onderdelen van onze
samenleving. Haar beeld van onze cultuur is absoluut niet representatief voor de
gewone man."

Máxima refereerde in haar speech onder meer aan haar schoonvader, wijlen prins
Claus die zich 'wereldburger' noemde.Dineetjes

"De prinses ontmoet te vaak speciaal geselecteerde, hoogopgeleide mensen en
krijgt daardoor een eenzijdig, intellectueel beeld van de werkelijkheid
voorgeschoteld. Dat geldt onder meer voor de dineetjes op Villa Eikenhorst die
zij met prins Willem-Alexander geeft. Ik vraag me af wie haar adviseurs zijn. Ze
moet meer het land in en praten met gewone mensen".

De bond van Oranjegezinden staat volgens Zonnevylle niet voor een 'statische
cultuur zonder invloeden van buitenaf'. "Integendeel, Nederland is altijd een
veelkleurige samenleving geweest. De vraag die wij stellen is: wat bindt ons
daarbij?

Uit de recente discussie rond Máxima blijkt dat velen niet goed meer weten in
welke mate we ons nog gebonden voelen met het grotere geheel: het Nederlander
zijn."

LOAD-DATE: October 5, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              36 of 128 DOCUMENTS



                                  De Telegraaf

                            October 6, 2007 Saturday
                              Stadseditie Edition

"Ik mis 'The Box'";
Rapper Yes R:

SECTION: Pg. 15

LENGTH: 346 words


elk Nederlands talentje krijgt éénmalig de kans om voor een miljoenenpubliek op
te treden tijdens het Eurovisie Junior Songfestival? Alle deelnemers verdienen
wel een plekje, maar er kan er maar één de winnaar zijn. Vanavond wordt tijdens
een sidderende finale bekend gemaakt welke nieuwe Nederlandse jeugdheld ons land
mag vertegenwoordigen op 8 december in Ahoy. Behalve de stemmen die via
televoting binnen komen, heeft ook de jury nog wel wat in te brengen. En wie
weet er meer van zingen dan een zanger die zelf ook al op jonge leeftijd op het
podium stond?! Geïnspireerd door zijn neef Ali B besloot Yes-R op 13-jarige
leeftijd dat hij rapper wilde worden. Op zijn 14e deed hij voor het eerst mee
aan een talentenjacht waar hij de 2e plaats won. Inmiddels heeft hij een
schitterende solocarrière. Vanavond helpt Yes-R een nieuw zangtalent op weg naar
de wereld van roem.

Wat staat er in jouw persoonlijke top 5 van tv-programma's?

"Af en toe soaps, hoewel ik er door een drukke agenda steeds minder tijd voor
heb. Het Journaal mag toch wel op één. Verder kijk ik altijd naar het
weerbericht, vind ik teletekst erg belangrijk en natuurlijk de muziekkanalen TMF
en MTV."

Wat mis je op de vaderlandse buis?

"The Box. Dat was een goed kanaal voor opkomende artiesten. Wil je op TMF komen,
moet je al een dikke hit in de Top 40 hebben. Met alle respect hoor, het is een
prima zender maar hoe kom je in de hitlijsten? Juist doordat je veel gedraaid
wordt. Ik vind het echt jammer dat The Box weg is."

Aan welk (soort) programma heb je echt een hekel?

"De Gouden Kooi. Eigenlijk heb ik er niet echt een hekel aan, is het meer
lachwekend. Het is toch hopeloos om je zo te vernederen voor heel Nederland.
Alsof je na dit programma nog als gewone burger terug kan komen in de
maatschappij... En ik kijk écht nooit meer naar Sesamstraat en de Teletubbies!"

Wat is je leukste of mooiste tv-herinnering?

"De herhaling van de TMF-Awards 2006. Ik vind het erg leuk om te zien hoe ik de
award voor beste nieuwkomer in ontvangst mocht nemen. Ik ben overigens ook dit
jaar weer genomineerd!"

R.v.d.G.

W

LOAD-DATE: October 5, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              37 of 128 DOCUMENTS



                                  De Telegraaf

                          September 29, 2007 Saturday
                              Stadseditie Edition

'Over Haanstra';
Filmer creëerde eigen wereld

SECTION: Pg. 19

LENGTH: 292 words



HIGHLIGHT: Bert Haanstra (1916-1997) is zonder twijfel één van de beroemdste en
meest geliefde filmmakers die Nederland gekend heeft. In AVRO Close up
morgenavond het portret Over Haanstra, dat Rolf Orthel maakte van de filmer die
een talent had voor het kiezen van het juiste beeld. Zijn documentaires en
speelfilms weerspiegelen een geheel eigen, persoonlijke visie op Nederland.


In artistiek opzicht ging hij zijn eigen weg, los van de belangrijkste
artistieke trends van zijn tijd.

Filmmaker Bert Haanstra wint in 1958 een Oscar voor zijn korte film Glas, over
de glasfabriek in Leerdam. Glas is een speelse, briljant gemonteerde impressie
van het werken in de glasfabriek, met perfect op elkaar afgestemde beelden en
muziek. In datzelfde jaar wordt Haanstra's speelfilm Fanfare een al even grote
hit.

Nederland vormt vaak het onderwerp van zijn films, maar in feite schept hij een
heel eigen, vaak geestige, wereld.

In 1962 maakt hij Zoo, een portret van typische Amsterdammers die zich in Artis
aan de dieren vergapen. Het jaar daarop volgt Alleman, een film over gewone
Nederlanders. In 1966 maakte Haanstra een film over de verbondenheid van de
Nederlanders met water met als titel De stem van het water.

In de jaren zeventig loopt Haanstra's populariteit, ondanks zijn onbetwiste
vakmanschap, terug. De documentaire Bij de beesten af (1972) is nog een succes.
De speelfilm Dokter Pulder zaait papavers (1975) een bescheiden succes en Een
pak slaag (1978) was geen succes. De regisseur lijdt eronder, maar herneemt zich
in de jaren tachtig met een film met en over Simon Carmiggelt, documentaires
over mensapen en opdrachtfilms voor Unicef. In 1997 overlijdt Bert Haanstra op
81-jarige leeftijd.

Met de documentaire Over Haanstra schetst filmmaker Rolf Orthel, die met
tussenpozen vijf jaar lang met Bert Haanstra samenwerkte, een genuanceerd
portret van Bert Haanstra. Te zien zijn fragmenten uit Haanstra's documentaires
en speelfilms, evenals scènes uit films van tijdgenoten als Alain Resnais en
Lionel Rogosin. Aan het woord komen oud-medewerkers en collega's zoals Jan
Blokker en Louis van Gasteren en Haanstra's beide zoons.

LOAD-DATE: October 1, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              38 of 128 DOCUMENTS



                                  De Telegraaf

                          September 27, 2007 Thursday
                              Stadseditie Edition

'Revolutionair juridisch denkwerk'

SECTION: Pg. 6

LENGTH: 800 words


De uitvinding van de spuitbus is de belastingbetaler al een halve eeuw op
miljoenen komen te staan aan schoonmaakkosten. Geen overheid zag kans die op de
daders te verhalen. Die werden immers slechts vervolgd voor 'baldadigheid'. Niet
langer. Na decennia studie worden ze nu aangeklaagd voor 'vernieling' en
'openlijke geweldpleging tegen goederen'. Je komt er niet makkelijk op, maar het
werkt! Revolutionair juridisch denkwerk heeft nog meer profijtelijke inzichten
opgeleverd: winkeldieven zijn ook niet langer ongrijpbaar. Die kunnen, zo
blijkt, uit winkels verwijderd worden wegens 'huisvredebreuk'. Werkt veel beter
dan 'diefstal'. Juridische molens malen traag, maar zij malen!

Soest, Jan Baurdoux

Goede weg

Een oude wijsheid is dat verstand en inzicht met de jaren komen. Dat tekent zich
nu ook af bij de PvdA. Niet Pronk maar Ploumen wordt voorzitter, het referendum
is niet meer nodig en wie weet welke andere positieve bewegingen nog zullen
volgen. We zijn op de goede weg.

Heerhugowaard,

Theo C.A. Hoogland

Misbruik

Een presentatrice van de puberomroep BNN heeft 'voor de kick' in een trein aan
de noodrem getrokken. De met veel belastinggeld in stand gehouden publieke
omroep krijgt daarvoor een hoge boete. Dat is dus misbruik van gemeenschapsgeld.

Leiderdorp,

J. van Houten

Honger

Ik word een beetje moe van alle kritiek op Sonja Bakker (Tel. 25/09). Zelf ben
ik sinds mei 18 kilo kwijt, en ik voel me beter dan ooit. Van zelf opgelegde
'hongersnood' heb ik geen last. Ik geloof ook niet dat anderen daar last van
kunnen hebben. Misschien af en toe een gezonde lekkere trek. Maar honger hebben
ze volgens mij alleen in de derde wereld. Ik ga lekker door met gezond en
gevarieerd eten à la Sonja.

Broek in Waterland,

Wim van Dam

Verjaardag

Wij Nederlanders, die elke verjaardag in onze familie vieren met koffie en
gebak, doen helemaal niks extra's voor onze zo geliefde huisdieren, als die
jarig zijn (Tel.26/09). Zelfs dat éne koekje, waar Maxima over sprak, kan er
niet af! Kortom, een hondse behandeling. Daar moet gauw verandering in komen,
want het is niet voldoende om maar één keer per jaar op vier oktober jouw trouwe
huisgenoot een kluifje toe te werpen. En de smoes dat het lieve dier toch niet
weet wanneer hij jarig is, is een laffe uitvlucht.

Alphen aan den Rijn,

P.J. Deeleman

Ontduiker

Iemand die niet rookt, niet drinkt, geen auto heeft, niet met het vliegtuig op
vakantie gaat en bovendien nog vegetariër is, is gewoon een ordinaire
belastingontduiker.

Hilversum,

J.F. Spaans

Kolder

Wederom een 'orgaan' en/of commissie, betaald met belastinggeld, die moet
onderzoeken of gezond gedrag moet worden beloond (Tel. 24/09), dus (ook weer)
betaald/vergoed door de gemeenschap. Waar komt die kolder toch vandaan? Als je
stopt met roken 'verdien' je al meteen; als je gezond gaat eten idem dito. En
wanneer je gaat 'fitnessen' word je meteen beloond omdat je je lekker voelt.
Waarom moet hier in dit land altijd de hardwerkende gemeenschap opdraaien voor
een ander? Eigen verantwoordelijkheid is een fijn goed en betaalt zichzelf af.
De toenmalige minister Hoogervorst heeft met zijn nieuwe zorgverzekering ons al
genoeg te pakken gehad; daar hoeft geen flauwekul meer bij.

Veghel, G. Wessel

Jammer

Wat jammer dat de regering één van de grootste mogelijkheden tot bezuiniging
laat liggen: het opheffen van de Wetenschappelijke Raad voor het
Regeringsbeleid.

Den Haag, B. v. Keulen

Veilig gevoel

Honderd kansarme Marokkanen worden in 5 weken opgeleid tot luchthavenmedewerker.
Ze mogen niet voor ernstige zaken met politie of justitie in aanraking zijn
geweest. Nou, dat geeft mij een veilig gevoel. Mijn man en ik konden het niet
eens worden: is dit nu 'het paard van Troje binnenhalen' of gewoon 'de kat op
het spek binden'?

Benschop, Jolien Ashton

Maten

Er wordt in dit land met zo veel maten gemeten dat de gewone burger geen
vertrouwen meer heeft in zijn bestuurders. Zo zou het integratiebeleid ook voor
mensen uit Oost-Europa moeten gelden. Niet alleen Turken moeten een
inburgeringscursus doen in hun eigen land, maar ook Polen en Roemenen moeten
Nederlands leren in hun eigen land voor ze hierheen kunnen verhuizen, zodat onze
scholen niet geheel ontwricht worden door kinderen die geen woord Nederlands
spreken. Een regering die niet vooruit kan zien is een slechte bestuurder en
deze regering dempt de put als het kalf verdronken is.

Amstelveen, A.M. de Lieme

Hoela

Op links gooit de SP een -met voorkeurstemmen gekozen- senator uit de partij. Op
rechts gooit de VVD een lastpak uit de partij. En zegt bij voorbaat zich niets
aan te trekken van een VVD-raadslid, dat al meer dan 3000 handtekeningen heeft
verzameld om daar een referendum over te houden. In het midden bedrijven CDA en
PvdA koehandel met het EU-referendum en het ontslagrecht. Democratie? Aan m'n
hoela!

Eindhoven,

Harrie van der Meijden

LOAD-DATE: September 26, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              39 of 128 DOCUMENTS



                                  De Telegraaf

                          September 26, 2007 Wednesday
                              Stadseditie Edition

'Ploumen is geen pronkstuk'

SECTION: Pg. 6

LENGTH: 878 words


Ik kan wel begrijpen dat de PvdA-top opgelucht is dat Pronk geen voorzitter
wordt. Met Ploumen heeft Bos weer een slappe jaknikker onder zich die zonder
eigen ideologie naar zijn pijpen zal dansen en die net als hij lekker rechts is
en eigenlijk bij het CDA thuishoort. Met Bos en Ploumen zal de PvdA nog verder
gaan afbrokkelen en nog meer haar sociale gezicht verliezen. Die Ploumen, dat is
niets meer dan een egotripper die er voor zichzelf en haar glanzende carrière
zit. Maar ja, de politiek puilt uit van dat soort mensen. Ploumen is wat mij
betreft geen pronkstuk!

Herkenbosch,

Roland Danckaert

Toevallig

Na een langdurige computerstoring is een onbekende kandidaat als nieuwe
voorzitter van de PvdA gekozen. Iedereen wist dat de keuze voor Jan Pronk een
groot probleem zou worden voor de Tweede Kamerfractie, en voor Wouter Bos. Met
Pronk als voorzitter was het maar de vraag of de coalitie zou overleven. Ondanks
het feit dat ik niets heb met deze voormalige sinterklaas, was de steun vanuit
de PvdA achterban voor Pronk erg groot en had ook ik verwacht dat hij als grote
winnaar uit de bus zou komen. Uiteindelijk heeft een zeer gecompliceerd
kiessysteem, in combinatie met een nog gecompliceerdere storing, anders
besloten, en dat vind ik wel heel toevallig.

Dordrecht, Erwin Prickaertz

Pas op

De VVD heeft nog nooit meer dan 38 zetels gehad, maar opgesplitst in Rutte,
Wilders ('weg met moslims') en Verdonk ('met mij minder files') haalt rechts
ineens 68 zetels. Met het CDA erbij zelfs 100 zetels. Waarmee we dus een zeer
rechts Balkenende V zouden krijgen. En dat allemaal omdat Nederland niet meer
door rattenvangers als Wilders en Verdonk heen kan kijken. Politici die weten
dat ze niets kunnen veranderen aan die files en die islam, maar die met zulke
praatjes stemmen lokken om vervolgens u en mij sociaal uit te kleden. Mensen,
pas toch op! En ga eens na: bijna alles wat u waardeert, huurbescherming,
sociale zekerheid, vrouwenemancipatie, is voor elkaar geknokt door met name de
PvdA. Wordt toch eens realistisch.

Amsterdam, Ella Hume

Doodsbenauwd

Onze militairen zijn in Afghanistan om het weer op te bouwen. Wie en waar zijn
dan de troepen, die moeten vechten tegen de Taliban? Doodsbenauwd ben ik als
onze jonge mensen, die vrede en rust willen brengen, moeten vechten voor hun
leven. Volgens de NAVO wordt het steeds gevaarlijker. Mijn oproep is: stuur geen
Nederlandse troepen meer. Ons land heeft genoeg gedaan.

Sleeuwijk, Cas Heijenk

Jantjes

Politie durft de Utrechtse wijk Kanaleneiland niet meer in en journalisten laten
zich op de vlucht jagen. Waar is de tijd van de 'Jantjes' gebleven? De overheid
moet eerst vergaderen, dan een commissie benoemen, rapport bespreken en
vervolgens het rapport afkeuren. Overheid, deze jongeren kunnen niet luisteren,
ze verstaan maar één taal: geef ze op hun falie! Wie niet horen wil, moet
voelen!

J. Bosma

Wachten

De ex-illegalen onder het generaal pardon krijgen woonruimte toegewezen mét
financiële vergoeding voor inrichtingskosten. Naar mijn mening moeten de
nieuwbakken Nederlanders hetzelfde traject doorlopen als de hier geboren
Nederlanders. Dat houdt in zelf voor woonruimte zorgen, dus eerst op een kamer.
En inrichting scharrel je ook zelf bij elkaar. Dat mijn kinderen nu mede door
dit pardon na zes jaar ingeschreven te hebben gestaan nog vier jaar wachten
erbij krijgen, vind ik onverteerbaar.

Leiderdorp,

H. Postma

Overlast

Volgens de politievakbond zijn de politiesalarissen te laag waardoor zo'n 10 tot
15% van de agenten moet bijschnabbelen in de particuliere beveiliging, als
rij-instructeur of als buschauffeur. Nu houden agenten zich naar mijn mening
voornamelijk onledig met het uitschrijven van onzinbonnetjes, maar wat ik het
ergste vind, is dat ze dat voor zo weinig doen. Ze doen stoer tegen
schoolkinderen die zonder bel of licht fietsen maar als er een echte boef in de
buurt is, zie je ze niet. Ik hoop dat ze in hun schnabbelbaan net zoveel
overlast ondervinden van hun politiecollega's als de gewone burger.

Heiloo, Wladimir van Kiel

Sportschool

Minister Klink laat onderzoeken of de sportschool in het basispakket van de
ziektekostenverzekering kan worden opgenomen. Ik betaal steeds meer premie en
krijg er minder voor. Nu kan ik straks ook nog gaan betalen voor diegenen die
zorgeloos leven en op kosten van een ander naar de sportschool worden gestuurd.
Waarom deze mensen niet op hun verantwoordelijkheid wijzen? Hoezo netjes sparen
en gezond leven? Deze regering gaat maar door met plukken.

Almere, Rob Ernsting

Voorbeeld

Met grote verbazing en een gevoel van onmacht heb ik kennis genomen van het feit
dat de spoorwegpolitie de aangifte van de NS voor het oneigenlijk gebruik van de
noodrem door de presentatrice Nicolette Kluijver van de jongerenzender BNN niet
in ontvangst wil nemen. Juist deze zender bereikt een doelgroep die
normverstorend gedrag vertoont! Welk voorbeeld denkt u dat uitgaat van de
weigering van de spoorwegpolitie zo'n klacht serieus te nemen? Het zal toch
inmiddels wel duidelijk zijn dat bepaalde jongere leeftijdsgroepen (die
overduidelijk tot de doelgroep van BNN behoren) graag het gedrag kopiëren van
tv-persoonlijkheden! Ik zou graag een onderbouwde reden willen vernemen waarom
de spoorwegpolitie zo'n kans laat liggen om een voorbeeld te stellen.

P. Oellers

LOAD-DATE: September 25, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              40 of 128 DOCUMENTS



                                  De Telegraaf

                          September 26, 2007 Wednesday
                              Stadseditie Edition

Geachte Máxima

SECTION: Pg. 6

LENGTH: 203 words


U, de Nederlander, bestaat wis en waarachtig wel, schrijft u, ofschoon prinses
Máxima daaraan lijkt te twijfelen, en u daarmee diep beledigde hoe onschuldig
haar woorden ook waren.

Ook Mary Schaake uit Zoetermeer kwam niet verder dan de open gordijnen en het
ene koekje bij de thee toen haar 40 jaar geleden in Engeland werd gevraagd naar
iets 'typisch' Nederlands. Er zal dus wel een kern van waarheid in zitten, zegt
ze.

Wim Das uit Epe verzekert de prinses dat de zwijgende meerderheid de Nederlandse
identiteit (nog) wel degelijk kent, "al heb jij, lieve Máxima, die na zeven jaar
nog niet gevonden".

Máxima leeft "in het linkse Utopia van de multiculturele samenleving", zegt S.
Geijs uit Waalwijk, die daar zelf niet in gelooft. De cultuur van de allochtonen
staat te ver van de onze af, vindt hij. B. Heus uit Amsterdam betreurt het dat
de prinses "zich heeft laten informeren door mensen, die afgeschermd zijn van de
echte wereld waarin hardwerkende Nederlanders wonen".

Fatima Postma-Romani uit Leiderdorp, sinds 1982 getrouwd met een échte
Nederlander en vandaar zeker van het feit dat ze bestaan, nodigt Máxima uit om
"een bakkie te komen doen". En dan krijgt ze twéé koekjes in plaats van één.

Coosje Hiskemuller

LOAD-DATE: September 25, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              41 of 128 DOCUMENTS



                                  De Telegraaf

                           September 23, 2007 Sunday
                              Stadseditie Edition

Knettergek

SECTION: Pg. 7

LENGTH: 571 words


Het probleem in de huidige maatschappij is dat hufterig gedrag in de vorm van
het uitschelden van anderen en het weigeren naar hen te luisteren bij (te) veel
mensen een tweede natuur is geworden.

Gelukkig is niet iedereen zo. Maar de groep die zich daaraan bezondigt, is te
groot om het als een incident te kunnen afdoen. Inmiddels dreigt dat gescheld
ook gemeengoed te worden in de Kamer waar juist het debat centraal moet staan.

Vooral Wilders maakt zich met zijn onophoudelijk provocatieve taalgebruik
daaraan schuldig. Een Kamerlid noemt een minister niet 'knettergek', houdt de
minister-president niet voor een 'bangerik' en scheldt een ander geloof niet
uit.

Dan sluipt in het politieke debat een element dat dat debat kapotmaakt. Wie dat
doet, zet de bijl aan de wortel van de democratie. Die berust immers op het
elkaar met argumenten proberen te overtuigen. Wie daaraan niet meewerkt,
verspeelt zijn plaats als volksvertegenwoordiger.

Daarom behoort onnodig grof taalgebruik uit de Kamer te worden geweerd. Met
censuur, zoals Wilders beweert, heeft dat niets van doen. Schelden is, zoals
Dolman eens zei, een 'zonde tegen verbale fatsoensregels' die bovendien een
gebrek aan argumenten verhult. De toon kan best worden aangepakt, maar ook de
inhoud van wat wordt gezegd, moet de toets van de beschaafdheid en de wet kunnen
doorstaan.

Kamervoorzitter Verbeet, die Wilders eerst te soepel behandelde, wil nu bezien
hoe zijn hufterig gedrag aangepakt kan worden. De oorspronkelijke mogelijkheid
van de Kamervoorzitter om onwelgevallige woorden uit het Kamerverslag te
schrappen was helaas in de Fortuyn-hype geschrapt.

Dat was in 1934 in het reglement van orde opgenomen na de opkomst van
revolutionaire partijen als de CPN en NSB in de Kamer. Doel was de waardigheid
van het parlement in ere te houden en te voorkomen dat onschendbare uitlatingen
werden gebruikt voor strafbare overtredingen.

Maar ook bij andere partijen werden twijfelachtige kwalificaties vervangen door
neutralere woorden. De opmerkingen zelf werden dan vermeld in een speciaal
archief, het 'lijkendossier'.

Door het schrappen van die mogelijkheid kan een Kamerlid feitelijk alles zeggen
wat het wil. Het kan niet worden vervolgd voor wat het in de Kamer heeft gezegd.
'Gewone' burgers die dezelfde uitlatingen doen, kunnen daarvoor wel worden
vervolgd. Probeer een politieman maar knettergek te noemen!

De voorzitter kan overigens een Kamerlid wel het woord ontnemen als dit
beledigende woorden gebruikt, de orde verstoort, zijn plicht tot geheimhouding
niet nakomt of instemming betuigt met aanzet tot onwettige handelingen. Tegen
een dergelijk besluit is geen beroep op de Kamer mogelijk.

Zo'n besluit zal de Kamervoorzitter door de heisa die dat geeft niet snel nemen,
tenzij ze de Kamer achter zich weet. Al zal ze niet dulden dat Wilders zijn
middelvinger naar iemand opsteekt.

Daarom is een subtielere aanpak, zoals het schrappen van woorden, zinvol, zeker
nu de platte popularisering van het taalgebruik ook in de Kamer is
doorgedrongen.

Dan kunnen woorden met een opruiend karakter en insinuerende beschuldigingen
worden aangepakt. Dat beschermt mensen die zich niet kunnen verweren in de Kamer
zoals ministers, bevriende staatshoofden, ambtenaren en maatschappelijke
organisaties tegen aantijgingen.

Zeker nu blijkt dat ons land minder hufterig aan het worden is en dat Nederland
minder pikt, moet platvloerse taal snel ook in de Kamer worden aangepakt.

LOAD-DATE: September 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              42 of 128 DOCUMENTS



                                  De Telegraaf

                          September 22, 2007 Saturday
                              Stadseditie Edition

HOEZO INLEVEREN?;
Ministers krijgen 10% erbij, maar 30% is ook mogelijk

SECTION: Pg. 1

LENGTH: 258 words



HIGHLIGHT: Van onze parlementaire redactie DEN HAAG, zaterdag Een commissie van
wijzen gaat onderzoeken op welke termijn het salaris van de minister-president
en ministers met 30 procent wordt verhoogd.


In de tussentijd zal het inkomen van de ministers in stapjes al met 10 procent
worden opgekrikt en krijgt de premier daarbovenop nog eens 10 procent. Dat heeft
het kabinet gisteren definitief besloten. Het besluit komt uitgerekend aan het
slot van een week vol grote commotie over de koopkracht van hardwerkende
Nederlanders. De portemonnee van een grote groep werkenden blijkt komend jaar
minder goed gevuld, terwijl de economie op volle toeren draait.

Het kabinet neemt het advies van de commissie-Dijkstal grotendeels over. Die had
geadviseerd het salaris van de baas van ons land met 30 procent op te hogen en
dat als uitgangspunt te nemen voor de berekening van alle andere salarissen in
de publieke en semipublieke sector. Overigens zijn in ons land de
ministerssalarissen aan de lage kant, vergeleken met topfuncties in het
bedrijfsleven.

Het besluit heeft tot gevolg dat het salaris van premier Balkenende stapsgewijs
omhoog zal gaan van 9925 euro bruto nu naar 12.009 euro bruto per maand.
Ministers verdienen nu evenveel als de minister-president (die wél meer
onkostenvergoeding vangt), maar gaan straks 10.917 euro verdienen. Een
staatssecretaris zal uitkomen op 10.247 euro tegen 9316 euro nu. Ook de
salarissen van de burgemeester en wethouders van de drie grote steden gaan
omhoog, evenals dat van onder meer de Nationale ombudsman en Tweede en Eerste
Kamerleden.

Tegelijkertijd krijgen politici die uit de politiek gaan nog slechts vier in
plaats van zes jaar wachtgeld en moeten zij verplicht solliciteren als ze jonger
zijn dan 57,5 jaar.

LOAD-DATE: September 21, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              43 of 128 DOCUMENTS



                                  De Telegraaf

                           September 21, 2007 Friday
                              Stadseditie Edition

METEORIETVERDRIET;
MiLCO Milco Aarts

SECTION: Pg. 5

LENGTH: 162 words


Lijkt wel of de ziekmakende meteoriet niet in Peru, maar op Nederland is
gevallen. We leveren een kwart procent in en onmiddellijk worden overal
slachtoffers onder het puin uitgetrokken. Terwijl hulpverleners nog zoeken naar
zijn rechterarm strompelt Jan Modaal naar de dichtstbijzijnde microfoon. 'Als
mijn kinderen niet worden gered, laat dan die gratis schoolboeken ook maar
zitten', sneert hij, terwijl reddingswerkers met een vinger van de net gevonden
rechterhand veelbetekenend op Modaals bloedende voorhoofd kloppen.

Anderen rouwen om de sigaret en het fiscaal zwaar aangeslagen biertje.
Hysterische taferelen ontstaan rond de duurdere diesel. Hoe willen we in
hemelsnaam het filerecord in 2008 nog breken?

Vakcentrale Unie-MHP jankt dat het kabinet na het zuur nog een gulp zuur giet in
monden die openstonden voor het beloofde zoet.

Zo vreselijk allemaal. Laat de zon alsjeblieft weer snel schijnen, aangezien
geluk hier alleen nog onbelast lijkt te kunnen bestaan.

LOAD-DATE: September 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              44 of 128 DOCUMENTS



                                  De Telegraaf

                          September 20, 2007 Thursday
                              Stadseditie Edition

'Waarom Jan Modaal?';
Middengroepen vinden beleid onrechtvaardig

SECTION: Pg. 7

LENGTH: 464 words



HIGHLIGHT: door Emile Bode AMSTERDAM, donderdag Een groot aantal lezers van De
Telegraaf vindt het kabinet-Balkenende-Bos-Rouvoet helemaal niet links, maar wel
onrechtvaardig. Er is alom kritiek dat de middengroepen net zo veel moeten
inleveren als de inkomens boven 100.000 euro per jaar.


"Was die Wouter Bos maar links! Ik moet volgend jaar minstens een kwart procent
inleveren en miljonairs ook. Dat noem ik rechts beleid", schrijft Karel de
Visser uit Eindhoven. Hij overweegt sterk de volgende keer niet meer op de PvdA
maar op de VVD te stemmen. "Die partij pakt de rijken ook niet aan, maar ontziet
wel de middengroepen."

Enkele honderden mensen reageerden op onze oproep hoeveel geld zij door de
rijksbegroting volgend jaar moeten inleveren.

Johan van Donselaar (53) werkt al 34 jaar bij de politie. "Ik ben
alleenverdiener en krijg Euro 36.000 bruto per jaar. Ik ben een Jan Modaal met
een klein plusje. Mijn brutoloon gaat volgend jaar iets omhoog maar wat schiet
ik daar mee op. Het is optisch bedrog. Ze willen me zelfs mijn pakje shag
afnemen want dat wordt een kwartje duurder en een pijpje pils stijgt met 2 cent
in prijs. Het is allemaal zo kinderachtig. Als we morgen allemaal stoppen met
roken en drinken en autorijden, worden we ook niet beloond want dan loopt de
schatkist miljarden aan inkomsten mis."

Vooral de naar schatting 1,3 miljoen Jannen Modaal in ons land krijgen het zwaar
te verduren. Ria Beijer: "Onze getrouwde dochters wonen 25 en 45 kilometer van
ons vandaan. We stappen niet meer zomaar in de auto om ze te bezoeken, want de
benzine wordt onbetaalbaar en een kopje koffie ergens drinken is er niet meer
bij. Dat is geen armoede, maar waarom kon ik dat voor invoering van de euro
wel?"

De anti-automaatregelen roepen heel veel ergernis op. Eric Schutte (46) is
vertegenwoordiger en rijdt 60.000 zakelijke kilometers per jaar. Hij verdient
Euro 40.000 bruto. "Ik word afgeschilderd als een milieuonvriendelijke
leasebakterrorist. Maar om de economie draaiende te houden, sta ik wel de
godganse dag in de file. De extra fiscale bijtelling van 22 naar 25% kost mij
Euro 650 netto per jaar. Bovendien vraagt mijn werkgever vanaf volgend jaar een
eigen bijdrage voor privégebruik. Die verhogingen kom je in de
koopkrachtplaatjes niet tegen."

Werkend Nederland begrijpt er niets van dat zij moet inleveren nu de economie
uitstekend draait. J.W. van Raalte mailt: "Als ik premier was, zou ik het
hardwerkende kader van Nederland belonen. Al is het maar een kwart of half
procent. Maar nee hoor, we worden voor de zoveelste keer gestraft voor onze
ijver."

Ook veel kritiek dat er in de miljoenennota en troonrede zo weinig aandacht is
voor criminaliteit en de problemen die veroorzaakt worden door bepaalde
bevolkingsgroepen. Ronald Adams is vader van drie jonge kinderen: "Er worden nu
miljarden extra geïnvesteerd in onder andere achterstandswijken. Daar wonen niet
zelden de mensen die alle problemen veroorzaken. Wij, hardwerkende en zwijgende
Nederlanders, moeten betalen voor de mensen die het verpesten en om hen nu weer
in het gareel te krijgen."

LOAD-DATE: September 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              45 of 128 DOCUMENTS



                                  De Telegraaf

                          September 20, 2007 Thursday
                              Stadseditie Edition

'Politici strooien ons zand in de ogen!'

SECTION: Pg. 6

LENGTH: 799 words


Het is opletten geblazen met het taalgebruik van onze politici. Was 'ombuigen'
al 'minder meer uitgeven', nu is een 'probleem' een 'uitdaging', 'nivelleren'
wordt 'eerlijk delen' en 'belasting verhogen' wordt 'geld vrijmaken'. Benieuwd
wat het volgende eufemisme wordt. Dit is allemaal bedoeld om ons zand in de ogen
te strooien.

Barneveld, Rob Wissema

Graaien

Wouter Bos wil alleen maar graaien bij de 'rijken'. Ons land is zo langzamerhand
niet meer aantrekkelijk voor bedrijven en werkenden. Wél voor criminelen en
werklozen en voor mensen die geen zin hebben om te werken. Gevolg is dat de
beter bedeelden onder ons, waarvan links Nederland vergeet dat we ze juist zo
hard nodig hebben, naar het buitenland vertrekken. Is dát een manier om onze
centjes 'eerlijk' te verdelen en iedereen 'gelijk' te trekken? 'De economie
draait op volle toeren'? Tja, nú nog wel.

Hoofddorp,

Yvonne van der Wal

Hoedjes

Eén, twee, drie, vier, hoedje van papier! Nou, op Prinsjesdag waren ze bepaald
niet van papier. De prijskaartjes waren zorgvuldig verwijderd, opdat de enkele '
gewone burger' in dit 'elitegezelschap' zich niet een hoedje zou schrikken!
Vroeger droegen alleen deftige mensen een hoed. Een bekend gezegde was dan ook:
'met de hoed in de hand, kom je door het ganse land'. Wijlen mijn vader placht
zijn versie daarop te laten horen en die luidde: 'met de pet op je test, kom je
er ook best'. Het lijkt erop dat wij tegenwoordig meer in het 'petten'-tijdperk
leven, dan in de hoedenperiode.

Alphen aan

den Rijn,

P.J. Deeleman

Ontslagrecht

Hoe wil ons kabinet het ontslagrecht versoepelen als het zelf nog steeds
gebruikmaakt van acht jaar wachtgeld? De 'gewone man' moet binnen zes weken op
straat gezet kunnen worden. Mag ik erop wijzen dat het kabinet betaald wordt
door onder anderen die gewone man?! Dit land gaat niet meer voor 'samen leven en
samen werken', maar voor 'samen sterven'.

Castricum, Guido Derksen

Accijns

De accijnzen van tabak en alcohol gaan omhoog, 'omdat dit beter zou zijn voor
onze gezondheid'. In het verleden is echter al bewezen dat deze maatregel niet
werkt. Ook onder minister Borst ging de alcoholaccijns omhoog, maar er
veranderde helemaal niets... de sigaretten werden veel duurder en het enige dat
afnam, was de legale verkoop.

Katwijk aan zee, Gideon Kuijt

Rechts

Waarom al die heftige reacties op de miljoenennota? Als je CDA stemt, weet je
dat toch? Wijlen Wim Kan zei het al: "CDA doet de richtingaanwijzer naar rechts
en slaat vervolgens linksaf."

Nieuw Vennep, Peter Laan (ondernemer)

Fietsers

Opnieuw is een vrouw overreden door een vrachtwagen. Het wordt tijd dat we
stoppen met maatregelen te nemen tegen de 'dode hoek' en fietsers opvoeden! Het
gebeurt zo vaak dat ze geen richting aangeven, zonder licht rijden, door rood
rijden of nog even snel voorbijschieten. Het zou al een heleboel schelen als
fietsers het besef wordt bijgebracht dat je 'van een vrachtwagen altijd
verliest'! Geen enkele chauffeur wil een fietser onder de auto, maar tegen
onopgevoede fietsers is geen kruid gewassen. Zelfs niet als er zeven spiegels op
elke vrachtwagen hangen.

Apeldoorn,

M. Tolsma

Zorgkosten

De ziektekostenpremie zal volgend jaar stijgen met een bedrag van Euro 149 naar
gemiddeld een bedrag van Euro 1208 per jaar, met bovendien een eigen risico van
Euro 150 per jaar. De nominale premie in 2007 voor de basisverzekering bedraagt
Euro 1152. Als men dit jaar geen kosten maakt, krijgt men Euro 255 no-claim
terug, waardoor de netto jaarpremie niet Euro 1208 maar Euro 897 is. Voor mensen
die geen kosten maken die onder het eigen risico vallen is de verhoging niet
Euro 149 maar Euro 311. Dat is maar liefst 311 gedeeld door 8,97 is 34,67% (!).
Is dit wél het geval dan bedraagt de verhoging toch nog 1358 - 1152 = Euro 206
en dat is 18% stijging. Ik vind dit absurd! Hier is maar één antwoord op
mogelijk: 'Stuur deze regering zo snel mogelijk naar huis'!

Almere,

L.C. Schreuder

Staatsschuld

Prinsjesdag 2007... Wederom mooie woorden, maar geen uitleg aan het 'domme volk'
ten aanzien van de staatsschuld en wat die voor ons aller dagelijks leven
betekent. Te weten: de rente die daarop moet worden betaald door iedereen en
elke dag opnieuw.

Heemstede,

N. Lanzing-Visser

Lotgenoten

Als lotgenoten staan we nu in de file... straks als tolgenoten.

Woerden,

J.Arentshorst

Nivelleren

Nadat de tweedeling in dit land decennialang groeide, worden nu maatregelen
genomen die de indruk wekken dat er weer aan eerlijker delen wordt gedacht. En
meteen beginnen de 'moderne yuppen', de suv-figuren van de Côte d'Azur, te
gillen over 'nivellering'.

Ik zou bijna medelijden met deze mensen krijgen, die 'huilen met de wolven in
het bos'. Zolang er niets aan de topinkomens en aan de hypotheekrenteaftrek
wordt gedaan, is er nog niet eens een begín gemaakt met een eerlijke
nivellering.

Elburg, L.E. Gritter

LOAD-DATE: September 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              46 of 128 DOCUMENTS



                                  De Telegraaf

                          September 20, 2007 Thursday
                              Stadseditie Edition

'Lastenverhoging is pure diefstal';
Lezers boos over kabinetsplannen Leaserijder over de rooie om bijtelling

SECTION: Pg. 1

LENGTH: 167 words


door Emile Bode

AMSTERDAM, donderdag

Het merendeel van de lezers van De Telegraaf heeft geen enkel vertrouwen in het
kabinet.

Het zijn vooral de (hardwerkende) Nederlanders met een bruto-inkomen tussen Euro
30.000 en Euro 50.000 per jaar die de lastenverhogingen stiekeme diefstal noemen
en menen dat hun beperkte koopkrachtdaling in de praktijk veel hoger zal
uitvallen.

Van de vele honderden lezers die via internet een reactie gaven op onze vraag:
'Wat levert u volgend jaar in?' kregen wij vaak een uitgebreide opgave van hun
lastenverzwaringen.

Het zijn vooral de stijging van de brandstofaccijns en de fiscale bijtelling
voor leaserijders van 22 naar 25% die grote ergernis veroorzaken. Het steekt ook
veel mensen dat de lagere inkomens net zo veel moeten inleveren als de hoogste
inkomens. Er is evenzeer grote ergernis omdat er in de troonrede nauwelijks
wordt gerept van de problemen die bepaalde groepen Nederlanders, zoals etnische
minderheden, veroorzaken en die de samenleving handenvol geld kost.

LOAD-DATE: September 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              47 of 128 DOCUMENTS



                                  De Telegraaf

                          September 19, 2007 Wednesday
                              Stadseditie Edition

'Boodschap niet voor ieder leuk'

SECTION: Pg. 25

LENGTH: 317 words



HIGHLIGHT: DEN HAAG - De economie draait op volle toeren, en toch voelen de
meeste Nederlanders dit niet in hun portemonnee. Een boodschap die bijna niet
uit te leggen is. Dat realiseert ook minister Bos (Financiën) zich. "Het is een
zuinige begroting, en dan is de minister van Financiën altijd tevreden. Maar hij
bevat een boodschap die niet iedereen leuk zal vinden", weet de bewindsman die
zijn eerste Prinsjesdag als schatkistbewaarder achter de rug heeft.


Het kabinet heeft er bewust voor gekozen het 'dak te repareren terwijl de zon
schijnt'", legt Bos uit. Maar dat de lasten doelbewust zijn verhoogd, wijst de
bewindsman van de hand. "Dat hebben wij niet gedaan, dat gebeurt." De
lastenstijging van bijna Euro 7 miljard komt namelijk voor rekening van de
stijgende zorgpremies, stelt hij. "En het kan niet zo zijn dat je goede zorg
wilt en tegelijk zegt dat het niks mag kosten." Het kabinet belooft echter wel
dat de lasten over de hele kabinetsperiode niet meer zullen stijgen dan Euro 6,8
miljard. Alle andere lastenverzwaringen, zoals komend jaar de
belastingverhogingen, worden teruggeven aan de burgers. Volgend jaar onder meer
door verlaging van de ww-premie.

Of er niet toch iets leuks voor de mensen gedaan had kunnen worden? "Het milieu
wordt schoner, dat vinden mensen ook leuk", denkt Bos. "En er gaat bijvoorbeeld
geld naar onderwijs."

Ook belangrijk, zo benadrukt hij, "we sparen voor later." Dat gebeurt door te
streven naar een begrotingsoverschot van 1% in 2011, het verhogen van de
arbeidsparticipatie en door ervoor te zorgen dat meer mensen langer doorwerken.
Een verhoging van de pensioengerechtigde leeftijd, zoals de Raad van State
bepleit, is volgens de minister "nog niet nodig". "Je kunt het ook financieel
aantrekkelijker maken om mensen langer door te laten werken." Daarnaast wordt
het tijd dat het gebod dat mensen op hun 65e ontslagen moeten worden uit de
verschillende cao's geschrapt wordt.

Over de begroting als geheel is Bos tevreden: de allerhoogste inkomens leveren
iets in, de economie wordt versterkt, de schatkist is over een paar jaar nog op
orde, er wordt geïnvesteerd in het milieu en hardwerkende Nederlanders gaan er
de komende jaren op vooruit. Dat de begroting te veel een PvdA-stempel zou
dragen, wijst Bos van de hand. "De SP vindt 'm te rechts, de VVD te links, dan
zullen we wel ergens in het midden zitten."

LOAD-DATE: September 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              48 of 128 DOCUMENTS



                                  De Telegraaf

                           September 17, 2007 Monday
                              Stadseditie Edition

De avonturen van Harry Holland;
Op zoek naar onze identiteit

SECTION: Pg. 2

LENGTH: 347 words



HIGHLIGHT: Tot de komst van de eerste gastarbeider was onze identiteit vrij
duidelijk. Als Nederlanders wisten we wie we waren, van wie we afstamden en hoe
onze samenleving functioneerde. Dat beeld is de laatste jaren steeds diffuser
geworden. Nederland werd van wit zichtbaar langzaam gekleurd en onze zo
herkenbare cultuur maakte een veranderingsproces door.


Er brak een tijd aan waarin het begrip 'identiteit' beladen raakte en nu blijkt
datzelfde woord plotseling 'hot'. We kiezen De Nederlanders van de Eeuw om zo
dichter bij onze wortels te komen. In ieder geval leidt het onderwerp altijd tot
heftige discussies.

Centrale vraag

In de zesdelige VPRO-serie De avonturen van Harry Holland proberen
programmamakers een beeld te schetsen van Nederland en z'n bewoners. Centrale
vraag is 'Zijn we als natie uiteengevallen of gaan we gewoon een nieuwe fase in
waarin wordt verder gebouwd op de oude fundamenten?'

In de eerste aflevering vanavond de zoektocht van programmamaker Alexander Oey
die zich afvraagt waar Jan Modaal is gebleven. Zijn conclusie is dat Modaal is
versnipperd, maar deels voort zal leven als de nieuwe Nederlander die hij Harry
Holland noemt.

Karakter

Uit de serie blijkt dat het moeilijk is om het karakter van Harry Holland te
beschrijven door de veranderingen die ons land ondergaat. Zo denken steeds meer
academisch opgeleide Turken over terugkeer naar Turkije. Nederland heeft als
land van ongelimiteerde mogelijkheden, vrijheid en voorspoed afgedaan. Daarmee
verdwijnt de allochtone intelligentsia en het ondernemende deel van deze
bevolkingsgroep.

Ook op het gebied van woningbouw ondergaat Harry Holland een verandering. De in
de jaren '60 van de vorige eeuw gebouwde 'new towns' moesten in grote mate
bijdragen aan het levensgeluk van de bewoners. Ingehaald door de culturele en
economische ongelijkheid en immigratie uit verre werelddelen zijn het echter
desolate oorden geworden. Een nieuwe generatie architecten probeert de bewoners
niet in keurslijven te proppen, maar volgt de vraag en bouwen verder op wat
spontaan ontstaat.

In de laatste uitzending gaat programmamaakster Eline Flipse op zoek naar de
jeugd die vroeger op straat speelde. Ze blijken gevlucht in cyberspace. Minstens
een paar uur per dag weten hun ouders niet in welke wereld ze verkeren. Ze
bouwen er aan een tweede identiteit. Ouderen en jongeren leven fysiek nog op
dezelfde planeet, maar hoe lang duurt het nog tot de communicatie volledig
stokt?

LOAD-DATE: September 16, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              49 of 128 DOCUMENTS



                                  De Telegraaf

                          September 12, 2007 Wednesday
                              Stadseditie Edition

'Stuwmeer aan rauwe emoties';
Psycholoog kroop in zieke brein van 'moordouders' Meeste daders vrouw 'Bijna
geen botje was heel'

SECTION: Pg. 5

LENGTH: 932 words



HIGHLIGHT: TILBURG, woensdag Een voorbeeldig gezinnetje. Dachten ze in de buurt.
Toch vermoorde Huib van O. zijn vrouw Renate (31) en dochter Elisa (3) in het
Zuid-Hollandse gehucht Melissant. Het zoveelste gezinsdrama, waarbij iedereen
met stomheid is geslagen dat het gebeurde bij 'zulke normale, lieve mensen'.
"Aan de buitenkant van de kinderdoder is weinig opvallends merkbaar", zegt Toon
Verheugt, die deze maand promoveert aan de Universiteit van Tilburg op zijn
proefschrift 'Moordouders'. "Maar aan de binnenkant borrelt een stuwmeer aan
rauwe emoties."


Ze staan in ons geheugen gegrift: krantenberichten over moordende ouders, die
hun kinderen doden en soms ook hun partner. Zoals in Hilversum, waar een
overspannen politieman zijn vrouw en hun drie zoontjes van drie, zes en acht
jaar doodschoot met zijn dienstwapen. Jaarlijks wordt Nederland 10 tot 15 keer
opgeschrikt door een geval van kinderdoding. En telkens is de vraag: "Hadden we
het niet aan kunnen zien komen?"

Voor het allereerst in de Nederlandse geschiedenis heeft psycholoog Toon
Verheugt, sinds 1999 ressortpsycholoog bij het Nederlands Instituut voor
Forensische Psychiatrie en Psychologie (NIFP) in Amsterdam, systematisch
onderzoek gedaan naar de sinistere gedachtewereld van 'moordouders' door 53
gevallen van kinderdoding in ons land grondig te analyseren.

Hij ontdekte dat 'moordouders' wel degelijk van tevoren waarschuwen dat ze
rondlopen met duivelse gedachten over het vermoorden van hun kinderen. "Bijna
veertig procent van de kinderdoders geeft vooraf een duidelijk signaal aan de
hulpverlening, vrienden of familie waarin men aankondigt zichzelf of de kinderen
wat te zullen aandoen", aldus de promovendus. Vrouwelijke kinderdoders lopen
maanden, soms jaren rond met moordplannen.

De psycholoog heeft een aardig daderprofiel opgesteld, op basis van de 53
gevallen: twee derde van de daders is vrouw. Kinderdoders zijn doorgaans
afkomstig uit relatief grote gezinnen, uit lagere sociaaleconomische klassen,
waar zij weinig ouderlijke aandacht kregen.

Echtscheiding

Bijna alle daders blijken getraumatiseerd te zijn door bijvoorbeeld de
echtscheiding van hun ouders, psychiatrische ziekte van een ouder en
lichamelijk, psychisch of seksueel misbruik door een ouder. Bijna alle
kinderdoders hebben een traumatische ervaring gehad met het verlies van een
ouder, broer, zus of eigen kind. Opvallend is ook dat kinderdoders vrijwel nooit
eerder in het vizier zijn gekomen van justitie, ze zijn totale onbekenden voor
justitie. "De meesten hebben een psychische stoornis. Achter de ogenschijnlijk
gezonde buitenkant gaat een ernstig getroebleerde binnenwereld schuil."

Schoolvoorbeeld van zo'n 'onopvallende' kindermoordenaar is Huib van O., door
buurtbewoners omschreven als een sullige goedzak, stil, schuchter, verlegen. Hij
oogde als een supervader. Op het politiebureau in Hellevoetsluis waren ze
verbijsterd toen O. zich meldde met bebloede handen.

Onder O.'s brave façade borrelde een stuwmeer aan problemen. O. kampte met
problemen op zijn werk, waardoor hij langdurig thuiszat. Bovendien was hij
"beslist geen prater", zeggen buren. "Niemand wist wat er in hem omging." Huib
woonde zijn hele leven lang in dezelfde straat, waar ook zijn ouders nog wonen.

Autistisch

Hoe gestoord 'moordouders' kunnen zijn ontdekte officier van justitie Esther
Baars, die de ouders vervolgde van drie maanden oude baby Melanie, die stierf in
het Rotterdamse Sophia kinderziekenhuis. "Bijna geen botje was heel, recente en
oude breuken: fors geweld over een lange tijd", aldus officier Baars in
justitiemagazine 'Opportuun'. "Die ouders waren een dodelijke combinatie. Vader
bleek behoorlijk autistisch, maar redelijk intelligent. Zijn overlevingstrategie
was alleen maar toegeven. De moeder wilde het kind niet verzorgen, wilde alleen
maar zelf verzorgd worden. De vader bleek een sadistische inslag te hebben en
zocht altijd een mechanische oplossing voor een probleem: dus als ze huilde,
perste hij letterlijk de lucht uit haar longetjes."

Onderzoeker Verheugt geeft het moment aan waarop 'moordouders' knappen: "Dé
directe aanleiding tot de doding is veelal de angst voor verlating door
bijvoorbeeld scheiding."

En er zijn nog méér duidelijke aanwijzingen dat een gezin afstormt op een drama,
aldus de onderzoeker: "In 80 procent van de gezinnen speelde een of andere vorm
van trauma: scheiding, dood, langdurige ziekte van een gezinslid, werkproblemen,
huwelijksproblemen, mishandelingen en overspel."

De vader van Melanie knapte toen hij thuiszat vanwege een arbeidsconflict.
Officier Baars: "Hij ging die middag door het lint omdat de printer, waarop hij
sollicitatiebrieven printte, vastliep..." Zijn woede reageerde hij af door de
baby op een gruwelijke wijze te mishandelen.

Hevig gestrest

Bij het doden van hun kind lijdt 93% aan een psychiatrische en/of een
persoonlijkheidsstoornis, aldus psychoanalyticus Verheugt. Alle
kindermoordenaars waren in het jaar voorafgaande aan de kindermoord hevig
gestrest door een dreigend verlies door scheiding, verlating of de dood of
doordat hun kind niet voldeed aan hooggespannen verwachtingen, waardoor ze het
gevoel hadden te falen als ouder. Verheugt: "Deze mix van factoren kan het
explosieve mengsel bij de ouder tot ontploffing brengen. Kinderdoders hebben
vaak het gevoel als ouder mislukt te zijn. De doding kan gezien worden als een
poging om het ouderschap ongedaan te maken, waarbij de dader het ouderschap
opgeeft, net zoals zij vroeger zijn verlaten en opgegeven door hun eigen
ouders."

Verheugt pleit voor het opstellen van speciale onderzoeksteams die de dood van
elk kind onderzoeken (zogenaamde Child Death Review Teams). Maar ook de 'gewone
man in de straat' kan helpen bij het voorkomen van gezinsdrama's, stelt hij. "We
weten allemaal hoe moeilijk opvoeden is, dat zouden we meer moeten durven
onderkennen en onder elkaar bespreekbaar moeten maken. Als we een ouder een kind
zien mishandelen, dan hebben we -begrijpelijkerwijs- de neiging om ons moreel
afschuw over ze uit te spreken. Maar we zouden zulke ouders pas écht helpen door
onze hand uit te steken en iets te zeggen in de trant van: vindt u opvoeden ook
zo moeilijk?"

LOAD-DATE: September 11, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              50 of 128 DOCUMENTS



                                  De Telegraaf

                           September 11, 2007 Tuesday
                              Stadseditie Edition

Doorrijden

SECTION: Pg. 3

LENGTH: 229 words


De opbrengst van een congestieheffing gebruiken voor verbetering van de meest
overbelaste plekken van het Nederlandse wegennet.

Dat is het beste element uit het rapport Beprijzing van het wegverkeer dat het
Ruimtelijk Planbureau gisteren aan verkeersminister Eurlings heeft aangeboden.

Het bedrijfsleven klaagt al jaren steen en been dat de groei van onze economie
wordt belemmerd door de vele uren die vrachtwagens en ander zakelijk verkeer
dagelijks vast staan in een file.

De voorgestelde congestieheffing van 11 cent per gereden kilometer op de drukste
wegen in de spits - boven op een standaardheffing van 3,4 cent p/km - leidt tot
minder verkeer op de wegen en dus een hogere rijsnelheid als er tevens meer
asfalt wordt aangelegd. Daar staat overigens tegenover dat de druk op het milieu
en de verkeersveiligheid toeneemt.

De tijdwinst door de congestieheffing gaat omgerekend 28 euro per uur kosten.
Lucratief voor met name vrachtwagens, maar de gemiddelde burger zal dit niet
kunnen en/of willen betalen. Van eerdere plannen voor een kilometerheffing werd
juist gezegd dat de gewone man die niet zo veel rijdt, ervan zou profiteren,
terwijl het zakelijk verkeer duurder uit was.

Het nieuwste plan is daarom ook niet het ei van Columbus, maar als de politiek
hierdoor overtuigd raakt dat opbrengsten van weggebruik geïnvesteerd moeten
worden in het weggennet is dat pure winst.

LOAD-DATE: September 10, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              51 of 128 DOCUMENTS



                                  De Telegraaf

                           September 1, 2007 Saturday
                              Stadseditie Edition

Bovag: Auto weer gebruikt als melkkoe;
'Gewone man is de dupe'

SECTION: Pg. 7

LENGTH: 348 words



HIGHLIGHT: Van onze parlementaire redactie DEN HAAG, zaterdag De Bovag heeft
woedend gereageerd op de plannen van het kabinet om de btw en fiscale bijtelling
te verhogen. ,,Als de plannen kloppen, is dat een zware tegenvaller", zegt
BOVAG-directeur Koos Burgman. ,,Samen met de eerdere plannen als slurptax en
bpm-verhoging betekent dit dat het kabinet de auto weer als melkkoe gebruikt."


Het kabinet heeft echt het verkeerde moment uitgezocht voor deze
belastingmaatregelen, vindt Burgman. ,,De files nemen alleen maar toe, was het
maar zo dat geld in infrastructuur wordt gestoken, maar dat is geenszins het
geval. De automobilist krijgt er niets voor terug".

Ook de oppositiepartijen in de Tweede Kamer laten weinig heel van de uitgelekte
plannen die het kabinet op Prinsjesdag zal presenteren. De coalitiepartijen zijn
tevreden.

De gewone man is de dupe, zei VVD-leider Mark Rutte gisteren. "Bijna iedere
belasting die je kunt bedenken, gaat omhoog. Hardwerkende Nederlanders betalen
de rekening." "Pure diefstal", noemt PVV-voorman Geert Wilders het akkoord. Het
is volgens hem niet uit te leggen dat er koopkrachtverlies optreedt terwijl de
economie groeit.

Premier Balkenende reageerde geprikkeld op de kritiek, omdat die is gebaseerd op
mediaberichten die volgens hem maar een deel van het verhaal vertellen. "Het zou
goed zijn als de oppositie wacht totdat alle gegevens op tafel liggen", zei hij.
"Ik vraag me af of je zo politiek moet bedrijven." Minister Bos (Financiën) deed
de kritiek af als "totale onzin", gespuid door "mensen die halve stukken lezen".

De coalitiefracties PvdA en ChristenUnie tonen zich tevreden. PvdA'er Ferd Crone
spreekt van "een op het eerste gezicht goed totaalpakket", terwijl
ChristenUnie-Kamerlid Ernst Cramer de aandacht prijst die is geschonken aan
gezinnen.

Paniekvoetbal

De ondernemingsorganisatie VNO-NCW vindt dat het kabinet paniekvoetbal speelt in
de begroting 2008. "Lastenverzwaringen voeren de boventoon volgend jaar. Dit
raakt de economie hard", zei voorzitter Bernard Wientjes.

Ook de Vereniging van Nederlandse Autoleasemaatschappijen bekritiseert de
plannen. ,,Automobiliteit wordt steeds duurder, terwijl de files niet oplossen.
En dat terwijl zakelijke mobiliteit belangrijk is voor de economische
ontwikkelingen van dit land", zegt directeur Renate Hemerik.

De verladersorganisatie EVO noemt de voorgenomen verhoging van de fiscale
bijtelling een ramp. "De Kamer moet nu ingrijpen en de bijtelling voor de
bestelauto afschaffen."

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              52 of 128 DOCUMENTS



                                  De Telegraaf

                           September 1, 2007 Saturday
                              Stadseditie Edition

geachte lezer

SECTION: Pg. 2

LENGTH: 211 words


Zoals u weet, bracht het kabinet de eerste honderd dagen van zijn bestaan onder
het volk door om inzicht te krijgen in de wensen van de bevolking. Blijkbaar,
schrijft G. Rijlaarsdam uit Rijsenhout, "wil het volk dat het btw-tarief naar
20% stijgt, de bijtelling lease-auto van 22 naar 25% gaat, de accijnzen
stijgen." Waarschijnlijk wilt u dat níet, en valt met deze lezer te concluderen
dat "de 100 dagen verspilde moeite zijn geweest".

Velen van u wijten de maatregelen aan de "Partij van de Aderlating" (aldus J.
Verniers uit Arnhem, die Prinsjesdag 'Diefjesdag' noemt). "De PvdA is nauwelijks
een jaar in de regering en de burger wordt weer opgezadeld met
lastenverzwaring", stelt P.P.A. Buck uit Kudelstaart vast. Hij noemt het "zuur"
dat "deze maatregelen voornamelijk de gewone man zullen treffen. Wanneer leert
Nederland nu eens de ware aard doorzien van die socialisten?"

Het woord 'zuur' roept herinneringen op aan de belofte van premier Balkenende
dat na het zuur het zoet zou komen. Daar wacht u al een tijdje op, schrijft u.
Zoals R. Schouwvlieger, die het zoet van Balkenende nog steeds zuur vindt, alle
zoete woorden ten spijt. En zelfs in het verre Almaty bezorgen de
kabinetsplannen Herman Reede "wederom het zuur en niet zo zuinig ook".

Coosje Hiskemuller

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              53 of 128 DOCUMENTS



                                  De Telegraaf

                           September 1, 2007 Saturday
                              Stadseditie Edition

MACHIEL KUIJT zich terug!;
Half jaar na vrijlating uit Thaise cel leert Amsterdammer weer genieten van
vrijheid Maar soms mist hij de kameraadschap in de gevangenis... Hij heeft een
vriendin en is gek op zijn kinderen Anouk en Simone

SECTION: Pg. 1

LENGTH: 1633 words



HIGHLIGHT: Machiel Kuijt is een half jaar terug in Nederland. De Amsterdammer
werd 's lands bekendste gevangene nadat hij 119 maanden vastzat in de beruchte
Lardyou en Bangkwang Prisons van Bangkok, veroordeeld voor betrokkenheid bij
drugshandel. De 39-jarige heeft van zijn hobby zijn werk gemaakt. Hij traint
boksers, 'spart' en houdt ondertussen zijn eigen conditie op peil. "Het gaat
goed, ik heb een vriendin, mijn dochters accepteren me. Anouk, de oudste, heeft
me - héél geduldig - wegwijs gemaakt met internet, e-mail en mobiele telefoon.
Ik leef als een gewoon mens. Met vallen en net één keer vaker opstaan."
AMSTERDAM, zaterdag Erfenis van tien jaar Thaise cel: Machiel Kuijt komt op
stokken aanlopen als we hebben afgesproken op het Gelderlandplein in Amsterdam.
Hij lacht met dezelfde positieve instelling waarmee hij ons ook al die keren in
Bangkok verwelkomde als we hem opzochten in de gevangenis, achter tralies en
glas.


"Sorry voor dat strompelen, ik ben gisteren aan mijn meniscus geopereerd. Ze
hebben er een flink stuk uitgehaald. Verwaarloosde blessure, opgelopen in
Bangkwang Prison. Daar heb je nu eenmaal niet de medische zorg van hier."

Kuijt ziet er een stuk beter uit dan op 9 maart van dit jaar, de dag dat hij
aankwam op Schiphol. Toen was hij mager, gestrest, verbaasd over alle nieuwe
indrukken, de veranderingen in Amsterdam, in de wereld. Nu is hij een gewone
Nederlander. Nou ja, bijna.

"Helemaal gewoon zal ik wel nooit worden", zegt hij. "Vorige week was ik bij
Mystery Land, ik had van klasgenoten van mijn oude lagere school een kaartje
gekregen. Geweldige sfeer. Muziek, 60.000 vrolijke mensen, geen enkele wanklank.
Andere bezoekers vroegen of ze met me op de foto mochten. Zo bekend ben ik toch
gebleven, ook een half jaar na terugkomst. 'Goed dat je er weer bent, Machiel!
Hoe gaat het nu?' Soms is dat best fijn, die aandacht, die positief bedoelde
belangstelling. Maar op andere dagen, de meeste eigenlijk, wil ik het liefst
opgaan in de massa. Thailand, de gevangenis, het is voorbij, geschiedenis. Ik
ben 39 en hoop nog een heel leven voor me te hebben."

Dat je het verleden nooit helemaal kunt afschudden, bleek vorige week. Kuijt
werd om commentaar gevraagd. Een oud-medegevangene van hem in Bangkwang blijkt
ernstig ziek. "Adriaan van Ommering lijdt aan blaaskanker", vertelt hij. "De man
heeft een dubbele nationaliteit, Canadees en Nederlands. In de Thaise gevangenis
kunnen ze hem natuurlijk niet behandelen, hij zou eruit moeten, naar een echt
ziekenhuis."

Geluk

Contacten met Bangkwang zijn er nog. Zo schrijft Machiel met enkele
medegevangenen van vroeger. Eli, uit Israël, de Singaporees William en Eddy
Tang, Nederlander. Ook met Linda, de moeder van zijn twee kinderen, zijn er
briefwisselingen. Kuijt heeft voor haar de papieren afgehandeld die het in de
toekomst mogelijk moeten maken Linda via het WOTS-verdrag naar Nederland te
krijgen. "Ik heb verder niets meer met haar, maar gun de vrouw het beste. Ze is
de moeder van Simone en Anouk. Kijk, ík had het geluk dat mijn zaak bekend werd.
Dankzij Frits Barend en Henk van Dorp, dankzij De Telegraaf. Anderen, in bijna
dezelfde situatie, zit het veel minder mee. Als ik mijn steentje kan bijdragen,
doe ik dat dus."

Afgelopen maandag haalde Machiel de 12-jarige Anouk van school. Het was haar
eerste dag in de brugklas, de eerste dag op de 'grote' havo. "Ze vond het
prachtig, tjonge, wat ben ik dan trots. Inderdaad ja, als een vader!"

Maar dat hij geen huis-, tuin- en keukenouder is na tien jaar geïsoleerd te
hebben geleefd, achter de tralies, op elf uur vliegen van Schiphol, realiseert
hij zich terdege. En mocht dat even niet zo zijn, dan helpt zijn jongste dochter
Simone (10) hem er wel aan herinneren...

"Laatst hadden we een woordenwisseling, komt in elk huis en elk gezin voor. 'Je
moet nou niet denken dat je een goede vader bent', riep Simone, toen ik haar
wilde voorstellen aan vrienden van vroeger. 'Heel goed dat je dat zegt',
antwoordde ik rustig. 'Want ik wéét dat ik dat niet geweest ben, Simone'. Daarna
was het weer goed. Ze heeft haar hart op de tong, zit in de familie, een kanjer
van een kind."

Het is opvallend hoe snel Machiel Kuijt zich aan het dagelijkse bestaan in druk
en modern Nederland heeft aangepast. Hij rijdt auto, heeft een TomTom aan zijn
voorruit hangen, kan met internet overweg.

"Anouk heeft me geholpen", lacht hij. "Zij is zó razendsnel, dat ik soms moeite
had haar te volgen. Maar het is gelukt. Sms, e-mail, navigatie, dat soort zaken
heeft geen geheimen meer voor me. Het maakt me ook wel eens bang. Dan zie ik die
haatcampagnes op internet, de scheldpartijen. Ook over mezelf. Je klikt je naam
in en hup, daar komen ze voorbij. Wildvreemden, gebruikmakend van pseudoniemen,
wel zo veilig. Ze veroordelen je nóg eens, terwijl ik mijn straf heb gehad. Ik
weet dat ik tot aan de hoogste Thaise rechters ben veroordeeld en in dat opzicht
dus schuldig ben. Discussie gesloten. Maar kan het dan niet voorbij zijn, ik heb
mijn jaren toch uitgezeten?"

Frustratie

Vooral na het grote televisie-interview met Frits Barend was de vuilspuiterij
heftig, soms zelfs griezelig. 'Was toch lekker weggerot in die Thaise kerker'.
Ook het NOS Journaal, zich maar al te graag op de borst kloppend om kwaliteit en
objectiviteit, kon het niet laten. Een verslaggeefster die normaliter op
braderieën, bij concerten en in musea te vinden is, eindigde haar reportage met
de woorden: 'En nu maar hopen dat meneer Kuijt in de toekomst van de drugs af
kan blijven'. De frustratie onder tv-journalisten dat de ex-gevangene voor
Barend had gekozen, was groot.

"Je leert je vrienden in slechte tijden kennen", reageert Machiel. "Ik wilde na
terugkomst helemaal geen publiciteit. Zo zit ik gewoon niet in elkaar. Voor
Frits Barend, Henk van Dorp en De Telegraaf heb ik een uitzondering gemaakt. Die
waren er immers ook toen ik voor al die anderen níet interessant genoeg was."

Kuijt heeft een woning in Amsterdam-Buitenveldert, daar waar hij zijn jeugd
doorbracht. De meubels zijn deels afkomstig van Henk van Dorp. "Toen ik een
tijdje geleden bij hem op bezoek was, zei hij dat ik mee moest nemen wat ik
nodig had! Geweldig. En laatst ben ik uit eten geweest met mijn beide
Nederlandse advocaten, die hebben zich al die tijd belangeloos voor me ingezet."

Boksles

Net als zijn vader Ad, een op de Albert Cuyp werkende marktkoopman, is Machiel
niet iemand die achteroverleunt en van een uitkering wil leven. Hij geeft
boksles in Sportcentrum Kops, aan de Weesperzijde. "Ik kwam Bert Kops tegen,
vlak na terugkomst, kende hem nog van vroeger. Hij bood me aan in zijn school te
komen trainen en les te geven. Fantastisch natuurlijk, ik heb al een aantal
cliënten die speciaal voor mij komen. Ik leer ze boksen op de Thaise manier. Dus
veel met je ellebogen werken, altijd scherp zijn, niet terugdeinzen om uit te
delen én te incasseren!"

Met dat werk en de opbrengst van zijn boek ('Tien jaar achter Thaise tralies',
isbn 97890 453 05929, vierde druk) verwacht Machiel Kuijt financieel op eigen
benen te kunnen staan. In de persoonlijke sfeer gaat het hem ook voor de wind.
Hij heeft een serieuze relatie met de Nederlandse vrouw die hem de afgelopen
jaren geregeld opzocht in Bangkwang. Daar waar dergelijke vriendschappen vaak
stranden zodra een gevangene vrijkomt, bloeit die van dit tweetal als nooit
tevoren.

Aan samenwonen of trouwen denkt Kuijt nog niet. Zijn kinderen ziet hij elke dag,
maar ze leven nog steeds bij zijn ouders Pita en Ad. "Zo was het de afgelopen
tien jaar, die rust en stabiliteit zijn belangrijk. Ik heb geleerd dat je dingen
niet moet, niet kúnt afdwingen. We zien wel wat 'later' in petto heeft."

Onrust

Vlak na terugkomst in Nederland sloeg de onrust vooral 's nachts geregeld toe.
"Heel vreemd misschien voor buitenstaanders, maar ik kon juist door de stilte
niet slapen. Als je tien jaar in een cel met soms wel twintig anderen leeft,
raak je gewend aan geluiden. Geroezemoes, gefluister. Ik werd in het holst van
de nacht wakker, ging op het balkon zitten, genieten van de frisse lucht, van de
sterrenhemel. Vervolgens heb ik de televisie aangezet, het geluid zacht. Het
leek zo een klein beetje op Bangkwang en de slaap kwam daarna vanzelf. Nu heb ik
dat niet meer nodig, ik ben ingeburgerd!"

Vreemd maar waar: soms mist Kuijt Thailand. Het weer, het eten, zelfs de sfeer
van kameraadschap in de cel. Hij moet wennen aan de drukte en agressiviteit van
het Nederlandse verkeer, hoewel hij probleemloos met de auto door Amsterdam
laveert. En hij moet wennen aan, dat bleef hem in de cel bespaard, het
dagelijkse slechte nieuws. Uit Afghanistan en Irak, maar ook uit Nederland zelf.
Over bijvoorbeeld de integratie van allochtonen en het gedrag van
randgroep-Marokkanen.

"Laatst kwam ik na mijn werk de sportschool uit, staan daar twee jonge
Marokkanen op de stoep. Heel even hield ik mijn pas in. Toen zei één van die
knapen, in onvervalst Amsterdams: 'Man, ik ken jou! Je zat in Thailand vast, hè.
Cool dat je het hebt gered, man. Top!' Ik schaamde me een beetje voor mijn
vooringenomenheid. Die jongens waren meer Amsterdammer dan ik..."

Een grote droom, tien jaar lang achter de tralies in Bangkok gekoesterd, kwam
deze zomer ook uit. Machiel ging met vrienden naar Zandvoort. Het strand, de
zee, de wind, dáár had hij zo naar verlangd. "Ik ben heel voorzichtig het water
ingegaan, het was een verademing! Daarna ben ik nog vijf keer wezen zwemmen. Met
het zout in je ogen in die koude zee staan, de vrijheid, naar de verre horizon
turen. Dat gevoel is onbeschrijfelijk."

Samen met zijn vriendin maakte Kuijt een toer door Nederland. Groningen,
Overijssel, Utrecht.

Alle mooie plekken van ons land heeft hij bezocht, opníéuw bezocht. Soms ging
hij langs bij mensen die hem al die jaren trouw schreven of speciaal naar
luguber Bangkwang kwamen. Vreemden, KLM-vliegers en stewardessen. Met hen belt
hij geregeld, een belangrijk deel van zijn vrijetijdsbesteding.

Heel even zocht hij, toen hij eenmaal gewend was aan het internet, op Google
Earth zijn oude gevangenis op. Daar stond het gebouw, aan de boorden van de
Bangkok River. Het inzoomen gaf een raar gevoel en hij sloot de computer af.
Nooit meer Bangkwang, nooit meer het Bangkok Hilton.

Toekomst

Wat de toekomst brengt? Machiel Kuijt: "Niets is zeker, maar ik geniet van elke
dag. De donkere herfst en winter, daar zie ik wel tegen op. Gelukkig is er de
voetbalcompetitie, voor de lange avonden. Ik ben Feyenoordsupporter, die club
gaat vast scoren. Voor mij is er hoop, perspectief. Op de sportschool gaat het
goed, ik ben niet lui, wil werken, kan leren, weet dat ik dingen over kan
brengen op anderen. Mijn dankbaarheid voor wat mensen gedaan hebben om me op weg
te helpen is groot. Maar nu moet ik voor mezelf zorgen. En dat gaat lukken!"
BOKST

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              54 of 128 DOCUMENTS



                                  De Telegraaf

                           September 1, 2007 Saturday
                              Stadseditie Edition

"GEEF ME DE RUIMTE!";
MAX VAN DEN BERG zegt als ander mens terug te komen in Groningen "Huidige
treinverbinding met Amsterdam aanfluiting"

SECTION: Pg. 3

LENGTH: 1429 words



HIGHLIGHT: 'Ayatollah Max' werd hij genoemd, of de 'Raspoetin van het Noorden'.
In de roerige jaren zeventig het prototype van de hemelbestormende socialist:
een socioloog zonder das en met flinke baard. Bijna dertig jaar na zijn vertrek
als wethouder in Groningen keert PvdA-coryfee Max van den Berg (61) vandaag
terug als commissaris van de Koningin in de gelijknamige provincie. We spreken
'rooie Max' in zijn werkkamer op de vijftiende verdieping van het Europees
Parlement, hoog boven het Brusselse gewoel. Over Europa, partijgenoot Jan Pronk
en natuurlijk Groningen, de stad waar zijn politieke carrière eind jaren zestig
begon. BRUSSEL, zaterdag De baard is al bijna twintig jaar verdwenen, het haar
grijs, de toon bedachtzaam. Op zijn laatste werkdag als leider van de
PvdA-delegatie in het Europees Parlement (EP) probeert Max van den Berg de
weerstand bij sommige 'stadjers' tegen zijn comeback in de Martinistad weg te
nemen. "Laten we niet doen alsof ik totaal niet ben veranderd. Ik zal boven de
partijen staan, er zijn voor alle Groningers."


Na het nieuws rond de benoeming zat u naar eigen zeggen op een roze wolk. Maar
toch: wat gaat u na acht jaar Europa missen?

"De internationale samenwerking. Iedereen die hier zit, of ze nou uit Zweden of
Portugal komen, is overtuigd van de noodzaak daarvan. Je bent echt bezig samen
het Europese huis te bouwen. Als Nederlander heb je daarbij het voordeel minder
hiërarchisch en formeel te opereren; ons nadeel is weer dat we te weinig
beseffen uit een klein land te komen. Lange tijd zijn we erg gefocust geweest op
een eerlijke verdeling van de lasten. Die discussies over onze te hoge
nettobijdrage was op zich terecht, maar daardoor verdween helemaal uit beeld wat
we verdiend hebben aan de open Europese grenzen. Ondanks het verdwijnen van
complete industrieën hebben we toch banengroei gehad - een feit dat veel te
weinig wordt uitgedragen."

De afstand tussen de Europese 'instellingen' en de gewone burger is nu eenmaal
groot...

"Ik behoor echt niet tot degenen die alles uit Brussel fantastisch vinden. Maar
het is beter je er maar mee te bemoeien, want het gaat je aan. Van de Britten
kun je zeggen wat je wilt, maar ze debatteren wél over Europa! In Nederland is
te vaak sprake van totale stilte. Ik hoop dat de regering na de totstandkoming
van een nieuw Europees verdrag (ter vervanging van de in 2005 weggestemde
grondwet, red.) vooraanstaat met een goed verhaal, en gemakzuchtige
tegenstanders geen ruimte biedt."

Dan ook maar meteen een tweede referendum?

"Daar heb ik altijd voor gepleit. Je kunt met de EU niet verder zonder draagvlak
onder de bevolking. Het is geen louter technisch project dat de unie beter
bestuurbaar moet maken, al beschouwen veel ambtenaren dat wel zo. Er is
democratische controle nodig. Als het kabinet de hoofden en harten van de mensen
weet te winnen en dat succesvol afrondt met een referendum, dan laat je ook
meteen duidelijk zien dat Nederland weer meedoet."

De SP staat ongetwijfeld wederom in de startblokken met een geoliede
neecampagne...

"De SP vindt dat we ons veto niet moeten opgeven. Maar doe je dat niet - en dan
heb ik het niet over zaken als defensie en strafrecht, waar we dat veto gewoon
houden - dan leidt dat ertoe dat landen als Polen op zeer onredelijke gronden
hun veto gaan gebruiken, net zolang totdat ze op een heel ander onderwerp iets
binnenhalen. Want een relatief nieuw EU-lid als Polen heeft de neiging heel hard
te onderhandelen. Kijk, voor redelijke voorstellen is in de EU altijd wel een
meerderheid te vinden. Behoud je het huidige vetorecht in een unie met 27
lidstaten, dan leidt dat juist tot achterkamertjespolitiek en dus een verlies
aan democratie. Daar moet de SP nog maar 's goed over nadenken."

Wat zult u in het hoge noorden niet missen?

"Het zinloze reizen tussen Brussel en Straatsburg, de hoofdzetel van het EP. Ook
ben ik blij dat ik wat minder in aanraking zal komen met de talrijke eurocraten
binnen de Europese Commissie: de ambtenaren die het EP maar als een lastig iets
beschouwen. De kwaliteit van de ambtenaren in Brussel is groot, het gaat om een
elitecorps dat complexe onderwerpen behandelt. Doorgaans zijn deze mensen echter
minder getraind in het besef dat het uiteindelijk om politieke keuzes gaat. Wat
doen we nationaal, wat Europees? Een voorbeeld. In veel lidstaten worden zaken
als gezondheidszorg, onderwijs en het openbaar vervoer deels door de markt,
deels door de overheid georganiseerd. De commissie wilde dat liberaliseren,
terwijl je kunt voorspellen dat je dan in veel landen een maatschappelijke
oorlog ontketent. Gelukkig komt in het nieuwe verdrag duidelijk te staan dat de
lidstaten hun zeggenschap op zulke gevoelige terreinen volledig behouden.
Brussel heeft dat altijd vertikt!"

Hoe groot is de invloed van lobbyisten op het EP?

"Het belang van het EP is toegenomen, en daarmee ook de lobbydruk. Ik pleit voor
een verplicht register voor lobbyisten, in plaats van de huidige vrijwillige
regeling. Het moet duidelijk zijn welke partijen achter een bepaalde campagne
zitten, wie wat betaalt. Nu de parlementaire democratie op EU-niveau stilaan
volwassen wordt, is het tijd hardere eisen te stellen. In de VS is dat beter
geregeld."

Nationale belangen blijven een grote drijfveer voor 'Europese' politici...

"Dat zag je heel duidelijk bij het voorstel om extra milieueisen te stellen aan
automotoren. Het EP wilde eerst verder dan de commissie gaan, maar de Duitse
auto-industrie zette de Duitse Europarlementariërs onder grote druk. Er werd
gedreigd met het verlies aan werkgelegenheid, met als gevolg daarvan onrust in
bepaalde kiesdistricten... Het slot van het liedje was dat in alle grote
fracties, ook de onze, de Duitsers omgingen. Die lobby ging best wel ver."

U was tussen 1978 en '86 voorzitter van de PvdA. Hoe beziet u het recente tumult
rond Jan Pronk, die voorzitter wil worden en Bos onder uit de zak geeft?

"Kijk, een voorzitter moet iets weten op te roepen waardoor mensen het leuk
vinden om actief te zijn in de partij, dat ze het gevoel hebben ergens voor te
knokken. Er mag best verschil zijn tussen de partij en de PvdA-bewindslieden die
in een kabinet compromissen moeten sluiten. Jan Pronk kijkt wat minder naar het
proces en wat meer naar de politiek, en dat is winst, zeker nu de SP kiezers bij
ons afsnoept. Bovendien is het een professionele bestuurder. Hij is niet iemand
die de zaken uit de hand laat lopen. Daarom zie ik ook geen problemen tussen hem
en Wouter Bos komen. Ik relativeer de risico's dus. Enige kanttekening: het was
nog mooier geweest als er zich een jonge veertiger had aangediend."

Per vandaag bent u commissaris van de Koningin in de provincie Groningen.
Krijgen de noordelingen een andere Max terug dan degene die de stad bijna 30
jaar geleden verliet?

"Juist omdat het zo lang geleden is kon ik eerst wel lachen om die beelden uit
de jaren zeventig. Maar laten we niet doen alsof ik totaal niet ben veranderd.
Aan mensen die kritisch zijn, zou ik willen zeggen: geef me de ruimte! Ik zal
boven de partijen staan, er zijn voor alle Groningers. Daar was ik destijds als
wethouder nog niet aan toe. Ik ben nu veel minder een partijpoliticus, opener,
relativerender, met meer oog voor het maatschappelijk middenveld. 't Is niet de
overheid die alles maar moet organiseren, dat heb ik wel geleerd van mijn tijd
bij Novib (de ontwikkelingsorganisatie die hij tussen 1986 en 1999 leidde,
red.). Iedereen is een kind van z'n tijd, niet alleen ik. De jaren zeventig was
een tijd waarin tegenstellingen werden uitvergroot."

Als wethouder was u een van de geestelijke vaders van het beroemde
verkeerscirculatieplan in de stad Groningen, dat autoverkeer in de binnenstad
ontmoedigt en zo veel mogelijk via de ringweg leidt. Max van den Berg als koning
autootje pesten?

"Je moet erkennen: élke binnenstad in Nederland moet iets met verkeer. Je wilt
markten kunnen houden, fietsers en voetgangers ruim baan geven, het openbaar
vervoer stimuleren. Dat automobilisten, die in een soort doolhof met
eenrichtingsverkeer terechtkomen, dat als belemmerend ervaren, begrijp ik heel
goed. Maar de colleges na ons hebben het circulatieplan nooit gewijzigd! De
vijandigheid rond dit dossier heeft veel te maken met een strijd tussen de PvdA
in het college en de VVD en het CDA in de oppositie. Vergeet niet dat er rond
1970 nog plannen op tafel lagen voor grote verkeerscorridors, die dwars door de
stad zouden lopen. Speciaal voor dat doel had de gemeente al huizen opgekocht
langs het Gedempte Zuiderdiep, die allemaal stonden te verkrotten."

Hoe ziet de toekomst van Groningen eruit?

"Er is de laatste vijf à tien jaar al een enorme omslag gemaakt, bijvoorbeeld op
het gebied van natuur en recreatie. En Groningen is in Europa dé plek voor
kennis op het gebied van energiedistributie en de opslag van broeikasgassen. Er
is overigens iets dat ik níét begrijp: de overheid is bereid om miljarden te
investeren in een hogesnelheidslijn richting het noorden, maar de huidige
verbinding tussen Amsterdam en Groningen is juist trager geworden. En dan moet
je ook nog in Amersfoort overstappen via een lange brug, waardoor je zomaar je
aansluiting verliest. Een aanfluiting."

En wat mag de provincie van Max van den Berg verwachten?

"Commissaris van de Koningin is een ambt met een speciaal karakter. Ik wil me
niet alleen verantwoorden voor de Provinciale Staten. Minder een vlag op de
provincie zijn, een persoon die af en toe nederdaalt, maar iemand die gewoon
tussen de mensen staat. Minder plechtstatig, meer op de fiets. Ik zoek dan ook
een woning in de Groninger binnenstad. Nee, geen villa in Haren dus - met alle
respect voor de mensen daar."

LOAD-DATE: August 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              55 of 128 DOCUMENTS



                                  De Telegraaf

                            August 28, 2007 Tuesday
                              Stadseditie Edition

Hamas wordt kat in nauw

SECTION: Pg. 11

LENGTH: 443 words



HIGHLIGHT: GAZA, dinsdag De kans dat de Hamas-beweging weer begint met
zelfmoordaanslagen in Israël wordt groter. De beweging heeft steeds minder
opties dan wild op zich heen slaan nu internationale isolatie van Gaza nieuwe en
ongekende vormen aanneemt. En verandering is niet te verwachten van de nieuwe
regering van premier Salam Fajad.


Heerst Hamas over tien jaar nog steeds in de dichtbevolkte Gaza-enclave? Hoe
lang kan deze situatie nog doorgaan? Nog nooit voelde de kuststrook zo aan als
een gevangenis als nu. Zelfs via Egypte kunnen de bewoners er niet meer uit, als
ze tenminste geen buitenlandse visa hebben.

De meeste ambtenaren in Gaza zijn in staking; of uit angst om hun salaris te
verliezen dat de Fatah-regering in Ramallah alleen nog overmaakt op voorwaarde
dat ze niet op hun werk verschijnen, of uit onvrede omdat Hamas niet met geld
komt. Het stinkt in Gaza, vuilnis wordt er al maanden niet meer opgehaald.

Orde

Hamas gaat door haar grootste crisis ooit. Het enige dat de beweging te bieden
heeft, is orde. Sinds het vertrek van Fatah zijn de gevechten gestopt en kwam de
ontvoerde BBC-journalist Alan Johnston vrij. De gewone man kan de straat weer
op. 'Maar van orde kun je niet eten', is een veelgehoorde opmerking deze dagen
in Gaza.

Nu de Hamas-beweging in Gaza geen oppositie meer heeft, is haar macht er
compleet geworden. 'Macht corrumpeert en totale macht corrumpeert totaal', is
een spreuk die gebruikt wordt voor Afrikaanse dictators. Het zou deze dagen ook
voor Hamas kunnen opgaan.

Journalisten worden er lastiggevallen om de inhoud van hun producties. En er was
een schietpartij tussen de Islamitische Jihad-beweging en Hamas zelf; Hamas
heeft niet alleen met Fatah ruzie. De autoritaire trekjes van de beweging komen
meer en meer naar de oppervlakte in deze tijd van crisis.

Er waren de afgelopen weken zelfs spanningen tussen de religieus geïnspireerde
Kassam-brigades, de gewapende tak van Hamas, en de Executive Force, de 'opper-
ordedienst' van de beweging. Volgens sommigen is strijd binnen Hamas het
volgende wat we kunnen verwachten.

Er wordt ook gerekend met de mogelijkheid dat Hamas aanslagen op de Westoever
uitvoert. De boodschap aan Fatah zou dan zijn dat het zonder participatie van
Hamas niet gaat, zelfs niet op de Westoever. Gisteren berichtte het Israëlische
dagblad Haaretz over iets wat beschouwd wordt als het meest waarschijnlijke
scenario.

Hamas wil alles wat lijkt op progressie tussen Ramallah en Israël torpederen.
Daarom zou volgens de krant de Hamas-top in Syrië nu aanslagen in Israël
voorbereiden. Dat geeft Israël weer aanleiding het aloude mantra te herhalen dat
het geen zaken kan doen met president Abbas omdat die zijn eigen mensen niet in
bedwang heeft.

Het bericht kwam oorspronkelijk van de Shin Bet, de Israëlische geheime dienst;
een verre van objectieve bron als het gaat over Palestijnse zaken. Maar in dit
geval past het in de algemene verwachting over wat de volgende Hamas-actie kan
worden. Hamas is een kat in het nauw geworden.

LOAD-DATE: August 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              56 of 128 DOCUMENTS



                                  De Telegraaf

                            August 25, 2007 Saturday
                              Stadseditie Edition

'Wanneer merkt 'gewone' burger iets van groei?'

SECTION: Pg. 2

LENGTH: 763 words


Iedere dag opnieuw lees ik dat 'de economie het zo goed doet'. Sterker nog: het
gaat nu blijkbaar zó goed dat die economie volgend jaar alweer iets minder
groeit. Maar wanneer zal de gewone burger daar eens iets van merken? Of mag die
soms niet meeprofiteren van de economische bloei?

Helvoirt, R. Schulte

Verstaan

Wat een goed initiatief van de Spoorwegen om hun omroepers een cursus 'duidelijk
spreken' te geven (Tel.23/08). Dat zouden andere bedrijven ook moeten doen voor
hún medewerkers die klanten telefonisch te woord staan. Want wie belt met
klachten of vraagt om inlichtingen, krijgt te vaak (na een aantal automatische
verwijzingen) iemand aan de telefoon die slecht te verstaan is. Men spreekt
binnensmonds, te zacht, te snel, ongearticuleerd, met verkeerde klemtonen of met
een buitenlandse tongval. En door de stemvervorming als gevolg van de
telefonische verbinding wordt die onverstaanbaarheid nog versterkt.

www.marenwijvekate.nl

Bestelen

Bestelen van de baas is heel gewoon (Tel.24/08). Wellicht ligt de oorzaak
hiervan in de 'graaicultuur' waarin we leven en de topmensen met krankzinnige
salarissen, vriendjespolitiek in de hoogste regionen en kostbare extra's voor de
leiding. 'Gewone werknemers' staan daarbij aan de zijlijn. Een oude wijsheid
zegt: 'Goed voorbeeld doet goed volgen'. Dus: 'Slecht voorbeeld doet slecht
volgen...'

robdegast@hotmail.com

Gênant

Sommige Kamerleden vinden het 'gênant voor het parlement' dat SP-Kamerlid Harry
van Bommel een Jordaanse mevrouw een compliment heeft gegeven. Ik kan mij niet
voorstellen dat wíj het een buitenlandse bezoeker in Nederland kwalijk zullen
nemen wanneer hij of zij een goedbedoelde uitspraak doet die in ons land
ongebruikelijk is. Wij passen ons namelijk altíjd aan de cultuur en gewoontes
van iedereen aan. Het is toch te gek voor woorden dat je zelfs niet meer mag
zeggen dat 'iemand er goed uitziet'? Maar onze regering vindt dit kennelijk een
belangrijk punt en gaat er uitvoerig over debatteren. Er zijn duizend dingen die
ík gênant vind voor dit parlement, maar een compliment valt daar beslist níét
onder.

Vleuten, Duco Douwstra

Nutteloos

Wat een gewéldig idee om 400 miljoen euro weg te halen bij de awbz (Tel.22/08).
Zo hebben we tenminste weer wat geld voor dassentunnels en wildviaducten of
kunnen we boeren uitkopen om cultuurgrond om te vormen tot woeste grond. We
kunnen moerasverbindingen aanleggen of bossen kappen om heidevelden van te maken
en subsidies verlenen aan allerlei groene groepen. Want laten we eerlijk zijn,
de korenwolven, mestkevers, dassen, salamanders, beukenspringkevers, otters,
kraaien en alles wat er verder buiten leeft, hebben het toch veel slechter dan
die 'nutteloze' ouden van dagen of gehandicapten. Die kunnen straks lekker op tv
kijken naar al het moois dat er met 'hun' geld is gerealiseerd.

Driebergen, H.A.Visser

Aansluiting

Nét nu ik van plan ben naar België te verhuizen, blijkt dat een groot deel van
de Vlamingen 'aansluiting met Nederland' wel ziet zitten (Tel.23/08). Omdat ik
Vlamingen aardige mensen vind - bourgondisch en prettig in de omgang - hierbij
een goede raad: vooral niet doen! Want u krijgt er dan automatisch Den Haag bij.
En dat staat vol ministeries waar etages vol ambtenaren dag in, dag uit totaal
overbodige regeltjes verzinnen om burgers het leven zuur te maken. En bij het
ministerie van Financiën zitten die continu nieuwe belastingheffingen uit te
broeden. Blijf dus vooral lekker in uw heerlijke Vlaamse Land, dan kom ik
binnenkort gezellig bij ú wonen.

Rotterdam, C.A.T. Engelaer

Snotaap

Wat doet een 'snotaap' van 16 jaar om halfeen 's nachts op straat voor het huis
van een politieman (Tel.24/08)? Mevrouw Joyce Stoop zou bloemen naar deze
politieman moeten sturen en zich diep moeten schamen. Het is een gotspe dat haar
aanklacht serieus wordt genomen. Dit toont aan dat ons rechtssysteem volledig
uit de hand is gelopen.

Oss, B.M. van Aanholt

Milieufanaten

Als ik het goed begrijp is het de bedoeling dat grotere gezinnen, die nú in een
bovengemiddelde auto rijden, deze inruilen voor twéé kleine auto's. Die twee
auto's vervuilen samen meer, gebruiken meer ruimte op de weg en nemen twee
parkeerplaatsen in beslag. Ook zullen twee goedkope parkeerkaartjes wel duurder
zijn dan één en de gezamenlijke kosten zoals wegenbelasting, benzine en
onderhoud hoger. Maar de milieufanaten zijn dan tenminste tevreden.

Oosterhout, Evert Lamme

Voorzitter

Weet u wie de voorzitter is van GroenLinks? Of van D66 of de SGP misschien? De
SP, CDA, VVD, Wilders of CU? Mij kan het niet schelen wie de voorzitter van de
PvdA wordt. U wel?

Tiel, Frank Orlemans

LOAD-DATE: August 24, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              57 of 128 DOCUMENTS



                                  De Telegraaf

                            August 23, 2007 Thursday
                              Stadseditie Edition

Baggeraar Boskalis gaat in zeilcouture

SECTION: Pg. 27

LENGTH: 405 words


PAPENDRECHT - Baggeraar Boskalis gaat in de mode! De stoere moddermannen uit
Papendrecht hebben een eigen maritieme kledinglijn op de markt gebracht onder de
naam RBW 1910. Het ontwerp is van modehuis McGregor.

RBW staat voor Royal Boskalis Westminster, de officiële naam van het
baggerbedrijf. Daarbij verwijst 1910 naar het jaar waarin de families Bos en
Kalis van start gingen met het bedrijf. De zeilcouture wordt op de eigen website
aangeprezen als 'stoer, compromisloos en eerlijk, geen lifestyle maar
lijfstijl'. Zoals het hoort bij de no-nonsensemannen van de opgestroopte mouwen.
In de professionele maritieme wereld is Boskalis een begrip, door nu met
burgerkleding te komen hoopt het bedrijf ook de gewone man en vrouw aan te
spreken.

"We willen met de T-shirts, vestjes, zeilpakken en bijpassende accessoires glans
geven aan onze naam", aldus de woordvoerder. Vandaag publiceert Boskalis haar
halfjaarcijfers. Volgens de woordvoerder is het niet de bedoeling dat de
kledinglijn nu de grote cashgenerator voor het bedrijf wordt.Toch vragen
insiders zich af wanneer Boskalis met een eigen parfumlijn komt. "Wat te denken
van die goudeerlijke geur van zwetende zeebonken? Daar worden vrouwen pas wild
van!"PAPENDRECHT - Baggeraar Boskalis gaat in de mode! De stoere moddermannen
uit Papendrecht hebben een eigen maritieme kledinglijn op de markt gebracht
onder de naam RBW 1910. Het ontwerp is van modehuis McGregor.

RBW staat voor Royal Boskalis Westminster, de officiële naam van het
baggerbedrijf. Daarbij verwijst 1910 naar het jaar waarin de families Bos en
Kalis van start gingen met het bedrijf. De zeilcouture wordt op de eigen website
aangeprezen als 'stoer, compromisloos en eerlijk, geen lifestyle maar
lijfstijl'. Zoals het hoort bij de no-nonsensemannen van de opgestroopte mouwen.
In de professionele maritieme wereld is Boskalis een begrip, door nu met
burgerkleding te komen hoopt het bedrijf ook de gewone man en vrouw aan te
spreken.

"We willen met de T-shirts, vestjes, zeilpakken en bijpassende accessoires glans
geven aan onze naam", aldus de woordvoerder. Vandaag publiceert Boskalis haar
halfjaarcijfers. Volgens de woordvoerder is het niet de bedoeling dat de
kledinglijn nu de grote cashgenerator voor het bedrijf wordt.Toch vragen
modekenners zich af wanneer Boskalis met een eigen parfumlijn komt. "Wat te
denken van die goudeerlijke geur van zwetende zeebonken? Daar worden vrouwen
vast wild van!"

LOAD-DATE: August 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              58 of 128 DOCUMENTS



                                  De Telegraaf

                           August 22, 2007 Wednesday
                              Stadseditie Edition

'Politieke leiders lijden zélf nooit!'

SECTION: Pg. 6

LENGTH: 818 words


Dat Jan Pronk mogelijk leider wordt van de PvdA zegt meer over de politiek dan
over deze partij. Het electoraat stemt namelijk niet op een partij maar op een
leider. Daar politieke leiders meestal misleiders zijn en zélf financieel nooit
lijden (Kok, Van Dam) moeten wij lijdzaam toezien dat mogelijk weer een
'grootleider' de leiding krijgt.

arijkaart@orange.nl

Voetbal

Afgelopen zondag ben ik maar eens weer gaan kijken naar de eredivisiewedstrijden
op RTL (omdat de heer Van Westerloo 'minder reclame tussen de wedstrijden' had
beloofd). Maar helaas, al na één samenvatting en een hoop gezever, ja hoor: vijf
minuten reclame. Ik hoopte nog dat dit niet na iedere samenvatting het geval zou
zijn. Maar helaas, na de tweede samenvatting alwéér reclame. Toen ben ik maar
iets nuttigs gaan doen. Want ik vind het belachelijk om in anderhalf uur tijd
een half uurtje voetbal te kunnen zien. Voortaan zet ik dus weer een filmpje op
en voor voetbal wacht ik gewoon tot zondag op Studio Sport.

Aalsmeer, Gerard de Schrijver

Schaamteloos

Na jaren van achteruitgang verandert er ook volgend jaar niets voor het gewone
volk, waartoe ik mezelf reken. Ouderen, minima en middeninkomens gaan er in 2008
weer op achteruit. Maar ambtenaren krijgen er 10% bij in drie jaar tijd en ook
het kabinet krijgt 10% extra. Écht schaamteloos! Het wordt tijd dat wij onze
onvrede eindelijk laten blijken.

Katwijk aan Zee,

Gideon Kuijt

Chávez

Wie beschermt 'onze' Antillen (Tel.21/08)? Onze? 'Todo es Venezuela' (dit alles
is Venezuela), zegt Chávez. Als dát zou kunnen! In dat geval mogen ze dat
'zootje ongeregeld' hier in Nederland ook komen ophalen. Dat bespaart ons héél
veel geld.

Veghel, G. Wessel

Stemvee

Mijn waarde Ruud van Heugten. Als er onvoldoende ruimte zit in de begroting om
de herinvoer van de premiekoopregeling mogelijk te maken (Tel.18/08), verhoog je
de benzineprijs toch met een (euro)kwartje?! Om de 'pil' te vergulden, beloof je
het stemvee dat het 'een tijdelijke maatregel' betreft (nét als Kok destijds) en
vervolgens doe je net of je gek bent. Leg nog wat extra heffingen boven op gas,
elektriciteit en water en je bent al een eind op streek. Mocht dit nóg niet
voldoende zijn, dan verzin je gewoon nieuwe milieuheffingen, bijvoorbeeld op
buiten lopen of op ademhalen. Voor je het weet, hou je geld óver om nog wat
kansloze vredesmissies mee te financieren.

Asten, G. Zeebregts

Post

Ik ben 50-plusser en ik breng tweemaal per week tussen 07.00 en 21.00 uur post
rond voor Selectmail. Het stoort me dat er zo vaak wordt geklaagd over de
bezorging. Misschien helpt het als de Nederlanders hun huisnummer duidelijk
naast hun deur zouden aanbrengen en niet achter struiken verbergen. Sommige
mensen hébben überhaupt geen huisnummer. En dan wél klagen? Ik hoop voor hen dat
ze nooit een ambulance nodig zullen hebben!

Uithoorn, Irma Verpoorten

Vliegtuiggeronk

Ook ík heb me verbaasd over de klachten ten aanzien van het luiden van een
kerkklok om 07.15 uur (gedurende een kwartiertje). Dit is niets vergeleken bij
het vliegtuiggeronk van 's morgens vroeg tot 's avonds laat waar veel mensen
horendol van worden: vliegtuigen die met een tussentijd van twee minuten
opstijgen vanaf de Aalsmeerbaan en dat zeven dagen in de week. Met het welzijn
van de bewoners van omliggende gemeenten wordt door Den Haag en Schiphol geen
rekening gehouden. Alleen de financiële winst is belangrijk.

Uithoorn,

L. Leeftink-Bokelman

Tandartsen

Het tekort aan tandartsen (Tel.21/08) in Nederland is de schuld van de vroegere
minister van Onderwijs Wim Deetman, later burgemeester van Den Haag en nu lid
van de Raad van State. Hij vond het destijds nodig om een van de modernste
tandheelkundige opleidingen van Europa te sluiten. Utrecht moest dicht ten
gunste van de tandheelkundige opleiding aan de VU in Amsterdam, die van oudsher

banden heeft met het protestants-christelijke volksdeel (ook Balkenende, Bos en
Rouvoet zijn aan de VU opgeleid).

Lanaken (B), Jan Hoes

Speerpunt

Eerst wordt de staatssecretaris van Justitie, Albayrak, gesaboteerd door een
stel burgemeesters die, in het kader van het generaal pardon, weigeren
informatie te verstrekken over illegalen. En nu is zij op de onzalige gedachte
gekomen om de regeling van oud-minister Verdonk om criminele vreemdelingen
strenger te straffen, op te schorten. Albayrak heeft namelijk haar twijfels over
de effecten ervan en wil eerst een onderzoek. Het is onvoorstelbaar dat op zo'n
onnozele wijze wordt omgegaan met onze criminaliteitsbestrijding, nota bene een
speerpunt van het kabinetsbeleid. Ik twijfel zo langzamerhand aan de competentie
van deze staatssecretaris.

Gieten, R.L. van Hasselt

Auditie

De PvdA wil straatartiesten eerst auditie laten doen alvorens ze mogen optreden
(Tel.21/08). Zou deze partij een dergelijke maatregel misschien ook kunnen
invoeren binnen hun eigen gelederen? Dan blijven tenminste alleen die PvdA'ers
over die zinnige ideeën aandragen.

Tuitjenhorn,

Marja van der Graaf

LOAD-DATE: August 21, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              59 of 128 DOCUMENTS



                                  De Telegraaf

                             August 17, 2007 Friday
                              Stadseditie Edition

'Diadeem maakt foto ongeschikt voor paspoort!'

SECTION: Pg. 6

LENGTH: 876 words


De kinderen van mijn dochter hebben een paspoort nodig. Dus worden er pasfoto's
gemaakt, keurig volgens voorschrift bij een fotograaf. De oudste (5 jaar) heeft
lang haar en omdat de oren zichtbaar moeten zijn, adviseert de fotograaf haar
een smalle plastic band (diadeem) in het haar te doen. Vervolgens mét foto's op
de fiets naar deelgemeente Rotterdam-Hillegersberg voor de paspoorten. Aan de
balie staat een mevrouw met hoofddoek die vóór mijn dochter aan de beurt is. De
ambtenaar accepteert haar foto, mét hoofddoek (dat is namelijk een religieuze
hoofdbedekking).

U raadt het al: mijn dochter kan met haar drie kleine kinderen onverrichter zake
vertrekken want de plastic haarbeugel (0,5 centimeter breed) is 'een
niet-religieus hoofddeksel', dus de foto is ongeschikt. Volgens mij zijn we op
de verkeerde weg.

Coen Baljon

Reces

Uit het feit dat de gewone, hardwerkende burger hooguit drie weken per jaar met
vakantie gaat en onze regering, die zeer goed voor zichzelf zorgt, maandenlang
niet op het werk verschijnt (en dit reces noemt), blijkt wel dat de kloof tussen
burger en regeringsleiders zeer groot is. Van deze leiders hoeven we dus geen
maatregelen te verwachten om het koopkrachtverlies van die búrger te
verminderen.

Tuitjenhorn, Marja van der Graaf

Halsmisdrijf

Justitie is toch helemaal van God los om een dienstweigeraar na 24 jaar alsnog
een maand huisarrest te laten uitzitten! Een moord verjaart 'al' na 18 jaar,
maar dit halsmisdrijf blijft openstaan! Ooit zei een minister: 'Als een straf
zinloos is,dan moet je hem niet opleggen'. Wat voor zin heeft deze straf dan
wel? En wie betaalt de kosten die ermee zijn gemoeid? Gebruiken ze voor dit
soort ongein onze 'zuurverdiende centjes'? Laten ze zich liever met échte
criminelen bezighouden, zodat het veiliger wordt op straat.

cobyromijn@hotmail.com

Aangifte

Nú ben ik het zát! Ook ík ga aangifte doen (Tel.16/08). Samen met een paar
miljoen andere ongelovigen wil ik een aanklacht indienen tegen lieden die het
boek, de 'koran', als leidraad gebruiken van hun bekrompen leventjes. Volgens
hen moet ik namelijk als ongelovige 'vervolgd en zelfs gedood worden'. Daarom
wil ik dat iedereen die in het bezit van is van zo'n 'crimineel' document meteen
met boek en al definitief ons land wordt uitgezet. Ik doe dit puur uit
lijfsbehoud én omdat ik het recht heb mijzélf en mijn ongelovige familieleden
(waaronder ook kinderen) tegen potentiële moordenaars te beschermen.

Niedorp, A.W. de Haas

Diesellocomotieven

In de grote steden is het met de luchtkwaliteit droevig gesteld. Dit was voor
'Europa' aanleiding diverse bouwprojecten voorlopig stil te leggen. In dit
verband mag het opmerkelijk worden genoemd dat het overgrote deel van de
goederentreinen nog steeds door vervuilende diesellocomotieven wordt
voortbewogen, terwijl vrijwel het gehele Nederlandse spoorwegnet is
geëlektrificeerd. Behalve de geprivatiseerde goederenmaatschappijen laat ook de
NS onnodig dieseltreinen rijden, zoals op het traject Groningen-Zwolle. Waar de
diverse overheden er alles aan doen om de luchtkwaliteit te verbeteren, blijft
het wat het railvervoer betreft 'dweilen met de dieselkraan open'.

Utrecht, J.J. Postma

Monarchie

De Belastingdienst zit me op de hielen omdat ik als verzekerd freelancer
beroepskosten heb opgegeven die ik van mijn baas niet mag declareren. Sinds 2001
mág je evenwel geen beroepskosten meer aftrekken óók al werk je thuis. En dan
lees ik dat het zeilbootje van koningin Beatrix uit de pot van Defensie wordt
betaald en dat er vorig jaar voor 112.000 euro versleuteld en geverfd is aan dit
jacht. Het moet niet gekker worden. Het is een schande dat de vrouw met de
grootste uitkering van onze natie haar bootje laat betalen door Defensie.
Hiermee is opnieuw bewezen dat de monarchie een 'geldversnipperaar' is!

Herkenbosch, Roland Danckaert

Zoet

Helaas blijkt de politiek een volstrekt onbetrouwbare partner. In de nadagen van
het vorige kabinet werd de kiezer door minister Zalm nadrukkelijk het 'zoet'
beloofd. Dat 'zoet' werd tot dusverre slechts door enkelingen geproefd: de
gemiddelde kiezer mocht er nauwelijks aan rúíken. Thans zien we in de geplande
stemmingmakerij - met Prinsjesdag in het vooruitzicht - dat het 'zoet' de
gemiddelde kiezer ook nooit zal bereiken! Naar nu blijkt, werd er vanaf het
begin al van 'zuur' uitgegaan en dat is heel iets anders dan men vlak voor de
verkiezingen beloofde. Men beloofde ook een vermindering van het aantal
ambtenaren: er kwamen er alleen maar meer. Men beloofde vermindering van de
bureaucratie, immers, de samenleving komt er ongeveer in om. Hoe meer
bureaucratie, hoe meer ambtenaren er nodig zijn om die, aan waanzin grenzende,
papieren 'santenkraam' in stand te houden. Men beloofde dat privatisering de
gebruikskosten zou verlagen: de tarieven, premies en belastingen stijgen echter
alleen maar verder. De gemiddelde burger ziet zijn koopkracht steeds verder
oplossen: de regeerders kijken ernaar en trekken hun schouders op.

Zeist, J.T. van der Veen

Tweede

Met ontroering heb ik gekeken naar de Indië-herdenking. Ik ben zelf ook een
'Lampersari kind'. Het viel me op dat er geen enkel lid van de Koninklijke
familie in Den Haag aanwezig was. Komen wij, slachtoffers uit Indië, nog steeds
op de tweede

plaats?

Rijsbergen, Christel van Dijk

LOAD-DATE: August 16, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              60 of 128 DOCUMENTS



                                  De Telegraaf

                            August 14, 2007 Tuesday
                              Stadseditie Edition

Misselijk

SECTION: Pg. 3

LENGTH: 286 words


Hoe ziek is een samenleving als twee pubers van 16 jaar een winkelier linea
recta de dood injagen? De schokkende moordpartij op de werknemer van de
avondwinkel in Amstelveen is het zoveelste voorbeeld van dodelijk geweld waarbij
een winkelier het slachtoffer is. Honderdduizenden werkers in de detailhandel
zijn in feite vogelvrij voor dit slag misselijke, moordlustige criminelen. Vele
sigarenhandelaren, juweliers, supermarktondernemers, benzinepomphouders, allen
hardwerkende Nederlanders, kennen uit eigen ervaring het traumatische gevoel van
angst voor een gewelddadige overval in hun zaak.

Nog steeds zijn er te weinig afschrikwekkende, preventieve maatregelen genomen
om het tuig in toom te houden. Dat kan de overheid zich aanrekenen, evenals het
moedeloos makende gegeven dat vele burgers het gevoel hebben dat daders niet de
straf krijgen die zij verdienen. Of het feit dat binnen de kortste keren deze
lui weer op straat lopen en dat er maar geen einde komt aan de dreiging van
nieuw geweld. Winkelverboden voor veroordeelde overvallers en volledige
belastingaftrek van geavanceerde beveiligingsapparatuur kunnen helpen. Maar ook
politie en justitie moeten meer armslag krijgen om dit geweld aan te pakken.
Voor potentiële daders moet duidelijk zijn dat de allerhoogste straffen voor
dergelijke ernstige misdaden worden opgelegd.

In het geval van de twee 16-jarige verdachten die winkelier Huib Krooder het
leven ontnamen betekent dat - ondanks hun jeugdige leeftijd en het geldende
jeugdrecht - de maximale verwijderingsduur uit de samenleving.

Want wie bewust een poging doet om een samenleving ziek te maken heeft geen
recht meer om voor een langdurige periode deel uit te maken van diezelfde
samenleving.

LOAD-DATE: August 14, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              61 of 128 DOCUMENTS



                                  De Telegraaf

                             August 13, 2007 Monday
                              Stadseditie Edition

Wat betekent beursval voor ons?;
Deskundigen geven antwoord op veelgestelde vragen Risico hypotheken in Nederland
is te verwaarlozen

SECTION: Pg. 6

LENGTH: 732 words



HIGHLIGHT: Van onze financiële redactie AMSTERDAM, maandag In de Verenigde
Staten zijn hypotheekverstrekkers over de kop gegaan. De malaise is overgeslagen
naar Europa. De beurzen in Nederland verliezen fors. In hoeverre raakt deze
crisis de consument?


1. Hoe is dit probleem ontstaan?

De problemen begonnen in de Verenigde Staten. Mensen die bij andere banken geen
lening voor een woningaankoop kregen, konden altijd nog een hypotheek krijgen
tegen hogere rente. Die Amerikaanse leningen heten subprime-hypotheken. Omdat
deze minder kredietwaardige leners recent hun hypotheek niet aflosten, gingen
enkele Amerikaanse banken failliet. Andere banken durven niet langer geld aan de
andere bank te lenen.

2. Heeft Nederland ook subprime-hypotheekverstrekkers?

Die markt is heel klein. En minder risicovol: de voorwaarden waaronder geleend
is, zijn veel strenger. "De kans dat dit zich met Nederlandse hypotheken
voordoet is bijna uitgesloten", zegt Dennis Dijkstra van het gespecialiseerde
Sparck. Concurrent Elq bevestigt dat. 3. Wat is dan het probleem voor Nederland?

De Amerikaanse beleggingen in subprime-hypotheken. Die gaan de hele wereld over.
Sommige Nederlandse banken en verzekeraars hebben in die Amerikaanse leningen
belegd. ING, bijvoorbeeld, verloor 57 miljoen euro op die beleggingen. De
Nederlandse bank NIBC verloor 137 miljoen euro, omdat Amerikaanse leningen niet
meer inbaar waren. Maar net als Fortis, Aegon en ABN Amro zeggen ING en NIBC dat
dit op een miljardenomzet nauwelijks indruk maakt.

4. Kan mijn hypotheekverstrekker omvallen?

De Nederlandsche Bank (DNB), toezichthouder op alle banken, maakt zich voorlopig
nog geen zorgen over de gevolgen van de Amerikaanse hypotheekcrisis. Nederlandse
banken hebben in de VS weinig hypotheken verstrekt, meldt DNB.

5. Dus er is geen risico?

Toch wel. Het geldtekort tussen banken onderling kan overslaan op de economie.
Als bijvoorbeeld bedrijven en consumenten minder geld bij banken kunnen lenen
omdat die zelf niets krijgen, zullen zij minder producten kopen en grote
investeringen uitstellen. Daardoor wordt de economische groei afgeremd. Daarom
hebben de centrale banken in de wereld aan commerciële banken 290 miljard euro
tegen lage rentes aangeboden, zodat die geld kunnen blijven uitlenen en de
economie blijft groeien.

6. Is er kans op een wereldwijde recessie, met een domino-effect, zoals de
beurskrach van 1929?

De centrale banken proberen dat nu met kapitaalinjecties te voorkomen: het
geldgebrek op de hypotheekmarkt raakt de aandelenmarkten, maar mag niet verder
overslaan. De Amerikaanse beurzen reageerden positief op de ingreep van de
centrale banken, de Europese niet. Een Nederlandse bankanalist zegt: "Dit lijkt
paniek, maar het is een gewone correctie van de markt. Wie risicovol heeft
belegd in subprime-hypotheken, moet klappen verwachten. Dat is gebeurd. Meer
niet."

7. Als ik aandelen heb, moet ik ze dan verkopen?

"Er is nog geen reden tot paniek", zegt Charles Kalshoven van de Postbank.
Zomaar aandelen lozen, is niet wijs, stelt hij. De aandelen in bedrijven die
winst uit subprime-hypotheken halen, zijn wel minder waard geworden.

8. Als ik een hypotheek met aandelenbeleggingen heb, kom ik in problemen?

"Nee", zegt macro-econoom Kalshoven. "De meeste beleggingshypotheken in aandelen
zijn afgesloten voor een langere looptijd. Bovendien hebben beleggingshypotheken
bredere fondsen en zijn aandelen gekocht op verschillende tijdstippen, het
risico is gespreid. Er is nu een dip, maar wij zijn er heilig van overtuigd dat
de aandelenkoersen op lange termijn stijgen. Die stijging herstelt dit verlies."

9. Vanwaar dit optimisme?

"Dit is slechts een financieringsprobleem tussen banken, en voor beleggers. De
investeerder met de Porsche heeft problemen", zegt Kalshoven. "De gewone
Nederlander met een koop- of huurhuis niet. Want de economische groei is goed:
vorig jaar 3 procent erbij, dit jaar wordt dat volgens ons 2,8 procent, volgend
jaar 2,6 procent. Iets minder, maar nog zeer goed. Er is een tekort aan
personeel, de export stijgt sterk, investeringen blijven toenemen en bedrijven
blijven meer produceren. Allemaal signalen die niet op economische daling
wijzen. Het acute probleem beperkte zich de laatste week vooral op de geldmarkt.
En daar is nu door de centrale banken ingegrepen."

10. Maar als bedrijven minder kunnen lenen, dan komt hun voortbestaan toch in
gevaar. En ook mijn baan?

"Zover is het nog lang niet", aldus Kalshoven. "De dip in de beurzen is
tijdelijk, terwijl de economie goed draait. Wel moet komende week blijken of
niet meer Nederlandse bedrijven in problemen zijn gekomen door verliezen op
investeringen in de subprime-hypotheken."

LOAD-DATE: August 12, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              62 of 128 DOCUMENTS



                                  De Telegraaf

                             August 12, 2007 Sunday
                              Stadseditie Edition

Geert Wilders

SECTION: Pg. 5

LENGTH: 591 words


De gedachte van veel Kamerleden dat Geert Wilders met zijn eis om de Koran, een
'fascistisch boek' te verbieden, de weg kwijt zou zijn, is onzin. Hij weet heel
goed wat hij zegt. Het is een doelbewuste poging van hem om meer kiezers aan
zich te binden en om moslims op te zetten tegen niet-moslims.

Om aandacht te blijven trekken moet hij wel telkens komen met veel scherper
geformuleerde aantijgingen aan het adres van moslims. Ging het eerst nog om hun
hoofddoekjes en om de boerka's, vervolgens om het scheuren van pagina's uit de
koran en sprak hij later van een 'tsunami van islamisering' over ons land, nu
moet hun heilige boek maar helemaal uit de samenleving worden verbannen.

Hij gaat er gemakshalve maar aan voorbij dat hij met zijn kretologie, veel meer
was zijn stuk niet, circa één miljoen moslims beledigt. Hij beledigt overigens
niet alleen hen. In zijn stuk zette hij in het voorbijgaan ook nog de 'laffe en
bange' Kamerleden weg, en daarmee de miljoenen kiezers die zij
vertegenwoordigen.

Die zouden uit zijn op een transformatie van 'Nederland in een Nederarabië als
provincie van de islamitische superstaat Eurabië'. Kan het nog idioter, nog
onzinniger of is de grens nu eindelijk eens bereikt!

Zijn verwijten over lafheid en bangheid van Kamerleden raken kant noch wal, net
als de voorbeelden die hij daarvan tevoorschijn toverde alsof bijna heel
politiek Den Haag, behalve hijzelf en zijn hielenlikkers, bezig is te buigen
voor moslimextremisme.

Als één onderwerp Den Haag én het land verbindt, dan is dat extremisme hard moet
worden bestreden, net als haatzaaiende moskeeën en opruiende imams. Wilders
vergeet dat de overgrote meerderheid van de moslims daar niets van moet hebben
en dat ze voor een succesvolle strijd tegen dat extremisme hard nodig is.

Ze hebben bovendien het grondwettelijk recht om hier als gewone Nederlander
behandeld te worden. Ze kunnen aanspraak maken op alle rechten en plichten die
in de Nederlandse wetgeving aan allen zijn toebedeeld, inclusief de in de
grondwet gegarandeerde godsdienstvrijheid.

Wilders legt hen wel alle wettelijke plichten op, maar ontneemt hen hun rechten.
Dat kan helemaal niet, en dat weet Wilders dondersgoed. Maar uit opportunisme
interesseert hem dat geen zier.

Onderdeel van die vrijheid is het kunnen bezitten en lezen van de koran. Daar
staan, op een aantal plaatsen soms gruwelijke teksten in, net als overigens in
veel heilige boeken van andere geloven. Die behoren wel in de historische
context waarin ze geschreven zijn, te worden begrepen en zijn totaal geen
licentie om te doden. Wie onder de moslims die teksten wel letterlijk neemt,
plaatst zich dan ook buiten onze rechtsorde, zoals de aanvallers van Ehsan Jani.
Dat die vaak te wild is, kan de aanvallen op hem nooit vergoelijken.

Wilders moet eens bij zichzelf te rade gaan als hij zijn collega's in de Kamer
lafheid verwijt. Hij hield zich woensdag na de publicatie van zijn stuk
onbereikbaar. Kennelijk durfde hij de confrontatie met anderen niet aan. Eerder
weigerde hij in te gaan op aanbiedingen van moslimorganisaties voor een gesprek.
Laf gedrag dus.

De hele politiek reageerde afwijzend, net als de overgrote meerderheid van de
kiezers. Die zit net als het kabinet niet te wachten op een levensgevaarlijke
verbreding van de kloof tussen allochtone moslims en autochtonen. Overigens moet
Wilders eens gaan nadenken of hij de partijnaam niet moet veranderen in de
'partij voor de onvrijheid' in plaats van 'voor de vrijheid'. Want voor dat
laatste staat hij niet langer als het om anderen gaat dan hem zelf.

LOAD-DATE: August 11, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              63 of 128 DOCUMENTS



                                  De Telegraaf

                            August 9, 2007 Thursday
                              Stadseditie Edition

'Geef geen geld aan straat'muzikantjes'!'

SECTION: Pg. 6

LENGTH: 838 words


Overal in onze steden zijn minderjarige straat'muzikanten' neergestreken. Spelen
kunnen ze niet want wáár ik ze aantref, óveral hoor ik dezelfde twee regels van
een bepaald liedje. Kennelijk hebben ze alleen díe regels moeten 'instuderen'.
De mensen geven geld omdat ze die kindertjes zielig vinden. Dat kan ik me
voorstellen maar als ze tóch iets willen doen, geef ze dan een stuk fruit, een
goed belegd broodje of een blikje drinken. Dáár heeft de baas die hun centen
komt ophalen namelijk niets aan, híj wil slechts geld zien. Het is onzin te
beweren dat die jongens en meisjes dit uit vrije wil doen. Kijk naar die
gezichtjes en je weet genoeg. De enige oplossing om aan deze vorm van 'verkapte
bedelarij' een eind te maken, is geen geld geven. Want zolang dat gebeurt,
blijven ze komen.

Rijswijk, E. Stip

Bokito

In Blijdorp wordt hard gewerkt aan de veiligheid voor de bezoekers van met name
Bokito. 'De grootschalige bouwoperatie kost tonnen'. De 'Bokito's' die in ons
land vrij rondlopen, kosten ons ook handen vol met geld maar tóch wordt het
steeds onveiliger.

Veghel, G. Wessel

Subsidie

Dat er in dit land gestrooid wordt met subsidies, blijkt uit het boek van Peter
Siebelt. Dat er nauwelijks controle op is, eveneens. Maar dat er auteurs zijn
die via het Literatuurfonds tienduizenden euro's opstrijken om 'iets' te gaan
maken, is een schandaal waar het verstand bij stilstaat. De reden is niet dat ze
armlastig zijn, want de subsidie vervalt pas als hun zelfverdiende belastbare
inkomen méér dan Euro 51.000 bedraagt. Kunt u het nog volgen?

Waalwijk,

Leo J.J. Dorrestijn

Hulde

Naast de vaak negatieve publiciteit over politieoptredens is er nu toch heuglijk
nieuws: agenten in Noord-Holland hebben twee autodieven van een BMW X3 kunnen
inrekenen (Tel.07/08). Na afloop van deze operatie sprak men van een
'droomscenario'. Toch enkele kanttekeningen: bij de achtervolging reden de
dieven met een snelheid van 210 kilometer per uur, waardoor de kans op
(dodelijke) ongelukken met andere weggebruikers levensgroot was. Wat kostte de
actie niet aan mankracht/uren, gebruik van politieauto's, mountainbikes,
speurhonden en helikopter? De gestolen auto was uitgerust met een gps-systeem.
Was het dan niet goedkoper en veiliger geweest die auto plús de dieven te
benaderen nadat ze hem ergens geparkeerd hadden? Bovendien was dan de schade
voorkomen die ontstond toen de dieven dwars door de gesloten slagbomen heen
reden.

Alphen aan den Rijn,

K.H. Maat

Kreten

Bijna dagelijkse hoor je: de Tweede Kamer is 'geschokt', 'verbijsterd',
ministers gaan 'diep door het stof' en Kamerleden zijn 'onthutst'... (Geert
Wilders). Daarna gaat men doodleuk over tot de orde van de dag. Van eventuele
verontwaardiging hoor je verder niets meer. Het blijken dus 'loze kreten' van
onze volksvertegenwoordigers.

Bergen op Zoom, Jan van Dijk

Vakantie

Kan iemand uitleggen waarom regering en Tweede Kamer twee maanden met vakantie
zijn, terwijl de 'gewone' burger met drie weken genoegen moet nemen?

Heerhugowaard,

Theo C.A. Hoogland

Rolstoel

Geweldig, die actie van mensen om met een rupsvoertuig rolstoelgebonden
zonliefhebbers over het strand te rijden (Tel.08/08). Maar waarom wordt bij de
strandafgang(en) geen verharde baan aangelegd naar de vloedlijn? Wat zouden
rolstoelgebruikers en ouders met kleine kinderen hier blij mee zijn. Ik weet
waarover ik spreek; ik heb namelijk zelf een kleindochter van 5 jaar die in een
rolstoel zit. Het is meestal geen probleem om bij het strand te komen als je in
het bezit bent van een invalidenparkeerkaart. Maar om dóór het rulle zand bij de
zee te komen, is een ramp. Afgelopen zondag ben ik met mijn dochter en
kleindochter naar het strand in Petten geweest. Het kleine meisje heeft bijna de
hele dag aan de vloedlijn in het water gelegen. Ze geniet volop van zo'n dagje
aan het strand. Maar binnenkort wordt dit helaas onmogelijk, want ze is bijna
niet meer te tillen. Onze droom is daarom een verharde weg naar zee.

Alkmaar, Wil Stoker-Lageveen

Graaien

Als multinationals het gezeur over 'graaien en woekerrentes' zat zijn, nemen ze
de betreffende bewindslieden ( Zalm, Kok, Terpstra) gewoon in dienst... en
voilà: de geluiden verstommen.

Katwijk aan Zee,

Gideon Kuijt

Verruwing

Homoseksuelen zijn steeds vaker het slachtoffer van geweld, evenals ziekenhuis-
en ambulancepersoneel. En ook politieagenten worden regelmatig belaagd. Het is
dus zeer wel mogelijk dat niet de homofobie toeneemt maar de algemene verruwing,
waar dan ook homoseksuelen slachtoffer van worden. Voeg daarbij een langdurige
en ziekmakende welvaart en een ronduit lachwekkende strafoplegging onder leiding
van muggenziftende rechters en je weet dat we nog lang niet uit de problemen
zijn.

Amsterdam, H. Palts

Aanbieding

Tijdens onze fietstochtjes komen we herhaaldelijk 'aanbiedingen' tegen van
horecaondernemers: koffie met huisgemaakt gebak: 4,50 euro. Dit is wél 9,90
ouderwetse guldens! 'Vroeger' kregen we ditzelfde voor 3,50 gulden! Weet de
horeca nog steeds niet dat de euro niet mínder, maar méér waard is dan een
gulden?

Annen, C.P. Vogelzang

LOAD-DATE: August 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              64 of 128 DOCUMENTS



                                  De Telegraaf

                             August 5, 2007 Sunday
                              Stadseditie Edition

'Zelf alleen pestbonnen';
'De vakantierechter' is amuse voor Frank Visser 'Vakantie- leed is niet om te
lachen'

SECTION: Pg. 2

LENGTH: 548 words



HIGHLIGHT: Al ruim tien jaar hanteert mr. Frank Visser het zwaard der
gerechtigheid in het NCRV-programma De rijdende rechter. Sinds 2003 is hij ook
De vakantierechter, waarin vakantieleed centraal staat. Een nieuwe serie begint
dinsdag. Viert de klaagcultuur hoogtij in ons land?


"Ik spreek liever van een democratisering van het recht", zegt Frank Visser. "We
vinden het heel normaal dat de rechter kijkt naar de overname van ABN Amro, maar
bij de gewone man ligt dat kennelijk anders. Terwijl het bijvoorbeeld in
Duitsland de gewoonste zaak van de wereld is om geschillen aan de rechtbank voor
te leggen. Daar hebben ook veel meer mensen een rechtsbijstandsverzekering."

"Anderen spreken over een 'veramerikanisering' van onze samenleving." Met een
fijn lachje: "We dragen allemaal spijkerbroeken, drinken allemaal cola, maar als
het om je rechten gaat, mag je niet Amerikaans handelen?"

Burenruzies zijn een terugkerend verschijnsel in De rijdende rechter. Hoe zit
dat bij u zelf?

"Iedereen heeft wel eens wat, maar wij leven in vrede", klinkt het diplomatiek,
maar met een grijns. "Ik hoor wel eens dat De rijdende rechter altijd over bomen
gaat. Dat is niet zo, maar volgens mij onthouden kijkers vooral zaken waarin ze
iets herkennen. Bovendien lopen juist bij burenruzies ook de emoties hoog op.
Voor de kijkcijfers zijn conflicten tussen buren het beste... Maar ik kijk ook
regelmatig naar geschillen met gemeenten, bijvoorbeeld over een bepaalde
verkeerssituatie. Of consumentenzaken, zoals een miskoop."

Zegt uw hart soms iets anders dan de wet?

"Soms wel. Ik heb er moeite mee als de kleine man iets wordt afgepakt. Zoals de
camping waar mensen eerst met de kinderen en later met de kleinkinderen
heengingen, op de Veluwe of ergens in Drenthe. Dan besluit de eigenaar om er
luxe chalets neer te zetten. Dat is zijn goed recht, maar het is sneu voor die
mensen, die zijn hun betaalbare en vertrouwde stekkie kwijt... Maar ik ben
rechter en volg de wet. Wanneer u mij vraagt of ik wel eens uitspraken doe waar
ik niet achtersta, zeg ik nee. Als je vanwege je baan regelmatig 's nachts
wakker ligt met pijn in je hart, moet je op zoek gaan naar ander werk."Krijgt u
wel eens bekeuringen?

"Ik heb er ooit één gehad omdat ik 36 km per uur in plaats van 30 reed. Daar ben
ik erg boos over geworden. Iedereen reed 50, ik had nog bewust het gas
losgelaten. Bij mij blijft het bij die pestbekeuringen. Je moet als rechter niet
160 rijden waar je 80 mag. Het valt me wel op dat onze verkeerswetgeving nog
stamt uit de tijd dat er weinig auto's waren, nu rijden er miljoenen. De
hamvraag bij ongelukken is altijd: wie heeft schuld? Wat is schuld, we maken
allemaal fouten, ook in het verkeer. Je kunt iets over het hoofd zien. Rechters
proberen daar rekening mee te houden en beoordelen een notoire wegpiraat anders
dan een 50-jarige die voor het eerst in aanraking met justitie komt."

Wat kunnen we van De vakantierechter verwachten?

"Eén echte zaak en twee kijkersvragen. Mensen hebben filmpjes gemaakt van wat
hun op vakantie is overkomen. Het eerste wat je meestal bij die beelden gaat
doen, is lachen omdat het zo bizar is, maar het is natuurlijk helemaal niet om
te lachen. Mensen maken zulke erge dingen mee. Ratten in de kamer, een
schoorsteen die op je balkon uitkomt, meisjes die naar Griekenland gaan om te
feesten en in een saai, klein dorp worden ondergebracht."

"Inhoudelijk vind ik De rijdende rechter interessanter. Dat is toch iets
serieuzer en vraagt meer voorbereiding. Daar kan ik mijn juridische ei beter in
kwijt. Ik zie De vakantierechter meer als een amuse."

LOAD-DATE: August 4, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              65 of 128 DOCUMENTS



                                  De Telegraaf

                             July 31, 2007 Tuesday
                              Stadseditie Edition

Majesteitsschennis kost junk 400 euro;
Regilio A. maakte de Koningin uit voor hoer

SECTION: Pg. 9

LENGTH: 406 words



HIGHLIGHT: door Fred Soeteman AMSTERDAM, dinsdag Niet twee weken opsluiting,
zoals geëist, maar een boete van 400 euro is de straf voor de 47-jarige Regilio
A. die koningin Beatrix publiekelijk voor hoer heeft uitgemaakt.


De al 25 jaar ernstig aan heroïne en cocaïne verslaafde man die in 1977 voor het
eerst werd veroordeeld, is zich begin deze maand te buiten gegaan aan belediging
van Hare Majesteit en een hoofdagent-fietssurveillant van de Amsterdamse
politie, zo oordeelde gisteren politierechter mr. M. de Werd.

Haat

Tijdens een opstootje rond een stel junks, 's morgens in de Weesperstraat,
vergaloppeerde de uit Paramaribo stammende A. zich door met gestrekte arm de
Hitlergroet te brengen en te schreeuwen: "Heil Hitler ! Hitler haatte alle
Nederlanders, net als ik!" Waaraan hij in een ergerlijke tirade tegen het
staatshoofd toevoegde: "Ik haat jullie Koningin! De Koningin van Nederland is
een hoer!" met als toegift de aankondiging dat hij de vorstin nog wel eens
seksueel zou benaderen.

Toen de politiemensen hem daarop aanhielden richtte hij zich tot hen: "Je bent
een kankerlijer. Ik hoop niet dat je tyfus krijgt, maar kanker. Jullie kunnen
mij niks maken. Als ik vrijkom, ga ik een blank meisje pakken!"

Enkel de zinsnede: "Ik haat jullie Koningin" was in de ogen van officier van
justitie mr. R.P. Tuinenburg níét beledigend, maar de rest wel.

En hoewel A. onder invloed was van verdovende middelen en alcohol hield de
officier het erop dat hij bij zijn volle verstand was en volkomen
toerekeningsvatbaar "Hij heeft alleen een probleem met het gezag, En 't hóógste
gezag, onze Koningin, heeft hij beledigd."

Smartengeld

Ook belediging van de agent is bewezen, vond de officier, temeer omdat de
betrokkene zich extra gekrenkt voelde omdat hij recent naaste familieleden aan
kanker had zien overlijden. De honderd euro smartengeld die de politieman had
gevraagd vond hij, net als de politierechter, niet toewijsbaar, omdat de vraag
in hoeverre van politiemensen kan worden gevergd dat ze meer slikken dan gewone
burgers, te complex is voor beantwoording in een strafprocedure.

Het verweer van advocaat mr. G.J. Jaspers dat Regilio A. niet de Koningin als
persoon heeft willen treffen maar de vertegenwoordigster van het Nederlandse
volk, ging volgens de rechter niet op. Evenmin als de stelling dat het
tekeergaan van A. toe te schrijven is geweest aan 'psychische overmacht' in de
vorm van onweerstaanbare haat- en wraakgevoelens.

Rechter mr. De Werd merkte in zijn vonnis op dat ook de Koningin in Amsterdam
weliswaar tegen een stootje moet kunnen, bijvoorbeeld bij maatschappijkritische
uitingen, maar dáárvan is in deze affaire geen sprake geweest.

LOAD-DATE: July 30, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              66 of 128 DOCUMENTS



                                  De Telegraaf

                              July 27, 2007 Friday
                              Stadseditie Edition

Tour schaadt imago Rabobank niet;
Sponsoring is goed voor Nederlandse wielersport

SECTION: Pg. 6

LENGTH: 570 words



HIGHLIGHT: De wielersport mag dan bol staan van de dopingschandalen en
verdachtmakingen, dat moet voor de Rabobank geen reden zijn om de sponsoring van
deze sport stop te zetten. Het imago van de wielersport is niet schadelijk voor
de bank die de wielerploeg sponsort die momenteel de gele trui in bezit heeft.
Twee derde van de 2124 deelnemers aan onze Stelling van de Dag laat zich in die
zin uit.


Het commentaar waarmee zij hun standpunt onderbouwen, heeft vaak veel weg van
een reclamespot. Neem bijvoorbeeld deze opmerking: "De betrouwbaarste en
sterkste bank met triple A rating kan zich makkelijk een tegenslag permitteren."
Maar ook: "Ik vind het geweldig dat een bank als Rabobank, die er ook voor de
gewone man/vrouw is, deze tak van volkssport sponsort", en: "De Rabobank heeft
z'n zaakjes goed voor elkaar en staat niet alleen door sponsoring van de
wielersport in hoog aanzien in de wereld."

77 procent vindt het sneu voor de Rabobank dat deze dopingellende zich aandient
nu eindelijk een Rabo-renner, Michael Rasmussen, kans maakt op de gele trui.
Twee derde vindt het terecht dat de Rabobank Rasmussen heeft laten starten.

Volgens driekwart is de sponsoring van de Rabobank goed geweest voor de
wielersport in Nederland. Een paar reacties daarover: "Rabobank heeft veel
betekend voor jonge wielertalenten in Nederland en wielrennen in de breedte.
Doorgaan met het Rabo-wielerplan", en: "Een bank die het anders doet en een
ploeg die het anders doet (zonder doping dus)."

Wat die doping betreft: volgens 48 procent is de Rabo-ploeg schoon, volgens 22
procent niet, 30 procent doet hierover geen uitspraak. 88 procent vindt de
afspraken van de Rabobank met de wielerploeg (direct ontslag bij individueel
dopinggebruik en stopzetting van de sponsoring bij structureel gebruik)
voldoende.

39 procent noemt de Rabobank betrouwbaar, 19 procent degelijk. Voor 35 procent
is het een bank als alle andere. Het imago is door de huidige perikelen in de
wielersport voor driekwart van de deelnemers niet veranderd. 7 procent denkt nu
positiever over de bank, 15 procent negatiever.

51 procent van de deelnemers is klant bij de Rabobank. Van hen overweegt 8
procent zijn relatie met de bank te beëindigen vanwege de dopingschandalen. 41
procent van de Rabo-klanten zegt een speciaal gevoel voor de Rabo-wielerploeg te
hebben. Van de 49 procent die geen klant is, verklaart 13 procent dat de
wielerschandalen hen ervan weerhouden wel klant te worden.

Wielersponsoring

Volgens een derde van de deelnemers ondervindt de Rabobank wél schade van de
Tour de France en moet de wielersponsoring stoppen. Een van hen zegt: "Als klant
van de Rabobank voel ik mij indirect betrokken bij dit schandaal. Ik wens verre
van doping te worden gehouden." Een ander verklaart: "Iedere keer als de naam
Rasmussen wordt genoemd en het logo van de Rabobank in beeld komt, is het
slechte reclame."

Anderen belichten het meer vanuit hun eigen financiële belang: "Feitelijk
betaalt de klant. Helemaal niets sponsoren, de tarieven omlaag en de spaarrente
omhoog zou beter zijn", en: "Het blijft geld van de kleine particulier, voor de
grote geldwolven binnen de topsport."

Bij het sluiten van een hypotheek of het openen van een (spaar)rekening let een
vijfde van de deelnemers erop welke sport of sportvereniging door die bank wordt
gesponsord. Is dat een in hun ogen verkeerde sport of sportvereniging, dan ziet
40 procent van hen af van zakendoen.

Een kwart van die mensen laat zich hierdoor niet beïnvloeden, maar mocht er
nauwelijks verschil zijn, dan kiezen zij voor de instantie die hun favoriete
sport(vereniging) sponsort. 13 procent kiest bewust voor een instantie die een
in hun ogen prima sport(vereniging) sponsort.

Vandaag is er weer een Stelling van de Dag. U kunt eraan meedoen tussen 11.30 en
15.30 uur via www.telegraaf.nl en www.wuz.nl

LOAD-DATE: July 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              67 of 128 DOCUMENTS



                                  De Telegraaf

                              July 22, 2007 Sunday
                              Stadseditie Edition

'Camilla geen koningin'

SECTION: Pg. 4

LENGTH: 162 words



HIGHLIGHT: Camilla zal niet de titel koningin aannemen als haar echtgenoot
kroonprins Charles de troon bestijgt, zo berichtte de Britse pers deze week naar
aanleiding van haar 60e verjaardag. De hertogin zou tevreden zijn met de titel
prinses-gemalin (princess consort). "Daarin wordt zij volledig gesteund door
prins Charles", aldus een bron aan het hof. Deze tekende daarbij aan dat Camilla
nu ook al genoegen neemt met de titel hertogin, hoewel zij technisch prinses van
Wales is.


Onder de Britse bevolking komt juist meer steun voor 'koningin Camilla'. Een
opiniepeiling wees uit dat 28 procent van de Britten haar die titel gunt. Dat
was in 2005, toen zij trouwde met prins Charles, nog slechts 7 procent.
Sindsdien heeft zij echter veel sympathie verworven door haar charme en inzet,
ook onder prinses Diana-fans die aanvankelijk niets van haar moesten hebben.
Camilla zou de eerste prinses-gemalin worden. Alle vorige echtgenotes van de
Britse vorsten droegen de titel koningin. Mogelijk is wel een wetswijziging
nodig om de titel aan Camilla toe te kennen.

Tijdens een werkbezoek aan het plaatsje Bromham, nabij Londen, konden gewone
burgers Camilla feliciteren en toezingen. Prins Charles stak persoonlijk de zes
kaarsjes op haar verjaardagstaart aan. Enkele dagen later ging het er
grootscheepser aan toe, met een gala in het prinselijke buitenhuis Highgrove
voor zo'n tweehonderd gasten, onder wie Britse beroemdheden als Stephen Fry en
Joanna Lumley.

LOAD-DATE: July 21, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              68 of 128 DOCUMENTS



                                  De Telegraaf

                             July 21, 2007 Saturday
                              Stadseditie Edition

Vrijheid, gelijkheid, broederschap

SECTION: Pg. 27

LENGTH: 437 words


Eens per jaar viert Frankrijk groot feest omdat sinds de bestorming van de
Bastille op 14 juli 1789 de gewone man geen genoegen meer hoeft te nemen met
zijn door geboorte bepaalde positie. Niet langer was het de adel die de dienst
uitmaakte. De burgerij nam het over en beloofde naast gelijkheid ook meteen
vrijheid en broederschap.

Ik zal de laatste zijn om de Franse feestvreugde te bederven. Maar als je ziet
waar die gelijkheidsgedachte uiteindelijk op is uitgelopen, zou je er wel wat
vraagtekens bij kunnen plaatsen. Gelijke kansen betekent tegenwoordig toch
vooral dat we allemaal de kans moeten krijgen om hogerop te komen. En als dat
niet lukt, ligt dat natuurlijk aan jezelf. Nu heeft dat streven naar hoger en
beter ons de afgelopen twee eeuwen geen windeieren gelegd. Van krantenjongen tot
miljonair, is op onze hele westerse samenleving van toepassing. Maar uit
allerlei onderzoeken blijkt dat we daar met z'n allen niet gelukkiger van zijn
geworden. Natuurlijk geeft het een goed gevoel als je hogerop komt, maar dat
gevoel wordt vaak verstoord door die buurman of collega die net ietsje hoger
komt. Je kunt je natuurlijk afvragen of je het wel over geluk moet hebben, als
het over werk gaat. Je verdient je geld en daar doe je vervolgens dingen mee
waar je gelukkig van wordt. Het bedrijf waar je werkt, is er niet om jouw
geluksgevoel te vergroten. Gelukkige werknemers zijn mooi meegenomen, maar het
gaat natuurlijk om de prestaties. Ook als je er niet gelukkig van wordt, zul je
moeten werken. En ook als personeel niet zo hoog scoort op de geluksmeter, zal
het bedrijf moeten draaien. Toch is het voor zowel werkgevers als werknemers
verstandig de geluksfactor serieus te nemen. Want wat werkgevers nu en in de
toekomst nodig hebben, is precies dat wat werknemers gelukkig maakt. Vakmanschap
dat wordt uitgeoefend door vaklui die de ruimte krijgen om dat te doen waar ze
goed in zijn. Niet omdat je hogerop moet of miljonair wil worden, maar gewoon
omdat je als krantenjongen nu eenmaal de beste krantenjongen wilt worden. En
geluk ervaart louter en alleen omdat je daar steeds beter in wordt. Waar
hr-managers nu nog bezig zijn voor de bijzondere talenten binnen de organisatie
kansen te creëren hogerop te komen, doen zij er beter aan als geluksmanager te
werken voor álle werknemers. Met de bedrijfsresultaten komt het dan vanzelf wel
goed. Het gelijkheidsideaal van de Franse Revolutie staat nog recht overeind,
maar dat betekent veel meer dan alleen gelijke kansen om hogerop te komen. Het
gaat erom iedereen gelijke kansen te geven op werk waar je goed in bent en
gelukkig van wordt.

Glenn Godet

Happyobs

LOAD-DATE: July 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              69 of 128 DOCUMENTS



                                  De Telegraaf

                             July 21, 2007 Saturday
                              Stadseditie Edition

Lenen aan familie: grote kans op ruzie

SECTION: Pg. 7

LENGTH: 262 words



HIGHLIGHT: door Theo Besteman AMSTERDAM, zaterdag Geleend geld aan familie komt
zelden op tijd terug en leidt tot langdurige familieruzies, blijkt uit landelijk
onderzoek van kredietbeheerder Concredis. Het wordt tijd voor harde
familiecontracten, waarschuwt het bedrijf.


Van alle Nederlanders leent 5 procent bij hun naasten. Vooral door zaken te doen
met een neef of broer is de kans groot om geld kwijt te raken. Daarover ontstaan
binnen gezinnen de meeste vetes, stelt Concredis, dat leningen onderzocht en
zich op rechtszaken baseert. Budgetinstituut Nibud bevestigt die problemen.

"De familie vindt uitstel van betaling heel vanzelfsprekend geworden", zegt
Concredis-directeur Peter Kramer. "Omdat mensen hun familie er vervolgens niet
op durven aanspreken, ontstaat eerst frustratie en oplopende spanning."

Eén op de drie Nederlanders betaalt rekeningen al te laat, onder familie is dat
aanzienlijk meer, berekent Kramer.

Volgens het Nibud bestaat "een verborgen circuit". Lenen en terugbetalen wordt
juist in familieverband verkeerd aangeleerd, zegt de woordvoerder. "Jongeren
mogen tot 18 jaar nog niet bij een bank lenen, maar van vader, moeder of een oom
krijgen ze altijd wel geld. Zeker als jongeren dan uit huis gaan, is het te laat
om kinderen op terugbetalen aan te spreken. Het is een groot probleem, dat
zelden naar buiten komt."

Kramer pleit voor een stevig familiecontract bij een lening of zakentransactie
in de familie. "Want als ze hun familie, zoals je met bedrijven wél doet, zouden
aanspreken op de schulden of een levering, dan komen ze er meestal wel uit. Maar
zo zijn Nederlanders niet." De toename blijkt uit rechtszaken, waar bijvoorbeeld
broers tegenover elkaar staan. "Waar de Duitse Rudolf en Adolf Dassler, met Puma
en Adidas, elkaar als broers fel bestreden, komt dat bij gewone Nederlanders ook
steeds vaker voor."

LOAD-DATE: July 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              70 of 128 DOCUMENTS



                                  De Telegraaf

                             July 21, 2007 Saturday
                              Stadseditie Edition

'Muizenplaag onderdeel degeneratieproces'!'

SECTION: Pg. 2

LENGTH: 830 words


Het degeneratieproces van een land/streek/stad gaat gepaard met onder meer
criminaliteit, voedselbanken, vlooien, luizen, ratten en... muizenplagen
(Tel.20/07). Voilà!

Veghel, G. Wessel

Soap

De soap rond het generaal pardon begint op een prestigestrijd te lijken door het
geruzie van weerbarstige burgemeesters met de stuntelende staatssecretaris van
Justitie Albayrak (PvdA). Dat het verschil in interpretatie tussen de twee
partijen over de gemaakte afspraken ten aanzien van het uitzetten van
uitgeprocedeerde asielzoekers nog steeds voortduurt, duidt wellicht op de
incompetentie van de staatssecretaris. Het wordt tijd dat de verantwoordelijke
ministers - Hirsch Ballin (Justitie) en Ter Horst (Binnenlandse Zaken) - orde op
zaken gaan stellen!

Gieten,

R.L. van Hasselt

Voorgoed

Johan S. heeft 10 jaar cel gekregen voor het verkrachten van verschillende
vrouwen maar geen tbs. Dit betekent dat hij na circa 6 jaar weer als een vrij
man rondloopt. Aangezien uit cijfers blijkt dat 82% van de behandelde
verkrachters in herhaling vervalt, kun je verzinnen wat deze meneer gaat doen
als hij wordt losgelaten zonder 'behandeld' ze zijn. Maar meneer 'weigert mee te
werken' en in Nederland laten we zo iemand dan maar gewoon weer los. Wordt het
geen tijd om dit soort 'zieke' gasten voorgoed op te sluiten? Het feit dat hij
zelf in Brazilië is verkracht (boontje komt om z'n loontje) en waarschijnlijk
aids heeft opgelopen, betekent alleen maar dat het extra gevaarlijk is om zo'n
figuur ooit weer vrij te laten.

Druten, Robert

Maximum

Vrachtauto's mogen niet harder rijden dan 80 kilometer per uur. Uit ervaring
weet ik dat bijna geen vrachtwagenchauffeur zich hieraan houdt. Iedere dag rijd
ik op de A7 van Den Helder, Hoorn, Purmerend, en Zaandam naar de A8 naar
Amsterdam. Indien mogelijk gebruik ik de cruisecontrol die ik afstel op 100
kilometer. Ik schrijf hier speciaal indien mogelijk, want het is bijna
onmogelijk! Als ik 100 kilometer per uur rij, kan ik die vrachtauto's namelijk
niet passeren. De meeste rijden met gemak 100 kilometer of sneller en ook
touringcars rijden rustig 120 kilometer per uur. Alleen als die truckers op de
ring Amsterdam vanaf de Coentunnel tot de Nieuwe Meer rijden - waar een
trajectcontrole is met een maximum van 80 kilometer per uur - slagen ze erin die
80 kilometer aan te houden; daarna geven ze gas. Het ergste vind ik dat die
flitskasten dat kennelijk niet registreren. Volgens mij wordt er gigantisch
geknoeid met de snelheids-/toerenbegrenzers. Hoog tijd dat hier weer eens
speciaal op wordt gecontroleerd!

Hoorn, John Statue

Dictator

Niemand nam het woord dictator in de mond toen Wouter Bos eigenhandig een
kritische partijnota die over hem ging, veranderde. Oók niet toen Rutte boos
riep dat 'híj de baas was en dat eenieder die het daar niet mee eens was, kon
ophoepelen'. Maar als Marijnissen een partijregel handhaaft, dan is híj een
dictator. Zou dit misschien komen doordat veel mensen de SP niet graag nóg
verder zien groeien en men deze partij dus maar al te graag het aureool geeft
van 'fout'? Regels zijn regels en thee wordt er al genoeg gedronken in
Nederland.

Amsterdam, J. Cale

Rechtspraak

Ik ben voorstander van rechtspraak door 'gewone' burgers omdat zij de problemen
beter zien dan 'geleerden' die iedere dag binnen vier muren zitten met hun neus
in de boeken. En die vervolgens recht breien wat krom is en schermen met 'wetten
en regeltjes, uitzondering, procedurefoutjes, slechte jeugd gehad, niet
toerekeningsvatbaar' enzovoorts. De straffen in ons land zijn vaak te laag en
staan niet in verhouding tot het misdrijf. De gewone burger zou bijvoorbeeld een
kinderverkrachter c.q. -moordenaar voorgoed opsluiten. Door de huidige
rechtspraak krijgt zo'n crimineel een straf van slechts een paar jaar opgelegd
(en komt dan vaak nog eerder vrij ook). Veel slimme burgers staan te popelen om
gratis recht te spreken zodat Nederland veiliger wordt en we onze kinderen een
'gezonde' toekomst kunnen bieden.

Rotterdam, P. van Neck

Partnerpensioen

Samenlevenden hebben het partnerpensioen vaak niet geregeld (Tel.19/07). Een
beetje dom zou je zeggen, maar waarom wordt men daarop door de overheid niet
geattendeerd? Ook verzekeringmaatschappijen en pensioenfondsen zouden zich hier
actief mee moeten bezighouden. Mensen die 65 worden na 2015 krijgen niet langer
een toeslag voor hun partner als deze jonger is dan 65 jaar. Hebben zij al
maatregelen genomen om dit gat op te vullen? Er zijn al te veel landgenoten die
alleen van hun aow moeten rondkomen. Zij verkeerden niet in de omstandigheden om
zich bij te verzekeren of zijn dat domweg vergeten en worden nu vaak als
'zielige oudjes' bestempeld. Ik ben bang dat deze groep na 2015 alleen maar
groter wordt.

Nieuwegein, P. Groen

Na een flinke regenbui ligt er wat olie op een plas bij Daan in de straat.
Verbaasd kijkt hij op en roept dan: "Mama! De regenboog is stuk gevallen!

Daan van Diest

(4 jaar, Zoeterwoude

Nieuw in boekwinkel: 'Kijk mama, allemaal spaarpotten'. ISBN 9789085103981

LOAD-DATE: July 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              71 of 128 DOCUMENTS



                                  De Telegraaf

                             July 19, 2007 Thursday
                              Stadseditie Edition

Pilsje taboe op strand Ter Heijde

SECTION: Pg. 33

LENGTH: 162 words


Van onze

correspondent

MONSTER/

TER HEIJDE,

donderdag

Lekker na een dag hard werken in de branding zitten met een ijskoud biertje of
romantisch genieten van de zonsondergang met een roseetje behoort op het strand
van Monster en Ter Heijde tot het verleden.

De gemeente vindt dat het de spuigaten uitloopt met het zuipgedrag van sommige
jongeren en heeft een algeheel alcoholverbod afgekondigd tussen de strekdammen
tien en dertien.

Zuipschuit

"Het moet niet gekker worden", reageert een Monsternaar die de problemen van
dichtbij kent. "Natuurlijk loopt het de spuigaten uit met die kleine
zuipschuiten, maar het klopt natuurlijk voor geen meter dat de rest de dupe is
van een kleine groep raddraaiers."

Volgens de gemeente heeft de gewone man die zijn biertje meeneemt in zijn
koelbox en zich verder netjes gedraagt niets te vrezen.

"Het is een preventieve maatregel die de politie in staat stelt op te treden,
voordat de boel uit de hand loopt", aldus een woordvoerster van de gemeente.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              72 of 128 DOCUMENTS



                                  De Telegraaf

                             July 19, 2007 Thursday
                              Stadseditie Edition

Leek geen rechter

SECTION: Pg. 3

LENGTH: 61 words


Van onze parlementaire

redactie

DEN HAAG, donderdag

Het voorstel om gewone burgers te laten rechtspreken in strafzaken is
afgeschoten. Minister Hirsch Ballin vreest dat rechtszaken dan veel te lang gaan
duren. Ook zijn er dan meer rechters nodig, wat tot hogere kosten leidt.

Voormalig LPF-Tweede Kamerlid Joost Eerdmans zette het onderwerp twee jaar
geleden op de agenda.

LOAD-DATE: July 18, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              73 of 128 DOCUMENTS



                                  De Telegraaf

                             July 17, 2007 Tuesday
                              Stadseditie Edition

ITALIAANSE TROTS Retro-trend;
Fiat 500 al vijftig jaar stijlicoon Na WO II was auto onbetaalbaar, totdat het
'rugzakje' kwam

SECTION: Pg. 17

LENGTH: 897 words



HIGHLIGHT: TURIJN - Schattig, cool, lief, sexy: zomaar een paar woorden die op
een groot wit scherm verschenen toen Fiat-directeur Luca De Meo tijdens de
officiële presentatie van de nieuwe Fiat 500, vorige week in Turijn, de
aanwezige journalisten vroeg om één woord voor het autootje te sms'en. Geen
pk's, cilinders en andere technische specificaties, maar woorden die alles te
maken hebben met gevoel. Dat geeft precies aan wat de Fiat 500 is en altijd is
geweest: méér dan een auto alleen. Het is een lifestyle.


De 500 is anno 2007 van alle gemakken voorzien. Het verschil met het eerste
'rugzakje' - zoals de 500 liefkozend wordt genoemd - dat in 1957 in Turijn van
de band rolde, kan bijna niet groter zijn. Gemotoriseerde tweewielers, vooral
Vespa's, waren tot dan toe het nationale vervoermiddel, maar er was behoefte aan
een volgende stap: de mogelijkheid om een gezin te vervoeren en droog te blijven
in weer en wind.

Mobiel

In die naoorlogse crisistijd waren auto's voor de gewone man onbetaalbaar. Fiat
vond met de 500 het gat in de markt. Qua vermogen was het wagentje nauwelijks
sterker dan een scooter, maar het had vier wielen en was overdekt. De eerste
uitvoering was Spartaans en sloeg nog niet echt aan, maar na een aantal flinke
verbeteringen werd het een enorme hit. Voor het eerst was de massa mobiel.

De 500 werd het autootje van samen op vakantie, romantische avonturen en
familie-uitjes. Actrices als Anita Ekberg en Sophia Loren reden erin rond en
meer dan eens was het immer glimlachende karretje op het witte doek te
bewonderen. Het 'muisje' was het ticket naar 'La Dolce Vita' en gaf de Italianen
na de oorlogsjaren niet alleen de economische impuls die zo nodig was, maar ook
hernieuwde trots. Italië maakte internationaal naam met het rugzakje, waarvan er
wereldwijd 3,5 miljoen werden verkocht. De 500 werd een stijlicoon, een legende
en uiteindelijk verkozen tot nationaal erfgoed.

Het lijkt erop dat de nieuwe 500 na precies vijftig jaar het Italiaanse volk
weer trots gaat maken. De presentatie in Turijn op 4 juli was bijna een
nationale feestdag, met winkels en kroegen die extra lang openbleven.

De hele stad was uitgelopen om de nieuwe 'bambino' te bewonderen, want dat is
hoe de Italianen het nieuwe autootje zien: als hun kindje. Overal waar de hippe
wagentjes voorbijkwamen zag men vertederde blikken, gingen duimen omhoog, werden
vrienden aangestoten en werden met mobieltjes foto's gemaakt. De Italianen
glunderden en het 'bella, bella' met het bijbehorende handgebaar was er niet van
de lucht. Bolletje

Het nieuwe 'bolletje' met zijn guitige glimlach en vriendelijke blik is op alle
denkbare manieren een product van zijn tijd. Fiat zette het wereldwijde web in
om de ideeën te verzamelen die mensen hadden voor de remake van de 500. Via de
site 500wantsyou.com mocht iedereen meedenken over hoe de opvolger van het
legendarische rugzakje eruit moest komen te zien. De site werd een
verzamelplaats voor liefhebbers waar men herinneringen en anekdotes over de oude
legende kwijt kon, maar vooral ook ideeën over de nieuwe.

Belangrijkste uitkomst van de bijna vier miljoen reacties: we willen een auto
die tot in de puntjes op onze behoeftes is afgestemd en liefst niet dezelfde als
de buurman. Customizen bleek het toverwoord. Dus is de Nuova 500 verkrijgbaar in
bijna 550.000 varianten, 549.436 om precies te zijn.

De Italianen hopen dat deze introductie net als de klassieker een nieuw tijdperk
inluidt. Het zou economisch gezien de omslag voor Fiat moeten betekenen en
daarmee ook voor de Italiaanse economie. Sergio Marchionne, voorzitter van de
raad van bestuur, vertelde in een interview met de Italiaanse krant Stampa -
niet geheel toevallig eigendom van de Fiat-familie Agnelli - erop te rekenen dat
de nieuwe 500 voor Fiat wordt wat de iPod voor Apple is. Niet alleen de redding
van de ondergang voor het bedrijf, maar bovenal een gadget, een hebbeding voor
man en vrouw, jong en oud.

Het gadgetgehalte in de auto is dan ook hoog. Een console om je iPod aan te
sluiten en af te spelen en Blue&Me, het samenwerkingsverband tussen Fiat en
Windows, dat handsfree telefoneren, muziek luisteren en navigeren mogelijk
maakt, waarbij de gegevens in het dashboard worden getoond en bijvoorbeeld ook
sms'jes in spraak omgezet. Er is een portable navigatiesysteem ontwikkeld,
snowboarders krijgen een snowboardrek en wie op zoek is naar zen, kan met de
elektrische parfumdispenser een van de drie speciaal ontwikkelde geuren
verspreiden.

Inspiratie voor het wagentje, dat met zijn ronde koplampen altijd lijkt te
glimlachen, haalde Fiat ongetwijfeld bij Volkswagen en BMW, die een paar jaar
geleden de kracht van retro bewezen met het succes van de remakes van de Beetle
en de Mini Cooper. Met zijn chromen accenten, het kunststof gelakte dashboard en
de ronde kilometerteller zijn ze er bij Fiat in geslaagd datzelfde gevoel te
evenaren. Ze wisten dan ook precies de goede man in huis te halen, Frank
Stephenson, een paar jaar eerder het grote brein achter het succes van de nieuwe
Mini. En het lijkt erop dat het hem opnieuw gaat lukken.

Zo voorspellen autojournalisten dat de populariteit van de Mini zal afnemen zo
gauw het guitige wagentje op de markt komt. De prijs van een 500 mag vandaag de
dag dan aanzienlijk hoger zijn dan toen hij in 1957 voor het eerst op de markt
kwam (destijds kostte hij omgerekend zo'n 240 euro), hij is met een prijs tussen
10.500 en 15.500 euro (net als in 1957 nog altijd zo'n tienmaal het maandsalaris
van de gemiddelde Italiaan) wel veel betaalbaarder dan de Mini.

Het verhaal gaat dat de hoofdrol in de legendarische film 'The Italian Job',
waarin met behulp van de Mini Cooper in de riolen van Los Angeles een
legendarische bankroof wordt uitgevoerd, in eerste instantie door de 500 zou
worden gespeeld. De Mini zou pas op het laatste moment roet in het eten hebben
gegooid. Misschien is de tijd voor het muisje dan nu gekomen...

LOAD-DATE: July 17, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              74 of 128 DOCUMENTS



                                  De Telegraaf

                             July 17, 2007 Tuesday
                              Stadseditie Edition

Boris Johnson;
Profiel Kleurrijke kandidaat voor 'Londen'

SECTION: Pg. 11

LENGTH: 300 words


Er zijn twee 'Borissen' die bijna iedereen in Londen kent. De meervoudige
Wimbledonwinnaar Becker en de Tory-politicus Johnson. Er is slechts één andere
Britse politicus die door iedereen bij de voornaam wordt genoemd en dat is Ken
Livingstone, de huidige burgemeester van Londen op wiens post de Britse Boris
uit is.

Dat wordt straks lachen in de verkiezingscampagne. Een swingende stad als Londen
heeft duidelijk geen behoefte aan grijze politici en dus mogen twee
non-conformisten namens de twee grootste partijen de strijd aangaan.

'Rooie Ken' is bekend om zijn verbale uithalen. Regelmatig beledigt hij de
Amerikaanse ambassadeur in zijn stad omdat die stelt dat zijn politieke
immuniteit genoeg reden is om de heffingen op het autorijden in Londen niet te
betalen. Ook vergeleek hij een joodse journalist ooit met een nazikampbeul.

Waar Ken de gewone man met de grote mond vertegenwoordigt, daar is Boris het
toonbeeld van een rechtse bal uit de upper class. Hij is hoogintelligent,
welbespraakt en brengt de arrogante zelfverzekerdheid mee van de beste
schoolopleiding in Groot-Brittannië: Eton.

Desondanks kan bijna niemand een hekel hebben aan de vader van vier kinderen.
Hij is de enige Tory-politicus die iedereen wel oké vindt. Dat heeft alles te
maken met de twinkeling in zijn ogen, een mate van zelfspot en de kunst om te
blunderen zonder dat hem dat echt kwalijk wordt genomen. "Boris is Boris",
vergoelijkt David Cameron, de leider van de Conservatieven dan maar weer.

De Britten kennen Johnson ook door zijn journalistieke werk - hij was onder meer
hoofdredacteur van The Spectator - en de tv. Daar trad hij op in de satirische
tv-show Have I got news for you.

Dat er de komende tijd weer veel nieuws rond Boris te halen is, moge duidelijk
zijn. Londen wordt er niet saaier op.

Frank van Vliet

LOAD-DATE: July 16, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              75 of 128 DOCUMENTS



                                  De Telegraaf

                              July 9, 2007 Monday
                              Stadseditie Edition

CNV: Oudere Jan Modaal is de klos;
'Topinkomens blijven toch buiten schot'

SECTION: Pg. 8

LENGTH: 312 words



HIGHLIGHT: Van onze economische redactie AMSTERDAM, maandag De wat oudere Jan
Modaal is de klos van de kabinetsplannen om de ontslagvergoeding te beperken.
Dat stelt René Paas, voorzitter van de vakcentrale CNV.


Wie tussen de vijftig en zestig jaar oud is met vijfentwintig tot dertig
dienstjaren op zijn naam, wordt flink geraakt als hij straks maximaal
zeventigduizend euro of een ton mee naar huis krijgt bij ontslag. Overigens gaat
dit ook op voor werknemers vanaf veertig jaar die anderhalf keer modaal
verdienen (zo'n 45.000 euro per jaar) en die rond de twintig jaar bij dezelfde
baas zitten, aldus Paas.

Vorige week heeft het kabinet aan werkgevers en de vakbeweging gevraagd om voor
1 september aanstaande te komen met een advies over de hervorming van het
ontslagrecht. Volgens Paas moet de maximering van de ontslagvergoeding zoals die
er nu ligt van tafel. Deze is niet te accepteren, onder meer omdat gewone
middeninkomens te veel worden geraakt.

Paas: "Het gaat om gewone middeninkomens, mensen die jarenlang loyaal zijn
geweest. Het kabinet heeft topinkomens hiermee niet te pakken, die zorgen zelf
wel dat ze buiten schot blijven." Vaak is het zo dat (top)managers in hun
arbeidscontract een aantal regels laten opnemen waarin de hoogte van hun
ontslagvergoeding is vastgelegd, iets wat voor de 'normale' werkgever vaak niet
is weggelegd.

Nu nog kan de rechter voor mensen die worden geconfronteerd met een onredelijk
ontslag, de schadevergoeding flink opwaarderen. Maar dat wil het kabinet volgens
Paas ook aantasten, door in de wet vast te leggen dat in deze gevallen de
ontslagvergoeding maximaal wordt verdubbeld. Paas vindt dat de rechter de
vrijheid moet houden om bij onredelijk ontslag de ontslagvergoeding flink op te
waarderen.

Het kabinet stelde onlangs voor de ontslagvergoeding in principe te beperken tot
maximaal een jaarsalaris. Voor lagere inkomens blijven - afhankelijk van
leeftijd en dienstjaren - vergoedingen van meer jaarsalarissen mogelijk. Daarbij
geldt wel een maximum van 75.000 euro voor personeel jonger dan 40 jaar en
hooguit een ton voor ouderen.

LOAD-DATE: July 8, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              76 of 128 DOCUMENTS



                                  De Telegraaf

                             June 28, 2007 Thursday
                              Stadseditie Edition

Iraans volk boos om benzinetekort

SECTION: Pg. 13

LENGTH: 223 words



HIGHLIGHT: Van onze correspondent TEHERAN, donderdag Bijna twintig
benzinestations in de Iraanse hoofdstad Teheran zijn gisteren in brand gestoken
nadat woedende automobilisten te horen hadden gekregen dat bijna per direct de
benzine in het land op rantsoen gaat. Iran is een van de grootste
olie-exporteurs ter wereld.


Iran heeft de afgelopen decennia een grote strategische fout gemaakt door
nauwelijks te investeren in het uitbreiden van de eigen raffinaderijen. Gevolg
is dat het olie-exporterende land niet voldoende verwerkte olieproducten voor de
binnenlandse markt kan leveren.

Nu moet circa veertig procent van de binnenlandse behoefte aan benzine worden
geïmporteerd, terwijl deze producten ook nog eens sterk gesubsidieerd aan de
Iraniërs worden verkocht. De Iraanse regering wil deze subsidies die de staat
een vermogen kosten, een liter benzine kostte aan de pomp slechts 8 eurocent,
afbouwen en koos daarom voor een rantsoensysteem.

Dinsdagavond om negen uur werd aangekondigd dat de volgende dag, dus drie uur
later, de nieuwe regeling in zal gaan. Tienduizenden automobilisten haastten
zich naar de dichtstbijzijnde benzinepompen, waar massale vechtpartijen
uitbraken. Negentien pompen vlogen in brand.

"We zwemmen in olie en het enige wat ze doen, is de mensen onder druk zetten",
aldus taxichauffeur Hasan Mohammadi in Teheran. Iran probeert nu met een groot
programma de eigen raffinagecapaciteit uit te breiden. Het kost echter jaren
voordat dergelijke fabrieken zijn gebouwd.

De kwestie doet de populariteit van president Ahmadinejad geen goed. Die kwam in
2005 aan de macht met beloftes dat hij zou opkomen voor de belangen van de
gewone man.

LOAD-DATE: June 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              77 of 128 DOCUMENTS



                                  De Telegraaf

                             June 28, 2007 Thursday
                              Stadseditie Edition

FNV: Taboe weg op ontslagrecht;
Top wil 200.000 mensen aan werk helpen Voorstel van Donner deze zomer verwacht

SECTION: Pg. 3

LENGTH: 392 words



HIGHLIGHT: Van onze verslaggevers DEN HAAG, donderdag Vakcentrale FNV heeft
gisteren de deur opengezet voor modernisering van het ontslagrecht.


FNV-voorvrouw Agnes Jongerius verzette zich voorheen altijd tegen aanpassingen,
maar gisteren liet zij na de participatietop doorschemeren dat een plafond van
de ontslagvergoedingen bespreekbaar is.

Op de arbeidstop tussen kabinet, werkgevers, vakbonden en gemeenten zijn geen
afspraken gemaakt over veranderingen van het ontslagstelsel.

Wel werd er een akkoord bereikt over maatregelen om 200.000 mensen aan het werk
te helpen. Daarbij gaat het vooral om vrouwen, allochtonen, ouderen, jongeren en
langdurig werklozen die moeilijk aan een baan komen.

Voor de aanpassing van het ontslagrecht ligt de bal bij het kabinet, omdat
werkgevers en de bonden op dit punt tot nu toe lijnrecht tegenover elkaar zouden
staan. Verwacht wordt dat minister Donner (Sociale Zaken) nog voor de zomer met
een voorstel zal komen.

Maar vicepremier Bos blijft aandringen op zorgvuldigheid, waardoor het langer
kan duren voordat er een concreet plan op tafel komt.

Tevreden

De VVD vindt dat de participatietop volledig mislukt is. VVD-Tweede Kamerlid
Atzo Nicolaï sprak van 'een schijnakkoord' omdat er geen knopen zijn doorgehakt
over het ontslagrecht. Ook GroenLinks mist harde doelstellingen.
Coalitiepartners CDA en PvdA zijn wel tevreden met de uitkomsten van de top.

Mocht er niks gebeuren aan het ontslagrecht, dan betekent dat gezichtsverlies
voor VNO-NCW. De werkgeversorganisatie had vooraf gesteld alleen te willen
meewerken aan verhoging van arbeidsdeelname als het ontslagrecht aangepast zou
worden.

Maar nu hebben zij toch hun medewerking al toegezegd om langdurig werklozen aan
de slag te helpen. Zo komt er een Taskforce Vrouwen om honderdduizenden vrouwen
aan het werk te helpen. Ook worden de volledig gesubsidieerde banen, zoals de
oude Melkert-banen, nieuw leven ingeblazen.

Opmerkelijk genoeg zijn er volgens Jongerius best verbeteringen aan te brengen
in het ontslagrecht, onder de noemer "dit ontslagrecht kan zoveel beter".

Zo is zij bereid in te stemmen met een maximalisering van de ontslagpremie mits
die niet hoger ligt dan het plafond van 75.000 euro, zoals het kabinet in
gedachten heeft. Overigens is de toestemming van de bonden niet noodzakelijk
voor een kabinetsbesluit.

Verder zou ze graag "het gigantische verschil tussen de vergoeding voor de
gewone man en de topinkomens" aangepakt willen zien worden en wil ze meer
bescherming voor flexwerkers.

LOAD-DATE: June 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              78 of 128 DOCUMENTS



                                  De Telegraaf

                            June 27, 2007 Wednesday
                              Stadseditie Edition

'Gewoon de bijl erin';
Oud-Kamerlid presenteert vandaag reacties 'wegbezuinigen ambtenaren' 'Ik was
vooral druk met papier heen en weer schuiven'

SECTION: Pg. 5

LENGTH: 404 words



HIGHLIGHT: DEN HAAG, woensdag Verkeersofficier van justitie Koos Spee kan weg,
de welstandscommissies mogen worden afgeschaft, en Nederland kan ook wel zonder
het complete CWI. Als het aan de inzenders van www.ambtenaarhuis.nl ligt, is de
doelstelling van bijna 12.800 ambtenaren minder, zo gehaald. Joost Eerdmans
overhandigt de bijna 600 suggesties van gewone burgers vandaag aan topambtenaar
Roel Bekker, die speciaal is aangesteld om het vet uit het ambtenarenapparaat
weg te snijden.


Toen hij eerst ambtenaar was en later Kamerlid voor de LPF ergerde Eerdmans zich
al groen en geel aan de inefficiëntie waarmee de overheid werkt. Eenmaal met
wachtgeld, en dus met zeeën van tijd, besloot hij de daad bij het woord te
voegen. Er kwam een website, www.ambtenaarhuis.nl, met een oproep aan gewone
burgers om overbodige overheidsdiensten en -personeel te melden. Het bleek een
gouden greep. Maar liefst 580 zinnige en minder zinnige voorstellen kwamen op de
site binnen.

Alle beleidsambtenaren kunnen naar huis, schrijft iemand. "Omdat zij
beleidsnota's op beleidsnota's op beleidsnota's schrijven. Als wij in het
bedrijfsleven onze organisatie zo zouden besturen zoals het ambtenarenapparaat
dat doet, gingen we direct failliet."

Hij krijgt bijval van een ervaringsdeskundige, een vrouw die zelf
beleidsambtenaar is geweest. "In die tijd heb ik vaak geroepen dat we met
minimaal een derde minder collega's ons werk veel beter zouden kunnen doen."
Populair werd ze er niet mee, schrijft de oud-ambtenaar. "Maar ik meen het
echt."

De secretaresses, die er alleen maar zijn om de eveneens overbodige managers bij
te staan, mogen allemaal weg, evenals het CWI, de arbodiensten, de afdelingen
communicatie en de complete ministeries van Onderwijs en
Ontwikkelingssamenwerking. Niks kaasschaafmethode, gewoon de bijl erin, zeggen
de klagers.

Concreter is het voorstel om de 'schuurtjesteller' af te schaffen. Dat is "een
man die langsloopt en schuurtjes en dakkapellen telt". Werk dat sneller en zeker
ook goedkoper gedaan kan worden door Google Earth, aldus de inzender. Ook de
ambtenaar die controleert of honden wel zijn aangelijnd, is "overbodig".
Verkeersofficier van justitie Koos Spee is een ander dankbaar slachtoffer van de
bezuinigingswoede. Volgens de een is Spee botweg "een etter", volgens een ander
gewoon overbodig, omdat snelheidscontroles het verkeer niet veiliger zouden
maken.

Wat Eerdmans vooral opvalt, is dat tussen de klagers veel ambtenaren zitten.
"Dat is erg moedig, maar het geeft ook aan dat ze het zelf ook helemaal zat
zijn." Onlangs vroeg hij tijdens een spreekbeurt voor ambtenaren hoeveel van hen
van zichzelf vinden dat ze onmisbaar zijn. Slechts de helft stak de vinger op.
Eerdmans kent het gevoel, uit de tijd dat hij op het ministerie van Justitie
werkte. "Dat was hartstikke leuk hoor, echt heel gezellig, maar volstrekt
overbodig. Ik was er vooral druk met papier heen en weer schuiven."

LOAD-DATE: June 26, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              79 of 128 DOCUMENTS



                                  De Telegraaf

                             June 21, 2007 Thursday
                              Stadseditie Edition

Wijziging ontslagrecht stuit op brede scepsis;
Advocaten zien nu al sluipwegen

SECTION: Pg. 29

LENGTH: 522 words



HIGHLIGHT: Van onze verslaggevers AMSTERDAM - De kabinetsplannen om het
ontslagrecht te hervormen zijn in de juridische wereld op veel scepsis gestoten.
Uitvoeringstechnisch zitten er nog veel haken en ogen aan. De vakbeweging hikt
aan tegen het feit dat de hoogste inkomens wel een flink bedrag mee kunnen
krijgen en Jan met de pet niet. Alleen de werkgevers zijn tevreden. Ze zijn een
stuk goedkoper uit als het gaat om het laten afvloeien van personeel. De
vakbeweging vreest op haar beurt weer dat de ww straks overbelast raakt als
werkgevers op grote schaal personeel gaan dumpen, zoals in het verleden de wao
overbelast is geraakt.


De juridische wereld ziet eigenlijk alleen het feit dat nu iedereen die wordt
ontslagen aanspraak kan maken op een ontslagvergoeding als een positief en
eerlijker element in de plannen. De maximering van de ontslagvergoeding
doorbreekt echter de verhouding tussen salaris, leeftijd en vooral het aantal
dienstjaren en dat vinden de arbeidsrechtspecialisten niet in de haak. Zoals de
plannen nu liggen krijgt iedereen onder de veertig een ontslagvergoeding mee met
een maximum van Euro 75.000.

Iedereen boven de veertig kan dat bedrag nog aanvullen met maximaal Euro 25.000
toeslag ten gevolge van leeftijd en dienstjaren en komt dus maximaal op een ton.
Daarvan kan de werkgever tot nog een kwart aftrekken aan gemaakte
scholingskosten. Inkomens boven de Euro 75.000 krijgen één jaar salaris mee
zonder verdere franje. Maar dat betekent wel dat iemand die drie ton verdient
dat ook meekrijgt. Alleen de excessen van driemaal dergelijke topsalarissen zijn
dan uitgebannen.

Henk van der Kolk, voorzitter van FNV Bondgenoten, noemt de kabinetsplannen
overhaast knutselwerk. "Dit staat haaks op de voornemens om de topinkomens aan
te pakken. Het maakt de verschillen alleen maar groter."

De voorman van de grootste vakbond vindt dat dit soort ondoordachte voorstellen
niet thuishoren op de werktop. "Onder druk - en volgens mij zelfs in paniek -
zijn ze op de proppen gekomen met deze aanpassing die zeer ondoordacht is. Reden
te meer om te zeggen dat het ontslagrecht niet op de agenda kan staan volgende
week woensdag."

Op basis van wat Van der Kolk tot nu toe heeft gezien van de plannen is hij zeer
verontwaardigd. "De top kan met dit plan nog steeds zalig uitbuiken door tonnen
op te strijken en de middeninkomens die vele jaren hebben gebuffeld komen niet
boven de 75.000 euro."

Hoogleraar arbeidsrecht van de Universiteit van Amsterdam, Evert Verhulp, ziet
enkele positieve elementen in het kabinetsvoorstel.

Hij vindt het een goede zaak dat de ontslagvergoeding nu voor iedereen gaat
gelden, ongeacht of het om ontbinding van een arbeidscontract gaat of opzegging
door de werkgever nadat die een dossier heeft aangelegd over het slecht
functioneren van een werknemer.

"Als je het zo bekijkt, is de voorgestelde regeling eerlijker. Ik verwacht dan
ook dat er meer geld voor nodig is omdat meer mensen een ontslagvergoeding
moeten krijgen", aldus Verhulp. Hij is negatief over de maximering van
ontslagvergoedingen. "Je kunt je afvragen: waar bemoeit de overheid zich mee?
Het gaat toch om afspraken tussen werkgevers en werknemers? Wat doe je als een
werkgever meer wil betalen? Dit is buitengewoon moeilijk in wetgeving te gieten:
je hebt randbepalingen nodig, anders lukt het nooit", zegt Verhulp.

"Zo'n randwetgeving zou kunnen zijn dat er een franchise voor de ww wordt
ingebouwd, die moet je dan eerst 'opeten' voor je aan de uitkering toekomt. En
bovendien is de verhouding zoek tussen dienstjaren en uitkering. Iemand met twee
of drie keer modaal en 35 dienstjaren komt hier zo twee ton tekort. Als je als
politiek dan toch wat wilt doen, is het veel eerlijker en rechtvaardiger om de
kantonrechtersformule te halveren", stelt hij.

LOAD-DATE: June 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              80 of 128 DOCUMENTS



                                  De Telegraaf

                             June 21, 2007 Thursday
                              Stadseditie Edition

'Geen argument voor uitstel rookverbod!'

SECTION: Pg. 6

LENGTH: 837 words


Horeca Nederland maakt zich compleet belachelijk met de brandbrief aan minister
Klink (Tel.20/06). Hebben deze lieden nooit over de landsgrenzen van Nederland
gekeken? In vele andere Europese landen is het rookverbod zonder grote problemen
ingevoerd en in de meeste gevallen is de omzet zelfs gestegen. Voor uitstel tot
2011 (4 jaar!) is dan ook geen enkel argument te bedenken.

Heerhugowaard,

Theo C.A. Hoogland

Dom

Zelden heb ik zo'n dom verhaal gelezen als over het 'nicotinestelletje' dat in
een varende blokhut protesteert tegen gezonde lucht (Tel.20/06). Een beter
bewijs dat roken (behalve longen, bloedvaten, huid, tanden en potentie) ook de
hersens aantast, kan niet worden geleverd. Die man vindt het 'slecht voor de
kinderen als er thuis gerookt wordt', maar 'wil in een vliegtuig absoluut
roken'. Dát is lekker voor kinderen! En die open armen waarin ze ontvangen
worden, zullen ook wel niet zo fris zijn.

Livestro, Frank Bekker

Zorgverzekering

Achmea schakelt de deurwaarder in voor de 40.000 klanten die hun zorgpremie niet
hebben betaald (Tel.20/06). Maar wat doet Achmea met de naar schatting 250.000
mensen die nog nóóit iets hebben betaald en tóch alle zorg krijgen die zij nodig
hebben. Ook daaraan betaalt Achmea (wíj dus) mee. Een zorgverzekering is
verplicht voor alle Nederlanders. En iedereen die géén zorgverzekering heeft,
moet - óók volgens de wet - tóch zorg krijgen. Wie is er nu gek?

fj.tempelaars@

wanadoo.nl

Zuiniger

Shell claimt dat 'de Nederlandse automobilist 10% zuiniger kan rijden, maar niet
weet hoe' (Tel.20/06). Laat diezelfde Shell hierover nou ongeveer 25 jaar
geleden gratis boekjes hebben uitgegeven!

Almere, R.M. Duijne

Missie

Premier Balkenende zegt resoluut dat de missie in Afghanistan onverminderd kan
worden voortgezet. Ik zou wel eens willen weten wat deze missie in hemelsnaam te
maken heeft met 'peace keeping'. Hoe kunnen onze jongens en meisjes daar de
vrede handhaven als deze er niet is? Wellicht is het aan de aandacht van meneer
Balkenende ontsnapt, maar er woedt daar een oorlog! Tot slot een gewetensvraag:
zou onze premier zijn zoon of dochter met een gerust hart naar Afghanistan laten
gaan ?

Balgoij, Wim van de Louw

Nepwereld

Acht van de tien meiden is ongelukkig over hun lichaam. Als je als tiener
dagelijks soaps, reclame en tijdschriften bekijkt, denk je dat dít de
werkelijkheid is en ga je in deze nepwereld geloven. Er wordt veel teveel
aandacht besteed aan uiterlijk. En het is een 'must' om slank te zijn. Dit staat
allemaal heel ver af van de realiteit. Desondanks worden tienermeisjes door
leeftijdsgenoten - die ook naar deze programma's en artikelen kijken -
afgerekend op hun uiterlijk. Want ook zij geloven in deze nepwereld.

gerry.key@gmail.com

Wakker

Gisteren hoorde ik twee dingen die mij enerzijds verbaasden maar aan de andere
kant helemaal níet: In China wordt in vier maanden tijd een snelweg van 100
kilometer aangelegd naar de Mount Everest. Let wel: het betreft een weg dwars
door zeer ruig terrein en over diverse rivieren. In Madrid is het metronet in
vier jaar tijd met 80 kilometer uitgebreid. Maar in Nederland doen we ruim tien
jaar over de aanleg van een Noord-Zuidlijn van slechts 9,5 kilometer en de
verbreding van de A2 neemt nagenoeg dezelfde periode in beslag. Waren wij niet
ooit het land dat zich kon scharen onder de hoogst ontwikkelde landen in de
wereld? Heren in de politiek: word wakker! We worden aan alle kanten letterlijk
ingehaald!

Almere, Marc van Rooij

Gratis

Forenzen kunnen op negen plaatsen in ons land drie maanden gratis met het
openbaar vervoer naar hun werk. Ik dacht laat ik het eens proberen. Nou, vergeet
het maar! Dit geldt alleen voor nieuwe inwoners en dan ook nog eens uitsluitend
om wérkende nieuwe inwoners. Ik vraag me af hoe/of men dan kan meten of dit
experiment invloed zal hebben op de files.

Purmerend, C. de Boer

Voedselbanken

Niet de gemeenten moeten zich schamen voor hun voedselbanken (Tel.20/06), maar
dit kabinet en alle voorgaande kabinetten. Onder het motto: 'Kijk eens wat wij
allemaal geven', maakt de regering continu goede sier bij alle andere landen in
de wereld, terwijl ons eigen volk aan het creperen is en voedselhulp nodig
heeft. De hulp aan oorlogslanden kost miljarden euro's en dan heb ik het nog
niet eens over de ontwikkelingshulp die met gulle hand wordt gegeven. Dit
kabinet biedt 'hulp' aan anderen en vergeet het eigen volk.

Veenendaal, Theo de Ruiter

Column

Livestro mag niet meer meespelen in het linkse lusthof Buitenhof (Tel.19/06). Na
zijn eerste column was ik aangenaam verrast. Eindelijk weer eens een stem die
niet meezong in de linkse toonsoort van het gemengd koor van SP en Groen Links.
Inderdaad, ook de noten van de PvdA lijken niet meer gezongen te mogen worden.

Maar ja...hadden ze maar niet in de regeringscoalitie moeten gaan. Dan zit je
sowieso fout. Het censuurregime van Buitenhof duldt geen kritisch geluid van
'gene zijde', dus de eigenwijze Livestro moest af door de zijdeur. Jammer, want
dit komt de kwaliteit van Buitenhof niet ten goede.

Haarlem, Christiaan Beijer

LOAD-DATE: June 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              81 of 128 DOCUMENTS



                                  De Telegraaf

                              June 1, 2007 Friday
                              Stadseditie Edition

Stilte!, STILTE!, Locatelli spreekt!;
Op bezoek bij de Italiaanse meester 'Made in Italy' beste Britse kookboek

SECTION: Pg. 19

LENGTH: 734 words



HIGHLIGHT: LONDEN-Wat je ook doet, praat niet met Giorgio Locatelli, spreek hem
niet aan, stel hem geen vraag, kijk hem niet eens aan, want wanneer deze chef
het woord tot je richt, is dat het begin van een waterval van meningen, emoties,
trots, en duizelingwekkende gedachtesprongen. Dacht je dat Pierre Wind een
opgewonden standje is, hij is een het toonbeeld van rust vergeleken met de
explosieve Giorgio Locatelli.


Hét restaurant waar de Londense incrowd elkaar ontmoet is Locanda Locatelli,
hoewel de gewone man er net zo warm welkom is. Het kookboek van het jaar 2007,
winnaar van de zeer prestigieuze Glenfiddich Food Award is Giorgio Locatelli's
'Made in Italy'.

Ruim 600 pagina's verrukkelijke recepten en verhalen uit het enorm rijke
culinaire leven van Locatelli. Deze man begon als jochie van zestien in de
keuken van zijn familie in Lombardije (toen al één ster) en hoewel hij door zijn
oom direct al als volstrekt ongeschikt werd bestempeld, heeft hij nu een van de
beste restaurants in de Londense uitgaanswereld. Zeven dagen in de week open,
lunch en diner en een witte en zwarte brigade waarvan ik de gelijke in Nederland
niet zou kennen.

Storm

Hij keek me met die knallende ogen aan, dacht even na en gaf toen toestemming om
nog even in het restaurant te blijven tijdens de briefing van het personeel.
Eerst kregen ze les in de kwaliteit van het nieuwe Schotse vlees en daarna: oh,
ja, nog even... -een ware storm barstte los- dat brood, die heerlijk mand met
zes soorten brood er in, dat brood was de vorige dag niet altijd precies op het
juiste moment geserveerd. Schande, hoe kon zoiets gebeuren, waar zitten jullie
hersenen? Ruim tien minuten daverde hij door, de zwarte brigade als bleek hoopje
trillende ellendelingen achterlatend.

"Ja, ik kan fel zijn. Ik heb tegen David Collins (dé ontwerper van het moment)
gezegd dat ik hem zou vermoorden wanneer hij ongelijk zou blijken te hebben over
de inrichting van dit restaurant. Mijn vrouw riep nog dat ik me niet zo
ongenuanceerd moest uitlaten, maar ik meende het nog ook, ik zou hem hebben
vermoord. Hier zit alles wat ik heb in. Om de stoelen te kunnen betalen heb ik
zelfs een tv-serie moeten maken, nou, laat dat duidelijk zijn, dat is niet wat
ik wil, ik wil koken, gasten ontvangen en laten proeven."

"Italiaans koken, ach, kom nu, dat bestaat niet. In iedere stad, in ieder dorp,
in iedere straat van Italië wordt anders gekookt. In Via Lombardia 19, mijn
ouderlijk huis, ging er peterselie in de minestrone, op 21 dachten ze dat je
compleet gestoord was wanneer je zoiets deed. Italiaans eten is regionaal eten,
is hoe je over eten denkt. En dat is wat ik hier probeer te doen. Jij bent
familie van me wanneer je hier aan tafel gaat zitten, en tenminste 50 euro bij
je hebt, natuurlijk, haha. Nee, ik meen het, mijn gasten zijn mijn familie en
mijn familie krijgt alleen het beste. "

Eerlijk

"Eten is geen kunst! Al die chefs die zich gedragen alsof ze kunstenaars zijn,
ik spuug er op. Hallo, dan is je grootmoeder die elke dag in een wolk van rook
en stoom voor het hele gezin kookt zeker Moeder Theresa! Niets daarvan, eten is
je producten kennen en die zo eerlijk mogelijk serveren. Er is al een
schandalige hoeveelheid oneerlijkheid in de voedselindustrie. Moet je nagaan: de
boer of de tuinder uit een derde wereldland krijgt als het hoog loopt 0.05 % als
winst op zijn product maar iedere middelman ertussen grijpt alweer 40%. Daar
moet een einde aan komen. Wij moeten het goede voorbeeld geven. Het moet
afgelopen zijn met vliegtuigen vol Italiaans water naar Engeland slepen. Het is
een enorme belasting voor het milieu en dat kunnen we ons niet meer permitteren.
Ik heb nu ook gewoon en ook heel lekker Schots water op de kaart staan. Rucola,
ja, rucola uit Italië is lekker, maar ik heb een paar zakken zaad uit Italië
laten komen, en dat wordt nu hier om de hoek geteeld. Je zou kunnen zeggen dat
ik bezig ben mijn eigen kleine regionale keuken te maken, een keuken met een
Italiaanse adem, maar met de beste producten uit de omgeving."

De waterval ging nog wel een uur door. Mening na mening daverde over tafel.
Oprechte woede werd afgewisseld met een ode aan de profeet (Carlo Petrini, de
oprichter van de Slow Food beweging) en de ene verwensing na de andere in de
richting van voedselfabrikant. Uiteindelijk: "Scholing. Onze jeugd moet weer
leren wat echte smaken zijn, daar moet de komende jaren heel veel geld heen. Dan
maken we een kans, op echt eten, eten zoals het is bedoeld."

En toen was het lunchtijd. Over de smaak van verse amaretti ga ik hier niet
vertellen, noch over die ene ravioli met ossenstaart als vulling, ik zal
volstaan met de pappardelle met tuinbonen en rucola. Gruwelijk lekker dus. Haha,
ga zelf maar eens proeven.

'Made in Italy' verschijnt dit najaar bij uitgeverij Fontaine in het Nederlands
onder dezelfde titel.

LOAD-DATE: May 31, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              82 of 128 DOCUMENTS



                                  De Telegraaf

                             May 30, 2007 Wednesday
                              Stadseditie Edition

Steigeren

SECTION: Pg. 41

LENGTH: 460 words


Briefje in mijn bus, laatst. 'Op jouw terrein komt deze week een steiger, want
wij moeten onze gevel reinigen', schreven mij de buren.

Gelukkig heb ik prima buren, die weten hoe het hoort. Maar bij dwingelandij
begin ik altijd als vanzelf te steigeren. Het ladder- en steigerrecht is
duidelijk: iedereen heeft het recht om zijn gevel te onderhouden en als dat niet
anders kan dan via het terrein van de buren, dan mogen die toegang tot hun erf
niet weigeren.

Maar je mag natuurlijk niet op elk door jou gewenst ogenblik bij de buren
binnenvallen met ladders en steigers. Daarvoor moeten ruim tevoren in overleg
een werkplan en data worden overeengekomen. Die moeten dus óók de buren
schikken.

Hufterigheid is in Den Haag in opmars. Overleg? Lak aan de buren!

Ik moest eraan denken toen ik door de Javastraat liep, waar de winkel van
schoenmaker Aat Peter al sinds begin februari met stofzeilen is ingepakt door
zijn bovenbuurman, wiens steiger bovendien het halve terras van café De Malle
Meid bezet houdt in de Mallemolen, het Haagse Montmartre.

Klanten kunnen de ingebouwde schoenmaker niet meer vinden, zijn omzet is
gehalveerd. Maar denk nou niet dat de bovenbuurman, nota bene
communicatiespecialist, tevoren even met de omwonenden heeft gesproken. Voor de
bouw van de steiger op de openbare weg vroeg hij gemakshalve ook géén vergunning
aan bij de gemeente.

De buren zijn witheet. Terecht: de steiger staat er al maanden, het gevelwerk
ligt sinds maart stil en nu blijkt dat het klusje pas half augustus wordt
afgerond, tegen 't eind van het terrasseizoen. Boze brieven aan het stadhuis,
aan de Kamer van Koophandel, aan Deetman persoonlijk en aan de ombudsman: de
steiger staat er nog.

De bovenbuurman, die het hoekpand laat opknappen samen met Metterwoon Vastgoed,
huurbaas van schoenmaker Peter, heeft intussen een vergunning aangevraagd. Maar
de schoenmaker kreeg van hem intussen wél het schandelijke verwijt dat protesten
alleen maar in zijn eigen nadeel werken, omdat het nu nog langer gaat duren.

Bij café De Malle Meid, waar ze jaarlijks flink dokken voor hun
terrasvergunning, zijn ze de steigerkwestie helemaal zat: "Deze buurman heeft
z'n krediet volledig verspeeld."

Maar het stadhuis beraadt zich nog. Voordat het Spui de regels handhaaft en de
illegale steiger laat afbreken, bestudeert de gemeente 'of de mogelijkheid
bestaat dat de steigerbouwer achteraf alsnog vergunning krijgt'.

Het lijkt warempel de illegale verbouwing van het theehuis in Clingendael wel.
Misschien moet het stadhuis ons, gewone burgers, eens uitleggen hoe wij dat
moeten doen: bouwen en breken zonder je iets aan te trekken van de buren en de
regels, en dan achteraf alsnóg vergunning krijgen.

Hufterigheid wordt niet alleen beloond, hufterigheid regeert!

(jvnoord@telegraaf.nl)

LOAD-DATE: May 29, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              83 of 128 DOCUMENTS



                                  De Telegraaf

                              May 28, 2007 Monday
                              Stadseditie Edition

Pas op voor vuile handen!

SECTION: Pg. 31

LENGTH: 564 words


Jarenlang konden huurmoordenaars en hun opdrachtgevers ongestraft tegenstanders
uit de weg ruimen. De recherche moest machteloos toezien hoe onderwereldvetes
open en bloot, vaak voor de ogen van gewone burgers, werden uitgevochten. Het
duurde lang voordat politie en justitie een antwoord hadden op dit provocerende
geweld. Maar sinds een paar maanden zijn de rollen omgedraaid. Meerdere
topcriminelen wachten met samengeknepen billen op wat komen gaat.

Deze krant berichtte zaterdag al uitvoerig over de verklaringen van Peter La
Serpe. De beroepscrimineel was zelf betrokken bij het voorbereiden en uitvoeren
van liquidaties. In ruil voor strafvermindering sloot hij een deal met justitie
en verlinkte al zijn vroegere 'partners in crime'.

Ik weet niet hoe u het relaas van Peter La Serpe heeft ervaren, maar ik vond het
redelijk schokkend. Nu had ik La Serpe vorig jaar al een paar keer gesproken,
maar bij die gelegenheden liet hij niet het achterste van zijn tong zien. De
koelbloedigheid waarmee hij in zijn politieverklaringen de voorbereidingen van
de moorden beschrijft, is verbijsterend.

Stom geluk

Een aantal criminelen denkt kennelijk écht over leven en dood te kunnen
beschikken. Dat sommige namen op het 'boodschappenlijstje' van La Serpe cum suis
nog leven, is te danken aan stom geluk. Meerdere keren stonden de
huurmoordenaars klaar om toe te slaan, maar soms was een toevallige
voorbijganger voldoende om een actie af te blazen en een volgend slachtoffer op
het lijstje 'af te werken'.

De verklaringen van de kroongetuige maken nóg iets duidelijk. Het beeld dat
liquidaties uit de onderwereld altijd werden uitgevoerd door types uit het
voormalige Oostblok die na een moord direct weer op het vliegtuig stapten, is
onjuist. Veel afrekeningen werden gewoon uitgevoerd door Nederlandse criminelen,
die hun hand dus kennelijk ook niet omdraaien voor zo'n klusje.

De inzet van Peter La Serpe als kroongetuige is om meerdere redenen bijzonder.
Eigenlijk is sprake van een trendbreuk. Voor het eerst gaat justitie samenwerken
met een crimineel die zelf bloed aan zijn handen heeft.

En er komen meer verrassende getuigenissen aan. Ook met de gebroeders Pieter en
Edgar van L. heeft justitie om tafel gezeten en afspraken gemaakt. De twee
behoorden tot de 'inner circle' van topcrimineel John Mieremet en knapten
jarenlang klusjes voor hem op.

Sinds het najaar hebben ze uitvoerig verklaard over liquidaties in de
Amsterdamse onderwereld en de criminele activiteiten van de Hells Angels. Op
grond van hun getuigenissen zijn de Bosniër Paja M. en Nico V. (alias het Beest
van Hoorn) al gearresteerd vanwege betrokkenheid bij een mislukte aanslag in
2000 op Heineken-ontvoerder Cor van Hout. Andere verklaringen van de gebroeders
Van L. over moorden in de onderwereld houdt justitie nog geheim, waarschijnlijk
omdat nog verdachten moeten worden gearresteerd.

Italiaans sausje

Al met al krijgt onze strafrechtpleging de komende tijd een Amerikaans en
Italiaans sausje. Maar in die landen ontstonden grote schandalen omdat achteraf
soms bleek dat justitie deals had gesloten met criminelen die groter waren dan
de personen die ze verraadden.

Dankzij 'spijtoptanten' als La Serpe en de gebroeders Van L. wordt dan wellicht
een aantal moorden opgelost. Maar politie en justitie moeten heel goed bij de
les blijven om zelf ook geen vuile handen te krijgen.

Reacties en tips:

jvdheuvel@telegraaf.nl

LOAD-DATE: May 27, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              84 of 128 DOCUMENTS



                                  De Telegraaf

                             May 26, 2007 Saturday
                              Stadseditie Edition

'Smeets stond erbij en keek de andere kant op!'

SECTION: Pg. 2

LENGTH: 1189 words


'Journalist' Mart Smeets stond erbij en keek hoe wielrenners onder invloed van
verboden middelen 'topsport' bedreven. Nu enkele renners zo eerlijk zijn om dat
ruiterlijk te erkennen, vertelt Smeets ons via Studio Sport dat het allemaal
'oude koek' is en dat 'de renners die hebben gebruikt onder druk van de sponsors
schoon schip willen maken'. En wat is daar op tegen? Het is mooi dat iemand
erkent dat hij fout is geweest. Beter laat dan nooit. Smeets wist het, maar
heeft altijd gezwegen. Hij is dus geen journalist, maar een meeloper die
jarenlang grote wielerevenementen bijwoonde waarvan bekend was dat er epo en
andere middelen werden gebruikt. De schade is enorm; de topwielrennerij is op
sterven na dood. En Smeets keek de andere kant op.

Bodegraven,

Rene Leget

Nina

Uw krant deed uitgebreid verslag over de betalingsproblemen rond de
'super-de-luxe' safari van Nina Brink (Tel.22/05). Wat mij opviel was dat Brink
tijdens deze romantische reis werd vergezeld door onder meer de topambtenaar van
de Belastingdienst, professor Rob Kamerling. Dat geeft tóch stof tot nadenken.
Het wachten is op kamervragen. Eén ding is zeker: leuker konden ze het niet
maken!

Zeist, J.T. van der Veen

Wanbetalers

Minister Klink (Volksgezondheid) noemt de 240.000 Nederlanders die hun premie
niet kunnen betalen 'wanbetalers'. Mijnheer Klink, door het asociale beleid van
déze en voorgaande regeringen zijn er veel mensen die nauwelijks nog 10 à 20
euro per week overhouden om te eten. Dat kunnen u en de uwen zich niet
voorstellen, want de regenten staan inmiddels vér van het gewone volk af. Doe
liever iets aan de asociale zelfverrijking van de top in het bedrijfsleven die
een winstgevende bank als ABN Amro in de verkoop doen. Deze transactie kost
23.000 mensen hun baan en een deel daarvan zal straks hun premie ook niet meer
kunnen ophoesten.

Fortuna, Spanje,

Frans Wouterse

Parkeertarieven

Binnen de ring A10 in Amsterdam gaan de parkeertarieven extreem omhoog 'om de
luchtkwaliteit te verbeteren' (Tel.25/05). De geparkeerde auto 'belast het
milieu'. Hoe verzint iemand het!

Amsterdam, A.J. Walraven

Nuttig

Uit recente berekeningen blijkt dat onze missie in Afghanistan de
belastingbetaler 800.000 euro per dag kost. Per dag! Dat is zo'n 300 miljoen
keiharde euro's per jaar. En dat om op een paar middeleeuwse Talibanstrijders te
jagen en her en der een schooltje te restaureren. Bush en De Hoop Scheffer gaan
ons nu onder druk zetten om onze missie in dat land te verlengen. Zouden we met
al dat geld geen nuttiger dingen kunnen doen? Al te goed is buurmans gek.

Tilburg, H. von der Fuhr

Maffiamaatje

Jort Kelder mag advocaat Bram Moszkowicz van de rechter geen maffiamaatje noemen
(Tel.25/05), maar voor mij blijft B.M. een strafpleiter voor duivels van vlees
en bloed. Ik heb deze Joodse advocatenfamilie trouwens nooit begrepen:
bloedverwanten van Max en Bram kwamen in de Tweede Wereldoorlog om in de
'slachthuizen' van Hitler en daarmee zijn ook zijzelf het slachtoffer van haat,
destructie en geweld. Desondanks verdedigen de Moszkowiczen al jaren voor heel
veel geld allerlei figuren die met hun minioorlogjes heel wat leed hebben
veroorzaakt en bloed hebben vergoten. Hoe kan iemand die zélf zo heeft geleden
onder geweld pleiten voor mindere straffen voor zware criminelen? Iedereen heeft
volgens de familie Moszkowicz 'recht op verdediging' maar ik denk dat Max en
Bram vooral vinden dat 'zijzelf recht hebben op een heel hoge vergoeding'. Wie
wordt betaald door criminelen mag van mij gerust een 'maffiamaatje' worden
genoemd. Eigenlijk vind ik die benaming nog te vriendelijk...

Herkenbosch,

Roland Danckaert

'Journalist' Mart Smeets stond erbij en keek hoe wielrenners onder invloed van
verboden middelen 'topsport' bedreven. Nu enkele renners zo eerlijk zijn om dat
ruiterlijk te erkennen, vertelt Smeets ons via Studio Sport dat het allemaal
'oude koek' is en dat 'de renners die hebben gebruikt onder druk van de sponsors
schoon schip willen maken'. En wat is daar op tegen? Het is mooi dat iemand
erkent dat hij fout is geweest. Beter laat dan nooit. Smeets wist het, maar
heeft altijd gezwegen. Hij is dus geen journalist, maar een meeloper die
jarenlang grote wielerevenementen bijwoonde waarvan bekend was dat er epo en
andere middelen werden gebruikt. De schade is enorm; de topwielrennerij is op
sterven na dood. En Smeets keek de andere kant op.

Bodegraven,

Rene Leget

Probleemwijk

Bewoners van de Haagse Stations- en Rivierenbuurt willen af van de benaming
'probleemwijk' en daarom kiest minister Vogelaar voor het vriendelijker
klinkende woord 'aandachtswijk' Het lijkt me logisch dat de probleemveroorzakers
vanaf nu 'aandachtshunkeraars' en de minister 'Moeder Overste' wordt genoemd.

Tuitjenhorn,

Marja van der Graaf

Wanbetalers

Minister Klink (Volksgezondheid) noemt de 240.000 Nederlanders die hun premie
niet kunnen betalen 'wanbetalers'. Mijnheer Klink, door het asociale beleid van
déze en voorgaande regeringen zijn er veel mensen die nauwelijks nog 10 à 20
euro per week overhouden om te eten. Dat kunnen u en de uwen zich niet
voorstellen, want de regenten staan inmiddels vér van het gewone volk af. Doe
liever iets aan de asociale zelfverrijking van de top in het bedrijfsleven die
een winstgevende bank als ABN Amro in de verkoop doen. Deze transactie kost
23.000 mensen hun baan en een deel daarvan zal straks hun premie ook niet meer
kunnen ophoesten.

Fortuna, Spanje,

Frans Wouterse

Nuttig

Uit recente berekeningen blijkt dat onze missie in Afghanistan de
belastingbetaler 800.000 euro per dag kost. Per dag! Dat is zo'n 300 miljoen
keiharde euro's per jaar. En dat om op een paar middeleeuwse Talibanstrijders te
jagen en her en der een schooltje te restaureren. Bush en De Hoop Scheffer gaan
ons nu onder druk zetten om onze missie in dat land te verlengen. Zouden we met
al dat geld geen nuttiger dingen kunnen doen? Al te goed is buurmans gek.

Tilburg, H. von der Fuhr

Parkeertarieven

Binnen de ring A10 in Amsterdam gaan de parkeertarieven extreem omhoog 'om de
luchtkwaliteit te verbeteren' (Tel.25/05). De geparkeerde auto 'belast het
milieu'. Hoe verzint iemand het!

Amsterdam, A.J. Walraven

Maffiamaatje

Jort Kelder mag advocaat Bram Moszkowicz van de rechter geen maffiamaatje noemen
(Tel.25/05), maar voor mij blijft B.M. een strafpleiter voor duivels van vlees
en bloed. Ik heb deze Joodse advocatenfamilie trouwens nooit begrepen:
bloedverwanten van Max en Bram kwamen in de Tweede Wereldoorlog om in de
'slachthuizen' van Hitler en daarmee zijn ook zijzelf het slachtoffer van haat,
destructie en geweld. Desondanks verdedigen de Moszkowiczen al jaren voor heel
veel geld allerlei figuren die met hun minioorlogjes heel wat leed hebben
veroorzaakt en bloed hebben vergoten. Hoe kan iemand die zélf zo heeft geleden
onder geweld pleiten voor mindere straffen voor zware criminelen? Iedereen heeft
volgens de familie Moszkowicz 'recht op verdediging' maar ik denk dat Max en
Bram vooral vinden dat 'zijzelf recht hebben op een heel hoge vergoeding'. Wie
wordt betaald door criminelen mag van mij gerust een 'maffiamaatje' worden
genoemd. Eigenlijk vind ik die benaming nog te vriendelijk...

Herkenbosch,

Roland Danckaert

LOAD-DATE: May 25, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              85 of 128 DOCUMENTS



                                  De Telegraaf

                             May 24, 2007 Thursday
                              Stadseditie Edition

Zwerftocht door Mongolië;
'Khadak'

SECTION: Pg. 21

LENGTH: 147 words



HIGHLIGHT: Het is in Mongolië al niet anders dan in de rest van de wereld. De
gewone man wordt bedonderd door de overheid, zonder dat daar iets tegen gedaan
kan worden. Het volk waar Bagi - een jonge nomadische schaapsherder - toe
behoort, moet plotseling het gebied verlaten waar ze zo lang al hun eenvoudige
en relatief gelukkige levens leiden. Er heerst hier - zo zegt men - een
besmettelijke ziekte. Dat is niet waar; de overheid wil het gebied vrij hebben
voor kolenwinning, en daarom gaat Bagi op reis.


'Khadak' is een sfeervolle speelfilm van de Belgische regisseur Peter Brosens en
zijn Britse partner Jessica Hope Woodworth. De nationaliteiten van de makers
doen er feitelijk niet toe, want hun film behoort Mongolië toe. Het is dat
onmetelijke beeldschone landschap dat het decor is van de reis die Bagi niet
alleen fysiek, maar ook geestelijk maakt. Bagi is namelijk begiftigd met het
talent om sjamaan te worden. Hij wil daar in eerste instantie niet aan toegeven,
maar in een situatie waarin onrecht en klassenverschillen de maatschappij
bepalen, kan hij uiteindelijk niets anders dan de bijbehorende taken op zich
nemen.

'Khadak' is een symbolische film in een mythische atmosfeer die recht doet aan
de cultuur die de makers willen verbeelden. Niet dat het verhaal van Bagi dicht
bij ons ligt, maar toch sleurt de film ons mee. Al was het maar als reisverslag.

Dick van den Heuvel

LOAD-DATE: May 23, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              86 of 128 DOCUMENTS



                                  De Telegraaf

                             May 24, 2007 Thursday
                              Stadseditie Edition

'Prima start van dit nieuwe kabinet!'

SECTION: Pg. 6

LENGTH: 845 words


Natuurlijk heeft het zin gehad dat de politici vanaf hun Haagse pluche de polder
in zijn getrokken om met tal van mensen en groeperingen in gesprek te gaan! Het
bezwaar dat 'de Haagse politiek zo ver van het volk af staat' is met deze 100
dagendialoog tenietgedaan. Prima start van dit nieuwe kabinet! Vorige kabinetten
hebben dit lef niet gehad. Hiermee is tegelijk bewezen dat ons land redelijk
geolied in elkaar zit: heeft u gemerkt dat er een aantal maanden niet
'geregeerd' zou zijn? Nou, ik niet! Succes de komende drie jaar en negen
maanden. Na de woorden nu de daden!

Amsterdam, Henk de Lugt

Kabinet

Kabinet tevreden over 'honderd dagen' (Tel.22/05). Deze verklaring had men
honderd dagen geleden ook kunnen afleggen; het staat immers nu al vast dat het
kabinet ook over de volgende honderd dagen tevreden zal zijn én over de dagen
daarna. Ik hoop dat wij, de samenleving, óók tevreden kunnen zijn over dit
kabinet... want daar gaat het uiteindelijk om!

Drachten, H.J. Looijenga

Schade

Marokkanen hebben weer eens vernielingen aangericht in en om een voetbalstadion.

Nu wil men de onkosten declareren bij de KNVB. Ik heb niets met voetballen, maar
ik vind dat deze schade moet worden verhaald op de Marokkaanse gemeenschap en
nergens anders.

Utrecht,

R.E. Advokaat

Tachograaf

Deze week is een chauffeur van ons bedrijf aangehouden door de politie. Bij
controle van zijn elektronische tachograaf bleek dat hij de nacht ervoor niet de
verplichte 8 uur gerust had, maar 'slechts' 7,35 uur. Hij was gisterenavond, op
weg naar huis, namelijk nog even bij zijn vriendin langs geweest, die zes
kilometer verderop woont, en hij is 's avonds laat nog teruggereden. Voor de
agent in kwestie was dit reden genoeg om mijn vrachtwagen een dag lang aan de
kant te zetten en daarmee de hele planning van het bedrijf in de war te
schoppen. Het lijkt wel of er een cultuur van pesterijen in ons land aan het
ontstaan is, veroorzaakt door mensen die nota bene door onszelf worden betaald.
Alsof we het nog niet moeilijk genoeg hebben!

pfromijn@hotmail.com

Vissers

Vol trots laat de politie weten dat bij een grootscheepse controle tientallen
vissers op zeer afgelegen plekken zijn bekeurd bij het uitoefenen van hun hobby
zonder dat ze in het bezit waren van de vereiste papieren. Toen ik vanmorgen
wakker werd, voelde ik meteen 'dat Nederland weer een stuk veiliger is
geworden'. Toch fantastisch dat we in een land leven waar de politie
prioriteiten kán en dúrft te stellen.

Bleskensgraaf,

H. Schoonderwoerd

Crèche

Kinderen hebben nu eenmaal geen aan/uitknop en een crèche is geen stiltecentrum
(Tel.22/05). Dat is waar. Maar je kunt onmogelijk beweren dat Nederlanders
intolerant zijn tegenover die kleine herriemakers. Ons land spant de kroon voor
wat betreft inconsequent opvoeden. Zelden wordt een kind dat zich misdraagt
doortastend aangepakt. Steeds opnieuw krijgen ze te horen: "Nog één keer
Kareltje, en je mag vanavond geen tv kijken!" Consequent? Normen en waarden?
Ach, kom nou! Men is niet eens in staat die woorden goed te spellen.

's-Gravenhage, H. Steketee

Grenzen

In de Balkanlanden word je als crimineel zwaar gestraft. In Nederland niet. Nu
de grenzen zijn opengegaan, betekent dit niet dat de 'goede' mensen die er wonen
deze richting op komen. Drie keer raden wie wél gebruikmaken van de nieuwe
mogelijkheden... Om dat te kunnen verzinnen, hoef je echt geen wetenschappelijk
onderwijs genoten te hebben. Misschien is het zelfs handig wat minder
'geleerden' in de Kamer te zetten en wat meer ervaringsdeskundigen (gewone
burgers). Die zien namelijk al jaren van tevoren aankomen wat de gevolgen zijn
van nieuwe beleid. Op die manier hoeft de Tweede Kamer niet steeds opnieuw
miljoenen uit te trekken voor een antwoord op de problemen.

Amsterdam, W. Steinvoorte

Brink

Reisbureau Van Helden Travel uit Hilversum laat Nina Brink met vakantie gaan,
terwijl nog een gedeelte van de door haar te betalen reissom openstaat. Hoe kan
dat nou? Iedereen moet altijd alles hebben betaald voordat tickets worden
afgegeven. Waarom in dit geval niet? Is dit soms een geval van 'discriminatie'?
Het reisbureau krijgt hiervoor dan zijn terechte straf.

Emmen, A. Brust

Dales

'Leeuwarden is veiliger, de aanpak van overlast is succesvol. En ook het imago
is versterkt' (Tel.22/05)! Lariekoek!. Dales heeft werkelijk níéts gepresteerd
in Leeuwarden. De binnenstad verloedert in hoog tempo. Er zijn meer coffeeshops
dan ooit tevoren. 's Nachts ben je er je leven niet zeker vanwege de
bedreigingen, vechtpartijen en schotenwisselingen. Ik woon zelf in het centrum
van Leeuwarden en kan erover meepraten. De hele nacht lopen er dronken en
lallende figuren door de stad, die vaak vernielingen aanrichten. Van meet af aan
is 'burgemeester' Dales meer bezig geweest met zichzelf te positioneren, dan dat
hij zich heeft ingezet voor deze stad.

Leeuwarden, Harry Boschman

Hek

Hek van 12 kilometer hoog om Heiligendamm? Of uw verslaggever kan niet rekenen
óf hij is overenthousiast. Arme piloten, zij schrikken zich - letterlijk - te
pletter! Zonder dat 'kilo' is een hek van 12 meter ook al erg hoog.

Purmerend, W. Jonker

LOAD-DATE: May 23, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              87 of 128 DOCUMENTS



                                  De Telegraaf

                             May 23, 2007 Wednesday
                              Stadseditie Edition

'Halsstarrige ambtenaren houden poot stijf!'

SECTION: Pg. 6

LENGTH: 854 words


Een ruime Kamermeerderheid vreest (terecht) agressie, onbegrip en een onwerkbare
situatie door de invoering van nieuwe taxitarieven. Nu maar afwachten of
Balkenende en Bos doen wat ze hebben beloofd. Wetten die door ambtenaren achter
hun bureau zijn uitgedacht en zonder behoorlijk overleg tot stand zijn gekomen,
zullen niet klakkeloos worden doorgevoerd. De taxibranche heeft diverse,
werkbare, voorstellen gedaan, maar halsstarrige topambtenaren houden hun poot
stijf. Het is buigen of barsten, vinden zij. De sancties zijn extreem hoog en
daarmee denken die ambtenaren de macht in handen te hebben.

Vleuten, Duco Douwstra

(voorzitter UTC)

Nuon

De zelfverrijking van Nuon gaat nog verder dan men denkt, want dit
energiebedrijf hanteert een zogeheten 'berekeningsfactor'. Volgens Nuon is niet
iedere m³ gas gelijkwaardig. En de afronding vindt, vreemd genoeg, altijd naar
boven plaats. Maar er is iets dat mij nog veel meer stoort: men betaalt via de
energierekening ook voor de levering (transport). Maar in plaats van het
werkelijke verbruik als basis daarvoor te nemen, hanteert Nuon het verbruik na
toepassing van de berekeningsfactor. Dit zogenaamde 'volumetransport' is dus
gerelateerd aan gegevens die niet overeenkomen met het werkelijke verbruik.
Volgens mij word je hier dus voor enkele euro's extra bestolen. Wanneer wordt
hier iets tegen gedaan?

Amsterdam,

E. Krijger

Geluidswal

De mensen die een geluidswal willen tegen de overlast van een kinderverblijf
(Tel.20/05) spreken zichzelf tegen: 'ze hebben niets tegen kinderopvang, maar ze
kunnen niet tegen de geluidsoverlast die deze met zich meebrengt'. Onze
acceptatiegrens is wel heel erg laag geworden. De kinderopvang is niet 's nachts
of 's avonds in gebruik, wanneer mensen écht van de stilte willen genieten.
Gebruik geen gemeenschapsgeld om dit probleem op te lossen. Accepteer het geluid
en bespaar op de uitgaven.

Tegelen, Else Kooi

Dichter

Politiek dichter bij de mensen (Tel.21/05)? Kom nou! Laten ze eerst hun beloftes
van vóór de verkiezingen maar eens nakomen. De gratis schoolboeken,
bijvoorbeeld, gaan niet door. De benzineprijs stijgt tot het plafond. En de
energieprijzen zijn bijna onbetaalbaar geworden, om maar te zwijgen over de
zelfverrijking van al die mensen die hun enorme salarissen 'verdienen' over de
ruggen van de 'gewone' burger. Als de regering dáár iets aan doet, dán komt de
politiek pas écht naar ons toe.

Veldhoven, J. Elbersen

Gloeilamp

Het schijnt dat bij minister Cramer (Milieu) een lichtje is opgegaan, waardoor
zij met het voorstel kwam om binnen vier jaar de gloeilamp te verbieden. Er moet
dan op de spaarlamp zijn overgegaan. Nu zal het kabinet daarover nog eerst zijn
licht laten schijnen, voordat het groene licht kan worden gegeven. Toch gaat er
bij mij een rood lampje branden, want de consument blijft waarschijnlijk met de
(gebakken) peren zitten!

Alphen aan den Rijn,

P.J. Deeleman

Overgewicht

Prima idee, een werkplek met lopende band om kantoortijgers met overgewicht te
laten afvallen (Tel.21/05). Nog beter zou het zijn een werkplek te creëren waar
de computergebruiker zelf door te bewegen stroom genereert voor zijn/haar
computer.

Voorburg, K. Teplá

Ambtenaren

In België kampt men met hetzelfde probleem als in ons land. Daar zijn namelijk
ook 10.000 ambtenaren overbodig. Ondernemingsorganisatie Unizo stelt voor de
ambtenaren die de komende jaren met pensioen gaan niet te vervangen. Deze
organisatie wil dat de overheid hetzelfde doet met minder ambtenaren. Er is geen
land in West-Europa met (verhoudingsgewijs) meer ambtenaren dan België en toch
laten efficiëntie en klantvriendelijkheid van het overheidsapparaat er te wensen
over, meent Unizo-topman Karel van Eetveld. In ons land wordt ook gesproken over
afslanking van het ambtenarenapparaat, maar het duurt wel érg lang voor het mes
erin wordt gezet. Het is toch te gek voor woorden dat we zo veel ambtenaren
nodig hebben om ons 'dwergstaatje' te besturen.

Hilversum, Joop Kuijer

Leiderschap

PvdA-fractievoorzitter Tichelaar is somber over de positie van PvdA-leider Bos.
Te zijner geruststelling voegt hij eraan toe 'absoluut niet in te zijn voor het
leiderschap'. Als ik Bos was, zou ik daar niet al te veel op vertrouwen. Met
alle winden mee waaien is een typerende eigenschap voor de PvdA. Immers heeft
Bos zelf zijn kiezers niet talloze malen bezworen 'nóóit minister te zullen
worden in een kabinet onder Balkenende'?

Tilburg, Hans von der Fuhr

Rooftocht

Groot is de verbazing over de Oostblokbendes die ons land planmatig leegroven
(Tel.22/05). Dit probleem hadden we kunnen zien aankomen toen de grensbewaking
verdween. Ik vraag me af of de bezuiniging op de douaniers opweegt tegen de
miljoenen kostende schade die de roversbendes veroorzaken tezamen met de kosten
van politieonderzoek. En ik vrees dat dit nog maar het begin is.

Den Helder, J.G.Vos

Bokito

De media zijn in de ban van gorilla Bokito. Zelfs Nova, een programma dat
pretendeert kwaliteit te bieden, biedt alle achtergronden. We weten nu dat je
een aap nooit in de ogen moet kijken. Kunnen we weer overgaan tot de orde van de
dag? Ik kan geen aap, laat staan gorilla, meer zien.

Bodegraven, Rene Leget

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              88 of 128 DOCUMENTS



                                  De Telegraaf

                             May 23, 2007 Wednesday
                              Stadseditie Edition

Pas op voor de lampenbrigade;
LANG NIET IEDEREEN BLIJ MET VERBIEDEN OUDERWETSE PEERTJE 'Zijn bij de minister
de stoppen doorgeslagen?'

SECTION: Pg. 5

LENGTH: 639 words



HIGHLIGHT: AMSTERDAM, woensdag De gloeilamp gaat verdwijnen. Tenminste, als het
aan minister Jacqueline Cramer (PvdA) van Milieu ligt. De bewindsvrouw wil dat
er over een jaar of vier geen peertje meer in ons land te verkrijgen is. We
moeten met z'n allen aan de spaarlamp, omdat dat beter is voor het milieu. Maar
wat levert deze besparingsmaatregel in de praktijk eigenlijk op? En wat zijn de
gevolgen voor ons, de consument?


Over enkele jaren rijden in het holst van de nacht auto's de grens over om in
onze buurlanden gloeilampen in te slaan. Vooral 60 watt lampen zijn ongekend
populair en gaan daar voor een prikkie over de toonbank. In eigen land wordt
huis aan huis gecontroleerd of er niet stiekem nog een ouderwets peertje de
huiskamer verlicht. De gloeilamp, al meer dan honderd jaar kind aan huis, is
verboden.

Dit toekomstbeeld is een gruwel voor de Tweede Kamer, die gisteren verrast
reageerde op het voornemen van minister Cramer (VROM). De bewindsvrouw weet zich
gesteund door lampenfabrikanten zoals Philips, die eveneens veel heil verwachten
van de spaarlamp. Niet in de laatste plaats vanwege hun eigen portemonnee.

Natuurlijk, de energiezuinige lamp gaat langer mee en verbruikt stukken minder
stroom. De uitstoot van het broeikasgas CO2 neemt met 1 megaton af als de
gloeilamp verdwijnt. Het energieverbruik in ons land zal bovendien met één à
twee procent afnemen.

Maar realiseert minister Cramer zich wel wat de gevolgen voor de gewone burger
zijn?

Nee, denkt zelfs coalitiegenoot CDA. De partij vindt dat consumenten
keuzevrijheid moeten behouden. "Is er wel verder doorgedacht over de armaturen?"
wil CDA-Kamerlid Liesbeth Spies weten. Niet alle lampen zijn namelijk geschikt
voor spaarlampen. De bewindsvrouw veronderstelt dat lampenfabrikanten vanzelf
"als een haas" met verschillende fittingen op de markt zullen komen. Maar
volgens het CDA zaait Cramer met haar plannetje onzekerheid. "Laten wij onze
nieuwsgierigheid bedwingen en u uw enthousiasme", zo werd Cramer gisteren in de
Kamer de les gelezen.

Een ander probleem van een gloeilampverbod is hoe de naleving wordt
gecontroleerd. Laat Cramer checken of er ergens nog gewone peertjes de
Nederlandse huiskamers verlichten? In politiek Den Haag worden al termen
gebezigd als "een milieu-Gestapo" (PvdA'er Samsom) of "een lampenbrigade"
(CDA'er Spies). En dan zijn er nog andere bezwaren.

Ook Etwald Goes van stopumts.nl hekelt de gloeilampplannen van de minister. "Een
spaarlamp geeft een sterk elektrisch en magnetisch veld. Er zijn heel veel
mensen die daar totaal niet tegen kunnen. Zelf heb ik geen enkele spaarlamp in
m'n huis. En als ik onder tl-licht zit, voel ik me gelijk niet lekker.
Bovendien, minister", aldus Goes, "kijk eens wat een energie je verbruikt als je
autorijdt of als je gaat vliegen. Dáár zou het zwaartepunt moeten liggen. En
niet bij iets simpels als de gloeilamp." Goes vindt de "draconische maatregelen"
van de milieuminister kortom idioot. "Het wordt allemaal niet zo veel beter als
zij ons wil laten geloven! Zijn bij háár de stoppen soms doorgeslagen? En, het
is ook gedaan met de gezelligheid! Dat koude, kille licht van zo'n spaarlamp
weegt toch niet op tegen de warme gloed van een peertje? Ook het licht dimmen is
onmogelijk met spaarlampen, een enkele dure uitzondering daargelaten."

Ook Koen Smits, specialist verlichting bij Grontmij Technical Management in
Amersfoort, stelt dat de gloeilamp niet maar zo afgeschaft kan worden: "Een
gloeilamp is een warmtestraler, net zoals de zon, en laat alle kleuren zien
zoals ze zijn. Bij de spaarlamp is dit absoluut niet het geval. Die draagt niet
het hele kleurenspectrum in zich. Het is dus geen lamp om bijvoorbeeld naast je
spiegel in de kamer te hangen." Op zijn zelfbenoemde "hobbysite"
www.lichtopdezaak.com doet Smits het een en ander uit de doeken over peertjes en
spaarlampen. "Heb je ooit iemand horen vertellen dat-ie z'n gloeilamp op het
toilet moet vervangen? Natuurlijk niet! De gloeilamp is namelijk uitstekend
geschikt op plaatsen waar het licht vaak in- en uitgeschakeld wordt en waar de
lamp maar kort brandt; het toilet, schuurtjes, halletjes of bijvoorbeeld je
badkamer. Terwijl dat geschakel bij de spaarlamp juist ten koste gaat van de
levensduur. Kortom, gewoon houden die gloeilampen."

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              89 of 128 DOCUMENTS



                                  De Telegraaf

                             May 23, 2007 Wednesday
                              Stadseditie Edition

'Radarsysteem' volgt seriecrimineel;
Supercomputer politie blijkt al jaar in gebruik

SECTION: Pg. 3

LENGTH: 295 words



HIGHLIGHT: door John van den Heuvel en Bert Huisjes DEN BOSCH, woensdag De
politie heeft afgelopen jaar in alle stilte een big brother-systeem ontwikkeld
dat criminelen van dag tot dag in de gaten houdt. De politie krijgt hiermee
dagelijks een landelijk beeld van misdrijven en verdachten.


De hypermoderne vinding wordt in juli door de politie gepresenteerd, maar is al
ruim een jaar werkzaam. De politie spreekt van een 'criminelenradar', die 's
nachts alle computers van alle korpsen leegzuigt.

Met het nieuwe systeem, Blue View genaamd, krijgt de politie elke ochtend
inzicht in alle verdachte situaties, meldingen over 'vreemde' auto's,
uitgeschreven bekeuringen, aanhoudingen en gepleegde misdrijven. Ook kan het
systeem automatisch verbanden vinden tussen de gegevens.

De informatie wordt onder meer gekoppeld aan gescande kentekens. De politie kan
daarmee precies bijhouden waar seriecriminelen, zoals inbrekers, overvallers of
zedendelinquenten zich hebben bevonden. Ook worden ze direct in verband gebracht
met meldingen bij de politie.

Het systeem kan ook tot vijf jaar terug meldingen en gegevens onderzoeken.

Blue View is ontwikkeld en wordt beheerd door Politie Nederland, een koepel voor
alle 26 politiekorpsen. "We kunnen zo de bewegingen van criminelen volgen en ze
in verband brengen met misdrijven", aldus woordvoerder Cees den Bakker: De
politie verwacht op korte termijn de komst van kentekenscanners op
industrieterreinen, bij winkelcentra en in woonwijken.

"Een auto die daar 's nachts rijdt, valt ons nu gelijk op." Volgens de politie
hoeven gewone burgers niet voor de zeer vergaande controle te vrezen. "Wie niets
op zijn geweten heeft, zal er niets van merken", aldus Den Bakker.

De megacomputer werd gisteren naar voren gebracht door de bovenregionale
recherche, die zijn jaarcijfers presenteerde. Hoofdofficier van justitie Gerrit
van der Burg en hoofdcommissaris Ruud Bik reageerden ermee op kritiek dat de
politie weinig grip heeft op mobiele bendes. Volgens hen heeft het systeem al
successen geboekt, die binnenkort worden toegelicht.

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              90 of 128 DOCUMENTS



                                  De Telegraaf

                              May 22, 2007 Tuesday
                              Stadseditie Edition

Hier rusten 'onze' rijken uit;
Vale do Lobo paradijselijk oord in Portugese Algarve Minder decadent dan
Marbella en de Côte d'Azur

SECTION: Pg. 3

LENGTH: 1540 words



HIGHLIGHT: Marbella en de Côte d'Azur hebben de naam de ontmoetingsplaats te
zijn voor de rijken der aarde. Zij, die niet in het middelpunt van de
belangstelling willen staan, hebben een villa in Vale do Lobo in de Portugese
Algarve. Meer dan 1500 Europese gezinnen (waarvan 150 Nederlanders) bezitten er
een uitrustvilla. Onze verslaggever relaxte een week in Europa's finest golf,
beach & spa resort. VALE DO LOBO (Portugal), zaterdag Ach kijk, daar zit
zangeres Anita Meijer met een petje op. En is dat niet oud-politicus Jan
Kamminga? Wat een leuke vrouw heeft hij! Als je me nou, het hele gezin Koeman
zit aan de hamburger in Monty's restaurant. Bartina Koeman ziet er verleidelijk
uit vanachter haar zwarte zonnebril.


De Nederlander Michiel Kramer (28) werkt als makelaar in Vale do Lobo of wel
vallei van de wolf. Hij verkoopt huizen aan Nederlanders en zegt: ,,Van de 1500
eigenaren woont 20% hier permanent, 40% heeft er een tweede huis en 40% wordt
verhuurd. Een nieuw appartement van 110 vierkante meter met twee slaapkamers is
er vanaf Euro 600.000. Nieuwe vrijstaande villa's vanaf anderhalf à twee miljoen
en dat gaat zo door tot pakweg 12 miljoen." In Nederland wordt Vale do Lobo
vertegenwoordigd door Habita Properties.

We rijden met Michiel naar een van de mooiste plekje van Vale do Lobo met een
grasveld dat naadloos overloopt in het zandstrand en de zee. We staren naar de
megalomane villa Amorim. Eigenaar is de Canadees-Portugese advocaat Joseph
Amorim. Hij zocht jarenlang naar de perfecte locatie en vond die uiteindelijk
pal tegenover de 14de golfhole. Het huis is een massieve glasconstructie met een
voordeur waarvoor zelfs Goliath niet hoeft te bukken. Er zijn acht slaapkamers
en tien badkamers. De keuken is door Pininfarina ontworpen, het dakterras meet
500 vierkante meter. Er is een eigen theater met 22 zitplaatsen en
popcornmachine. Het is maar dat u het weet.

Overigens vinden de meeste bewoners van Vale do Lobo het strandpaleis opzichtig
en geven de voorkeur aan de traditionele Portugese bouw.

Kramer zegt: ,,Het verhaal gaat dat de Russische oliemiljardair en eigenaar van
Chelsea, Roman Abramovitsj, in 2004 tijdens het EK-voetbal met zijn jacht hier
voorbij voer en het huis zag liggen. Hij zou 17 miljoen euro hebben geboden,
maar de eigenaar zei nee."

Zakenlieden

Het is zeker niet zo dat Vale do Lobo uitsluitend bewoond wordt door
superrijken, maar Jan Modaal slaat er geen balletje. De helft van de eigenaren
komt trouwens uit Engeland en zijn vaak geslaagd als eigenaren van een
winkelketen of als zakenlieden. Als je ze 's avonds een biertje ziet drinken in
Monty's en 'Cracklin' Rosie, get on board' hoort karaoken, sta je er niet bij
stil dat het vermogen van alle Vale do Loboërs hoger is dan het Bruto Nationaal
Product van menige bananenrepubliek.

De Nederlanders Elly en Hans van Steeg zult u niet in de Quote 500 aantreffen.
Overigens bijten ze niet op een houtje. Hans is een gepensioneerde directeur van
een confectiebedrijf en kocht vijf jaar geleden een ruim appartement met
uitzicht op de tennisbanen en op restaurant 'Ken Lo's Memories of China' waar de
smakelijke Sichuan Crispy Duck wordt geserveerd. Hans zegt: ,,We wilden
eigenlijk een tweede huis in Ticino in Zwitserland, maar toen we dit zagen,
waren we gelijk verkocht. We zijn golfliefhebbers en dan kom je hier echt aan je
trekken. Bovendien ben je binnen twintig minuten op luchthaven Faro. Er wonen
aardige en beschaafde mensen. Binnen drie uur ben je met de auto in Lissabon, of
in Sevilla en het weer is natuurlijk super."

We vervolgen onze weg met makelaar Michiel Kramer. Hij wijst het huis aan van de
Engelse goalgetter Andy Cole. ,,En dit is het huis van Nicky Butt." Wie? ,,Nicky
Butt. Hij speelt nu bij Newcastle United en is international. Sir Trevor
Brooking, een beroemde oud-international en voetbalcommentator, woont hier ook."

Maar wij komen natuurlijk voor de Hollanders.

John de Mol is een van de weinige bewoners wier huis is afgeschermd door een
manshoog en azuurblauw hek, zodat we helaas niet kunnen gluren. Zakenman Willem
van Kooten, ooit bekend als diskjockey Joost den Draaijer, is eigenaar van een
golfpark bij de Spaans-Portugese grens, maar heeft ook een slaapplaats in de
wolvenvallei.

De troetelbewoner van Vale do Lobo is ongetwijfeld Ronald Koeman. Hij golft al
zeventien jaar op Lobo en heeft een smaakvol bezit in zone 9, dat op minstens 3
miljoen wordt geschat. Tijdens ons bezoek kwam hij even een weekendje golfen.
Vlak naast zijn optrekje staat de villa van Louis van Gaal in de steigers. Toen
Louis zijn kavel had uitgezocht, was hij nog dikke maatjes met Ronald, maar nu
zijn ze al een jaar of twee gebrouilleerd, mede door de weinig tactvolle
opmerkingen van de AZ-coach.

Kramer wil niets zeggen over de prijs van Van Gaals villa, maar de Nederlandse
kolonie taxeert het huis op zo'n vier miljoen, ook al vanwege de prachtige
ligging aan de golfbaan.

Weinig patsers

Als wij Vale do Lobo aan een onderzoek onderwerpen, hebben Jan Kamminga en zijn
vrouw Margé vakantie. Op het terras van de golfclub maken ze een praatje met
Peter Swinkels, de baas van Bavaria. Kamminga is sinds 1 januari 2005 voorzitter
en algemeen directeur van de vereniging FME-CWM of wel de ondernemers in de
technologisch-industriële sector. Daarvoor was Kamminga onder andere commissaris
van de Koningin in Gelderland, voorzitter van MKB-Nederland en van de VVD en hij
begon zijn carrière als makelaar. De sympathieke ondernemer zegt: ,,Ik denk dat
ik er wel een beetje kijk op heb en ik kan zeggen dat er weinig plekken in
Europa mooier zijn. Ik was gelijk geraakt door de natuurlijke gesteldheid van
het terrein; het heuvellandschap, de natuurlijke begroeiing, de zee, het strand,
het ontbreken van hoogbouw en de mooiste golfbanen ter wereld. Bovendien zijn
Portugezen sympathiek. En je hebt hier weinig patsers in opzichtige auto's (er
woont maar één Rus, EB). De meeste eigenaren hebben hun vermogen met hard werken
verdiend en willen daar nu in relatieve rust van genieten. Eigenlijk heb je hier
het rijk alleen."

Jan en Margé Kamminga zijn gezwicht voor zone 4a en wonen daar in een ruime
tweekapper met droomuitzicht op de green en de zee.

De Nederlander Sander van Gelder (70) is de grote man achter het succes van Vale
do Lobo. In 1977 verkocht hij zijn juweliersketen Schaap Citroen Van Gelder. De
bedenker van de groeidiamant kocht het toen nog veel kleinere stuk grond van
Engelse zakenlieden en na een aarzelende start mocht hij zich tot keizer van de
Algarve kronen.

Met een oppervlakte van 400 hectaren is het drie keer zo groot als Monaco. Er
zijn bijna 1200 zwembaden, vijftien restaurants en bars, een spa, twee
golfbanen, veertien tennisbanen, winkels en 750.000 bezoekers per jaar, want je
kunt ook gewoon een vakantiehuis huren.

Bezien we de fotogalerij in het golfclubhuis Spikes dan heeft Sander van Gelder
alle groten der aarde de handen geschud: Audrey Hepburn, Pavarotti, koningin
Beatrix, Eusebio, Björn Borg, noem maar op.

Menig Nederlander dacht dat Van Gelder zijn liefdeskindje nooit van de hand zou
doen en ooit vredig zou inslapen tussen de golfballen en bougainvilles.
Kamminga: ,,Hij was dertig jaar lang eigenaar. Wat hij verdiende, investeerde
hij. Hij regeerde ook als een vorst die weinig tegenspraak duldde. Dat leidde
wel eens tot irritatie."

Principieel

Eind vorig jaar, na een recordwinst, verkocht Van Gelder in alle stilte zijn
eigendom voor vele honderden miljoenen euro's aan een groep Portugese
investeerders, waaronder de Portugese bank Caixa Geral de Depósitos. Door de
transactie is hij een van de rijkste Nederlanders geworden. Hij zit nog wel in
de Raad van Bestuur, maar heeft geen stemrecht. Hij zegt: "Ik had het nog wel
een poosje kunnen volhouden, maar er komt altijd een tijd dat je
verantwoordelijkheden moet overdragen. Ook al omdat mijn kinderen gekozen hebben
voor een eigen invulling van het leven." De opvatting dat Van Gelder geen
tegenspraak kon dulden, ziet hij een slagje anders: "Zo'n groot park besturen
vereist daadkracht, goed teamwerk, een goede communicatie en een rechtvaardig
beleid. Ik heb wel eens gehoord dat ik autoritair ben, maar ik zou het eerder
principieel willen noemen. Anders slaag je er nooit in van Vale do Lobo een
succes te maken."

De nieuwe directeur (Chief Executive Officer) en medeaandeelhouder is de
45-jarige Diogo Gaspar Ferreira. Hij vertelt: ,,Wij gaan de komende jaren 500
miljoen euro in verdere ontwikkelingen investeren en zullen topkwaliteit blijven
bieden. Wij overwegen ook ons concept in andere gebieden van Europa toe te
passen."

Er zullen nog zo'n 500 huizen worden gebouwd. Een van de mooiste locaties, pal
naast een natuurgebied en met overrompelend uitzicht over zee, is al weggekaapt
door een Nederlandse zakenman. De piketpaaltjes zijn uitgezet. Als het huis
klaar is, is de man 6 miljoen euro lichter. Jan Modaal doet er 200 jaar over om
dit bedrag bruto te verdienen.

De grootste droom van Sander van Gelder zal waarschijnlijk nooit in vervulling
gaan. Hij wilde, mede om de afkalving van het strand tegen te gaan, voor de kust
het schelpvormige eiland Nautilus bouwen. Met golfbaan, haven, huizen, casino,
tunnel en brug. Een investering van minstens 1,5 miljard euro. Hij zegt: "Dit
project kan van groot belang zijn voor het toerisme in Portugal en technisch
geen probleem om het te realiseren."

De Portugese regering voelt hier niets voor en de bewoners staan helemaal niet
te wachten op een eiland dat het uitzicht beneemt. Ferreira maakt duidelijk dat
Nautilus geen prioriteit heeft. ,,We denken niet dat dit de kwaliteit en de
exclusiviteit van ons resort ten goede komt."

We nemen afscheid van Ferreira en de uiterst behulpzame communicatiedirecteur
Alda Filipe in brasserie Spikes op het Parque do Golfe.

We knipperen even met onze ogen. Hé, wie is die man met dat wilde haar, die het
makelaarskantoor uitstapt. Wie is dat ook weer? O ja, dat is vastgoedhandelaar
en vleesfraudeur Eddy de Kroes. ...Je komt toch van alles tegen.

LOAD-DATE: May 22, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              91 of 128 DOCUMENTS



                                  De Telegraaf

                              May 21, 2007 Monday
                              Stadseditie Edition

AMERIKA IS ZIEK;
Coen-broers, Michael Moore en Anton Corbijn maken indruk in Cannes

SECTION: Pg. 8

LENGTH: 720 words



HIGHLIGHT: CANNES, maandag Geen plek om oud te worden, Amerika. Waar de oude
sheriff Tommy Lee Jones in het imponerende 'No country for old men' persoonlijke
redenen heeft voor sombere bespiegelingen, komt Michael Moore in zijn nieuwe
documentaire met feiten. Vijftig miljoen inwoners van de VS zijn onverzekerd,
maar ook wie wel gedekt denkt te zijn, is zijn leven niet zeker. "Winst maken
ten koste van andermans gezondheid is immoreel", betoogt Moore in 'Sicko'.


Voor alle zekerheid had de controversiële maker van 'Bowling for Columbine' en
'Fahrenheit 9/11' een kopie van zijn nieuwe werkstuk het land uit laten
smokkelen. Omdat hij voor 'Sicko' een (verboden) trip heeft gemaakt naar Cuba,
dreigt de film in beslag genomen te worden en Moore te worden gearresteerd. "Wie
de film ziet, begrijpt waarom ik daarheen ben geweest," zegt de documentarist op
het festival van Cannes. "De enige plek waar je in de VS gratis goede medische
zorg krijgt, is Guantanamo Bay. Daar heeft Bush terreurverdachten opgeborgen en
tegenover de buitenwereld moet hij die goed verzorgen. Had hij dat kamp in
Spanje ingericht, dan waren we daarheen gegaan."

Reddingswerkers

Omdat Moore en zijn gezelschap, onder wie ziek geworden reddingswerkers na de
aanslag op de Twin Towers (indertijd uitgeroepen tot nationale helden en
vervolgens aan hun lot overgelaten), niet welkom waren in Guantanamo Bay, gaan
ze Cuba in. Daar worden ze (vrijwel) gratis behandeld, zoals de Cubaanse
bevolking. "De regering Bush zal ongetwijfeld met kreten als 'Cubaanse
propaganda' komen", zegt Moore fijntjes, "maar inmiddels luistert niemand meer
naar een president, die nog maar door 28 procent van de bevolking wordt
vertrouwd.

Maar het ging me niet om Bush, of om Cuba. Ik laat de Amerikaanse bevolking zien
dat wij het enige land zijn in de beschaafde westerse wereld, waar de
gezondheidszorg voor de gewone man onbetaalbaar is. Niet eens de schuld van de
verzekeringsmaatschappijen, die mensen laten sterven omdat ze de kleine
lettertjes in de contracten niet hebben gelezen. Simpel: wie aandeelhouders
heeft, moet winst maken. Anders kun je door de wet wegens wanprestatie worden
vervolgd.

Zowel republikeinen als democraten hebben vuile handen, omdat ze zich door
lobbyisten laten inpakken of zelfs betalen. Ik heb de politici ditmaal niet met
hun gedrag geconfronteerd, zoals in mijn eerdere films. Toen was ik de man met
de grote mond. Ik werd door grote groepen mensen aan de schandpaal genageld of
belachelijk gemaakt. Telkens bleek achteraf dat ik gelijk had. Ik heb geen
nieuwe schietpartijen op scholen kunnen voorkomen. En Bush werd opnieuw gekozen,
al had hij gelogen over Irak. Nu moet de Amerikaanse bevolking zelf uit de
bioscoopstoel komen om te protesteren. Simpelweg uit levensbelang."

Met kleine lettertjes heeft de rondzwervende moordenaar Anton Chigurgh (Javier
Bardem) in 'No country for old men' niets te maken. Hij wil het geld terug dat
Josh Brolin na een drugsafrekening in de Texaanse woestijn heeft gevonden. In de
verfilming van een thriller van Cormac McCarthy zijn de gebroeders Coen (al
eerder bekroond in Cannes) in grote vorm. Zoals in 'Fargo' weten ze op hun
gepatenteerde manier spanning te combineren met een grote dosis zwarte, bijna
wrede humor. Hun eigenzinnige, filosofische einde is moedig in het licht van de
eisen van de commerciële cinema en dat kan een extra reden zijn voor een nieuwe
prijs.

In de schaduw van de Gouden Palm maakte ook een Nederlander grote indruk. De
befaamde (pop)fotograaf Anton Corbijn mocht met zijn filmdebuut 'Control' het
programmaonderdeel 'Directors Fortnight' openen. Met de betiteling 'debuut'
wordt Corbijns eersteling bijna tekort gedaan. Zijn terugblik op de korte
carrière en dood van Joy Division-voorman Ian Curtis is in alle opzichten
opmerkelijk volwassen en zelfverzekerd. Oog voor mooie, sfeervolle plaatjes had
hij natuurlijk al eerder getoond, maar net zo terughoudend en tegelijk vol
gevoel is zijn timing, acteursbegeleiding en verteltrant.

'Control' is voor Corbijn zowel een begin als een einde. "De muziek van Joy
Division trok me eind jaren zeventig naar Engeland", kijkt hij terug. "Ik voelde
dat ik me in dat land kon ontwikkelen. Ik mocht ze fotograferen, maar die foto's
wilde aanvankelijk niemand hebben. De jongens bleven me steunen en na Ians dood
werden mijn eerste foto's door iedereen gevraagd. Ook daarom was het bijna
vanzelfsprekend dat ik zijn verhaal zou verfilmen. Dat voelt voor mij tegelijk
als een afsluiting van een periode. Mijn jonge jaren werden gestuurd door
rockmuziek en de fotografie die daar uit voortkwam. Nu zoek ik elders nieuwe
inspiratie. Fotograferen heb ik mezelf aangeleerd en datzelfde geldt nu voor
film. Heel interessant en bevredigend. Ik heb het gevoel dat ik daar nog een
hoop in kan ontdekken."

LOAD-DATE: May 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              92 of 128 DOCUMENTS



                                  De Telegraaf

                              May 21, 2007 Monday
                              Stadseditie Edition

Ouders Madeleine trekken Europa in

SECTION: Pg. 5

LENGTH: 151 words



HIGHLIGHT: Van onze correspondent LONDEN, maandag Er is nog geen uitzicht op een
einde aan de lijdensweg van de familie McCann, maar het gezin blijft vechten in
de hoop hun in Portugal ontvoerde dochtertje Madeleine terug te krijgen. Iedere
optie wordt daarbij bestudeerd. De ouders gaan mogelijk zelfs op een Europese
rondreis om nog meer de aandacht te vestigen op het lot van de vierjarige.


Het is nu 18 dagen sinds Madeleine werd gekidnapt uit het vakantieappartement in
Praia da Luz en de ouders en hun vrienden en familie proberen alles om de
media-aandacht maar vast te houden omdat ze de hoop hebben dat daardoor hun
dochtertje weer veilig thuis kan komen. Er zijn posters verspreid, er is
gelobbyd in Westminster en er is een website (www.findmadeleine.com) waarop al
meer dan 94 miljoen keer is geklikt.

De beloning voor de 'gouden tip' is inmiddels opgelopen tot 3,75 miljoen euro.
Het bedrag is samengesteld uit royale giften van bekende personen en kleine
bedragen van de 'gewone man'. Overigens wordt het enorme bedrag nu bijna tot
last omdat de Portugese politie wordt plat gebeld door gelukszoekers die hopen
een graantje van dat geld mee te kunnen pikken.

Gerry McCann vloog gisteravond voor 24 uur terug naar Engeland om daar met de
fondsbeheerders over de te volgen strategie te praten.

LOAD-DATE: May 20, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              93 of 128 DOCUMENTS



                                  De Telegraaf

                             May 12, 2007 Saturday
                              Stadseditie Edition

HUN VIERDE KINDJE;
Jubilerend ORANJE FONDS van Willem- Alexander en Máxima slaat vleugels uit Vijf
jaar na oprichting wil huwelijksgeschenk koepel alle sociale doelen worden

SECTION: Pg. 2

LENGTH: 1400 words



HIGHLIGHT: Prins Willem-Alexander en prinses Máxima zitten nog volop in de
luiers. Maar dat geldt niet langer voor hun vierde kindje, het Oranje Fonds. De
prins en prinses zijn beschermheer en -vrouw van het fonds dat zij ruim vijf
jaar geleden als huwelijksgeschenk van het Nederlandse volk aangeboden kregen.
Het grootste sociale fonds van Nederland is volwassen geworden en heeft
'Koninklijke' ambities. Het wil dé koepel worden van alle sociale doelen in ons
land. Het is ook in een ander opzicht een 'fonds voor het leven'. Vaststaat dat
de kroonprins en prinses ook na de troonsafstand van koningin Beatrix doorgaan
met het fonds. Een bindende rol vervullen in onze samenleving is voor het
prinselijk paar één van hun belangrijkste opdrachten. BUNNIK, zaterdag "In het
begin waren we helemaal overgeleverd aan het toeval", zegt directeur Ronald van
der Giessen (48). "Als de post niet kwam, hadden we niets te doen. Alles moest
helemaal vanaf nul worden opgebouwd. Het opzetten van het fonds zelf, de
fondsenwerving, een communicatieafdeling en iets later de fusie met het
Julianafonds. Nu, na vijf jaar, zijn we volwassen geworden en slaan we onze
vleugels verder uit."


Het Oranje Fonds (het grootste sociale fonds van ons land) richt zich op het
bevorderen van sociale samenhang. "Het gaat bij ons om het bevorderen van
burgerschapszin, om iedere Nederlander die zich inzet voor zijn omgeving of zijn
medemens", aldus Van der Giessen, hiervoor werkzaam als directeur van de
Nationale Postcode Loterij. Hij legt de lat voor de komende jaren flink hoger.
Het fonds wil in de toekomst hét nationale kruispunt worden voor sociale doelen,
waarvan vooral kansarme jongeren moeten profiteren.

Om te beginnen neemt het fonds in juni het stokje over van de Taskforce
Jeugdwerkloosheid, dat de afgelopen vier jaar onder de succesvolle leiding stond
van voormalig MKB-voorzitter Hans de Boer. "We gaan verder bouwen aan lokale
netwerken tussen gemeenten, welzijnsorganisaties, scholen en bedrijven om te
voorkomen dat jongeren uitvallen en afglijden", aldus Van der Giessen. "We
willen een sociale beweging op gang brengen. Vroeger hadden de kerken een
overkoepelende rol, maar nu niet meer. De vele initiatieven en goede doelen zijn
nu te versnipperd. Wij willen graag een koepelrol vervullen, niet alleen voor
organisaties als Rotary of de Kamers van Koophandel, maar juist ook voor de
gewone man. Of iemand nou alleen donateur wil worden, mentor in een project voor
jongeren, een stageplaats regelt of een persoon helpt zijn eigenwaarde terug te
vinden. Ons ideaal is een platform te worden waar jong en oud, autochtoon en
allochtoon, rijk en arm elkaar ontmoeten."

Jaarlijks zet het Oranje Fonds enkele opvallende sociale projecten met een
bronzen Appeltje van Oranje in het zonnetje. Aanstaande dinsdag zijn de
gelukkigen de Stichting Exodus Nederland, Vriendendienst Zeist en Stichting
Welzijn Helmond. Zij krijgen uit handen van de kroonprins in de Grote Balzaal
van paleis Noordeinde de Appeltjes uitgereikt. Een Appeltje staat voor een
oorkonde en 15.000 euro vrij te besteden. Het thema dit jaar is 'De Beste
Maatjes'.

Omdat prinses Máxima afwezig is, is het voor het eerst dat prins
Willem-Alexander de uitreiking doet. Het is dan de vijfde keer dat de Appeltjes
worden uitgereikt. "Hij heeft hierop natuurlijk wel een beetje zitten wachten.
De betrokkenheid van de prins en prinses bij het fonds is zeer groot", aldus Van
der Giessen.

De kroonprins zei hier in februari tijdens het lustrum van het fonds het
volgende over: "Gelukkig heb ik de laatste twee jaar ook meer kunnen zien van
bijzondere initiatieven in Nederland, zoals Tante Truus, een lunchroom annex
cadeauwinkel in Almere waar verstandelijk gehandicapten bijna al het werk doen.
Ik zal me dit jaar nog intensiever met het Oranje Fonds bemoeien, want in mei
mag ik eindelijk eens een keer de Appeltjes uitreiken. Het thema van dit jaar
spreekt mij zeer aan, dus ik verheug me daarop."

Opvallend is dat bij de uitreiking er nauwelijks hoogwaardigheidsbekleders of
andere bobo's aanwezig zijn. Het zijn de initiatiefnemers van de projecten en
hun vrijwilligers die centraal staan. Voor sommigen is het toch wel erg spannend
om vanuit de vertrouwde huiskamer af te reizen naar Den Haag en dan nog wel naar
een paleis om de hand te schudden van koningin Beatrix, de kroonprins en
prinses. Om hun zenuwen in bedwang te houden, rookten vorig jaar enkele
projectmedewerkers vlak voor de uitreiking van de Appeltjes naast het bordes van
paleis Noordeinde nog stiekem even een stickie. Iets dat natuurlijk alleen maar
in Nederland kan en bijna symbolisch is voor hoe dicht de Oranjes bij het
Nederlandse volk staan.

Van der Giessen glimlacht geamuseerd bij het horen van de anekdote. "Laat ik het
zo zeggen, voor de Appeltjesuitreiking worden gewone Nederlanders uitgenodigd.
Het is inderdaad het enige jaarlijkse evenement op Noordeinde waarvoor
nauwelijks ministers, ambassadeurs of politici worden uitgenodigd, maar juist
een dwarsdoorsnede van de samenleving."

Verenigde Naties

Prinses Máxima houdt zich naast alle plichtplegingen vooral bezig met
microfinanciering en prins Willem-Alexander heeft zich helemaal gestort op het
watermanagement. Beiden zijn op hun vakgebieden onder meer actief voor de
Verenigde Naties. In het Oranje Fonds verenigen zij hun beider interesses. Hoe
belangrijk zij het fonds vinden, bleek recent tijdens het NOS-interview dat de
kroonprins gaf ter ere van zijn 40e verjaardag. Als toekomstig koning ziet hij
het als een van zijn belangrijkste taken om een samenbindende rol in onze
samenleving te vervullen, met name in het integratievraagstuk en hij haalde
daarbij het Oranje Fonds als voorbeeld aan.

"Iedereen kan een projectvoorstel doen, van Appingedam tot Schin op Geul. We
krijgen brieven en e-mails uit dorpen waarvan ik het bestaan niet wist. En
iedereen krijgt antwoord binnen zes weken, iets wat veel organisaties niet voor
elkaar krijgen", aldus Van der Giessen. "Buurtfeesten, ouderenprojecten,
multiculturele avonden, jongerenprojecten, kinderboerderijen, noem maar op,
allemaal maken ze een kans." De afgelopen vijf jaar besteedde het Oranje Fonds
83 miljoen euro aan ruim 7300 projecten. Honderden mensen aan de onderkant van
de samenleving vonden hierdoor toch een warme plek.

Naast particuliere giften, is de grote geldstroom afkomstig van drie donateurs:
de Lotto, Krasloterij en de Nationale Postcode Loterij. Dit jaar heeft het fonds
24 à 25 miljoen euro te besteden aan welzijnsprojecten, overigens niet alleen in
Nederland, maar ook op de Nederlandse Antillen en Aruba. "Het eigen vermogen van
ons fonds bedraagt bijna 200 miljoen euro en dat is goed belegd. Hier betalen we
alle salarissen van en de huisvestingskosten. We zijn zo'n beetje het enige
fonds in Nederland dat alle giften netto aan de goede doelen doorgeeft",
benadrukt een trotse Van der Giessen.

Imagoprobleem

Het Oranje Fonds mag dan gezond zijn, het is vooral een groot lokaal succes,
maar nationaal heeft het een imagoprobleem. Spreek mensen op straat aan en vraag
hen naar het Oranje Fonds. Weinigen zullen het spontaan noemen. "Onderzoek heeft
aangetoond dat onze naamsbekendheid inderdaad zeer laag is. Van alle goede
doelen in Nederland komen wij op de 75e plaats, terwijl wij bij de gemiddelde
Nederlander gewoon bekend horen te zijn. De komende vijf jaar moet dat gaan
veranderen."

De prins en prinses hebben aangegeven dat zij ook na het aftreden van koningin
Beatrix doorgaan als beschermpaar van het fonds. Zij voelen het als een opdracht
die hoort bij het koningschap. "Laten we eerlijk zijn, als iets symbool staat
voor het bij elkaar houden van onze samenleving, dan is dat wel de koninklijke
familie", aldus de directeur.

Voor prins Willem-Alexander en prinses Máxima is het fonds een belangrijke
navelstreng naar de samenleving. "We leggen samen veel werkbezoeken af. Ze
beleven die intens. Het zijn voor hen pure, waardevolle momenten. Zo weten ze
wat er echt leeft onder de mensen, dingen die ze van een burgemeester of
minister niet horen. En als het tijdens een bezoek klikt, valt alle
standsverschil weg. Wat extra helpt, is dat het paar humor heeft. Dat is erg
prettig", vertelt Van der Giessen. Geeft directeur zijn van zo'n speciaal fonds
een extra verantwoordelijkheid? Hij veert op. "We zijn transparant, eerlijk en
rechtvaardig. We doen alles om geen fouten te maken, dat zegt genoeg."

Over rechtvaardig gesproken, het fonds is niet alleen in Nederland actief, maar
ook op de Nederlandse Antillen en Aruba. "Wandel door de sloppenwijken op
Curaçao of Sint Maarten en je weet dat er daar extra werk aan de winkel is.
Probleem voor ons is de andere cultuur op de eilanden en dat ze ver weg liggen."
In 2006 steunde het fonds op de eilanden 40 projecten met bijna 2 miljoen euro.
Geld dat veelal bij buurt- en wijkprojecten terechtkwam.

Een bijkomend probleem op de eilanden is corruptie. Een fonds gelieerd aan de
Oranjes kan zich geen schandalen permitteren. Daarom volgen ongeveer 20 speciale
ambassadeurs alle projecten. "Op elk eiland hebben we vooraanstaande adviseurs.
Onder meer oud-gouverneur Jaime Saleh en voormalig Shell-directeur Gilbert Wawoe
vervullen die rol. Integere mannen met gezag, die niet verwikkeld zijn in het
ingewikkelde politieke steekspel op de eilanden", legt Van der Giessen uit.
Volgens hem geldt de fondsopdracht 'mensen binden en erbij houden' bij uitstek
voor onze tropische eilanden. "Dat voelen ze daar ook zo, maar tegelijkertijd
zetten ze zich regelmatig af tegen Nederland. Maar als fonds zullen we altijd
met de eilanden blijven samenwerken."

LOAD-DATE: May 11, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              94 of 128 DOCUMENTS



                                  De Telegraaf

                               May 6, 2007 Sunday
                              Stadseditie Edition

"De wereld stond even stil...";
Minister-president Jan Peter Balkenende roemt talent Pim Fortuyn, die 5 jaar
geleden werd vermoord "Hij was een groot denker, maar premier zijn is iets
anders"

SECTION: Pg. 9

LENGTH: 1488 words



HIGHLIGHT: Superlatieven en diskwalificaties. Niemand in de historie van de
vaderlandse politiek riep meer tegenstrijdige gevoelens op dan de vandaag
precies vijf jaar geleden vermoorde Pim Fortuyn. Ook bij Jan Peter Balkenende,
onze premier, die het naar eigen zeggen prima kon vinden met 'Pim'. Hij roemt
Fortuyns talent om de onvrede van de gewone man en vrouw te verwoorden, zijn
denkkracht en welsprekendheid, maar kritiseert diens beruchte aanval op Artikel
1 van de Grondwet en uitspraken over de islam. Ook plaatst de premier
vraagtekens bij Fortuyns geschiktheid voor het hoogste ambt. In een exclusief
interview met De Telegraaf kijkt Balkenende terug op de revolutionaire politieke
carrière van Fortuyn, waarvan voor eeuwig onduidelijk zal blijven of die in het
Torentje zou zijn geëindigd. DEN HAAG, zondag Het is met de moord op Pim Fortuyn
net als met die op cineast Theo van Gogh en de terroristische aanslagen in New
York: iedereen weet nog waar hij op dat moment was en wat hij deed. Jan Peter
Balkenende, destijds CDA-fractievoorzitter, bevond zich maandag 6 mei 2002 even
voor 18.00 uur in Eindhoven. Het was, met nog maar negen dagen te gaan tot de
verkiezingen, een drukke campagnedag. De lijsttrekker van de christendemocraten
beantwoordde telefonisch vragen van kiezers. "Toen ik het hoorde, stond de
wereld even stil. Bizar, verschrikkelijk."


Balkenende spoedde zich net als alle andere politieke kopstukken naar Den Haag.
Hij belde met Mat Herben, de latere opvolger van Fortuyn, en bood Fred Teeven,
toen nog van Leefbaar Nederland en zonder onderdak op het Binnenhof, zijn kamer
aan. Alles en iedereen ging met elkaar in overleg, terwijl zich een woedende
menigte Fortuyn-aanhangers op het Haagse Plein verzamelde. Die hield - volstrekt
onterecht - toenmalige linkse politieke leiders als Ad Melkert en Paul
Rosenmöller medeverantwoordelijk voor de moord.

Wat kreeg u mee van die volksoproer?

"Ik had vanuit mijn kamer uitzicht op het Plein. Ik zag de horde mensen en er
kwam rook uit de parkeergarage. Dan denk je: wat gebeurt hier? We kregen de
opdracht niet bij het raam te blijven staan. Er waren direct extra
veiligheidsmaatregelen. Ik mocht niet meer met mijn eigen auto naar huis. Kreeg
een beveiliger. Zo loopt zo'n dag dan. De LPF wilde dat de verkiezingen zouden
doorgaan; daar waren we het als fractievoorzitters ook over eens. Maar je krijgt
wel een hele onwezenlijke verkiezingscampagne."

Hoe beleefde u de uitvaart van Fortuyn?

"De begrafenis vergeet ik natuurlijk nooit meer. We kwamen als
fractievoorzitters bijeen op de luchthaven Rotterdam. Gezamenlijk gingen we naar
de kerk. Er was een algeheel gevoel van verslagenheid. De dienst was zeer
indrukwekkend en buiten hoorde je ook nog mensen roepen. Een zeer emotionele
dag. De beelden blijven ons altijd bij: de lijkauto die wegreed uit Rotterdam en
de massa's mensen langs de kant van de weg."

Hoe herinnert u zich Fortuyn?

"Pim was natuurlijk een denker, die excelleerde. Hij had duidelijke opvattingen
en ging graag tegen de stroom in. Schreef boeken en columns, had een zeer vlotte
pen. Hij kon écht iets en was al een bekende Nederlander voor hij de politiek in
ging."

Maar wat kon hij dan precies?

"Fortuyn had haarfijn door dat er in de zomer van 2001 een omslag was. De paarse
coalitie was aan het einde van haar levenscyclus gekomen. In 1998 was nog geen
sprake van ontevredenheid. Paars kon gewoon doorgaan. Maar in 2001 werd een
grote kloof zichtbaar tussen politiek Den Haag en de burgers in het land."

Had u dat zelf eigenlijk ook door?

"Ja, ik voelde dat ook al een tijdje aan. Mensen waren ontevreden over de
wachtlijsten in de zorg, de files de onveiligheid en het lerarentekort. Fortuyn
legde dat bloot en ik had ook mijn eigen verhaal. Ik heb in mijn boek 'Anders en
Beter' aangegeven dat er een politieke verandering nodig was en in de lucht
hing."

Fortuyn was uniek in zijn verschijning, maar wat waren zijn inhoudelijke
verdiensten?

"Hij gaf integratie een verplichtend karakter. Mensen die hier willen wonen,
moeten voluit een kans krijgen, maar ook de regels en waarden en normen van dit
land naleven. Ook sprong hij in de bres voor de kwaliteit van de publieke
dienstverlening en de kwaliteit van zorg en onderwijs. En wat me zeer aansprak,
is dat hij dingen beter wilde organiseren, efficiënter wilde maken. Er niet
alleen telkens weer extra geld in stoppen.

Waarom sloeg dat zo aan?

"Hij verwoordde exact wat er onder gewone mensen in het land leefde. Mensen
herkenden dat en zo werd Pim hun spreekbuis. Dat deed hij op een hele scherpe en
heldere manier. Fortuyn schudde de boel flink op."

De heersende politieke elite had geen antwoord op de flamboyante Fortuyn. De
mediaoptredens van de 'paarse lijsttrekkers' Ad Melkert (PvdA), Hans Dijkstal
(VVD) en Thom de Graaf (D66) staken schril af bij de 'shows' van Fortuyn, die
geen mogelijkheid onbenut liet hen neer te zetten als verzuurde Haagse politici,
die ieder contact met de samenleving kwijt waren. Alleen met Balkenende kon
Fortuyn het redelijk vinden. De twee hebben het elkaar tijdens de boeiende
verkiezingscampagne bewust niet lastig gemaakt.

Fortuyn klaagde te worden gedemoniseerd door de heersende politiek.

"Dat waren zijn woorden. Hij kon zelf ook hard zijn in zijn oordeel. Hij was ook
scherp en op actie kun je reactie verwachten."

U was het op alle punten met hem eens?

"Uiteraard niet. Met bepaalde opvattingen was ik het evident oneens. Hij wilde
tornen aan Artikel 1 van de Grondwet, de antidiscriminatiebepaling. Daar heb ik
volledig afstand van genomen. Ook zijn bejegening van de islam schoot soms
door."

Hij noemde de islam een 'achterlijke cultuur'.

"Die uitlating is bepaald niet de mijne, omdat je daarmee mensen veroordeelt die
zich hier eigenlijk thuis moeten voelen. Het mooie van Nederland is dat mensen
hier altijd welkom zijn geweest, ongeacht hun achtergrond en geloof. Dat geldt
natuurlijk ook voor moslims. Zij moeten ook voor hun geloof kunnen uitkomen.
Uiteraard binnen de context van de Nederlandse rechtsorde, het delen van
gemeenschappelijke waarden en normen en het spreken van de taal."

Toch was Fortuyn voorstander van een generaal pardon.

"Dat vond ik ook de spanning die ik bij hem aantrof. Hij was van mening dat
allochtonen die hier al lang waren, mochten blijven. Daar was hij ruimhartig in.
Maar dat veronderstelt ook dat er ruimte moet zijn voor een ander geloof. Je
kunt niet het ene wél willen en het andere niet."

Hij was eerder voor een generaal pardon dan u.

"Ja, maar de situatie is nu heel anders dan in 2002. Er worden nu eisen gesteld
aan taalbeheersing en het naleven van de regels van de rechtstaat. Integratie
moet van twee kanten komen. Op die terreinen zijn we verder gekomen."

Schoot Fortuyn door in de vrijheid van meningsuiting?

"Vrijheid van meningsuiting is een groot en onaantastbaar goed, maar moet wel
samengaan met het nemen van verantwoordelijkheid en het zich kunnen verplaatsen
in de ander."

Uit een enquête van deze krant bleek gisteren dat Geert Wilders als opvolger van
Fortuyn wordt gezien. Deelt u die mening?

"Dat weet ik niet. Daar ga ik verder niet op in. Als de enquête één ding
duidelijk maakt, is het dat Fortuyn een unieke, onvervangbare persoonlijkheid
was. Verschil met Wilders is in ieder geval dat hij vóór een generaal pardon
was."

Was u of Fortuyn premier geworden als hij nog had geleefd?

"Dat weet je niet. Na de verschrikkelijke moord blijft die vraag voorgoed
onbeantwoord. Er was wel een toenemend vertrouwen in het CDA. Verder is het
speculatief, want je weet nooit hoe de eindfase van de verkiezingscampagne zou
zijn verlopen. Fortuyn was een groot denker, schrijver en debater. Maar premier
zijn is iets heel anders dan hoogleraar en scherp schrijven en debatteren. Het
is heel anders wanneer je leiding moet geven en moet samenwerken met anderen."

En dat kon Fortuyn niet?

"Als Fortuyn met anderen moest samenwerken ontstonden er toch regelmatig
problemen. Bijvoorbeeld aan de Erasmus Universiteit, toen hij daar hoogleraar
was. En denk ook aan zijn conflict met Leefbaar Nederland. Ik weet niet hoe hij
leiding zou hebben gegeven. Dat blijft toch gissen. In zijn carrière heeft hij
vooral geëxcelleerd als hij alleen de lijnen kon uitzetten."

Zou Fortuyn de politiek lang hebben gedomineerd?

"In de loop der jaren verschuiven de thema's en staan er mensen op die dat
symboliseren. Na de Tweede Wereldoorlog, in de tijd van soberheid en
wederopbouw, had je Drees. In de jaren '60, bij het opbouwen van de
verzorgingsstaat, Veldkamp (KVP-minister, red.) en Klompé (eerste vrouwelijke
minister, red.). Daarna verwachtten de mensen nóg meer van de overheid en kwam
Den Uyl, gevolgd door Lubbers, die weer meer oog had voor de economische
werkelijkheid. Elke tijd heeft zo zijn eigen personen. Fortuyn speelde een
belangrijke rol aan het eind van de paarse periode."

U heeft na de Fortuyn- revolte de rust teruggebracht in Nederland?

"Dat heb ik niet alleen gedaan. Ik deed mijn best, maar de burgers in wijken en
buurten moeten het uiteindelijk doen. Er zijn prachtige voorbeelden van hoe
autochtone en allochtone Nederlanders samen bezig zijn conflicten op te lossen.
Ik vind dat we dat soort voorbeelden veel meer zouden moeten laten oplichten. We
moeten gezamenlijk nee zeggen tegen geweld en aangeven wat niet kan. Daarin zijn
we écht verder gekomen. Wij hadden niet te maken met heftige rellen in wijken,
zoals in Frankrijk. Dat komt omdat we aan wijkverbetering doen. Ook denk ik aan
de moord op Theo van Gogh. Het beeld van ons land dat toen ontstond is achteraf
gezien misschien wat minder dramatisch geweest dan toen werd geschetst. Maar
ondanks de vooruitgang zijn de problemen nog niet opgelost. Er blijft werk aan
de winkel."

Wat is de belangrijkste les die u van Fortuyn heeft geleerd?

"Hij vertolkte gevoelens die nog steeds rondwaren. Pas op dat je geen Haagse
werkelijkheid creëert, waaraan mensen part noch deel hebben! Het kabinet gaat nu
niet voor niets 100 dagen het land in om te horen wat er leeft onder de mensen
en bij maatschappelijke organisaties. Die hebben veel creativiteit en
denkkracht. Daar willen we maximaal gebruik van maken."

Fortuyn won de verkiezing van Grootste Nederlander aller tijden. Heeft u op hem
gestemd?

"Hij heeft ontegenzeggelijk grote betekenis gehad, maar ik kies toch voor Willem
van Oranje."

FOTO: SERGE LIGTENBERG

LOAD-DATE: May 5, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              95 of 128 DOCUMENTS



                                  De Telegraaf

                              May 5, 2007 Saturday
                              Stadseditie Edition

PIM was SPEKTAKEL!;
EXCLUSIEF: DE GROTE FORTUYN-ENQUÊTE Voor de complete enquête- resultaten, zie
www.telegraaf.nl

SECTION: Pg. 1

LENGTH: 852 words



HIGHLIGHT: IN 2002 RAASDE ER een wervelwind door de Nederlandse politiek met de
naam Pim Fortuyn. Als geen ander wist hij de groeiende gevoelens van onlust in
de Nederlandse samenleving te verwoorden. Zijn aanhang groeide als een rollende
sneeuwbal. Zou hij het vermogen hebben om 'te doen wat hij zegt', zoals hij
plechtig had beloofd? Velen dachten van wel en konden niet wachten hun stem op
hem uit te brengen bij de naderende Tweede Kamerverkiezingen. Op 6 mei 2002,
morgen op de kop af vijf jaar geleden, stortte met de brute moord op Fortuyn
voor veel van die Nederlanders de wereld in. Nooit zullen we weten of Pim het
voor het zeggen zou hebben gekregen in Den Haag. Maar heeft hij ons land
desondanks veranderd? Wat is er over van zijn gedachtegoed en hoe wordt de 'kale
professor' herinnerd? Interview-NSS peilde vijf jaar na dato in opdracht van De
Telegraaf de Fortuyn-stemming in Nederland. AMSTERDAM, zaterdag Pim was
spektakel! Met zijn flamboyante verschijning, zijn prikkelende teksten en zijn
spetterende mediaoptredens gaf hij de man op de straat een stem en dreef hij de
Haagse gevestigde orde tot wanhoop.


Wie herinnert zich niet de chagrijnige PvdA-leider Ad Melkert die Fortuyn na de
eclatante verkiezingsoverwinning van Leefbaar Rotterdam geen blik waardig
keurde. Of VVD-leider Hans Dijkstal die toch wel erg vaak moest beamen dat
Fortuyn 'wel een punt had'. Uit een representatief onderzoek in opdracht van
deze krant blijkt dat de herinnering aan de Rotterdammer nog volop leeft, al
zijn het eerder zijn geruchtmakende publieke optredens dan zijn plannen voor het
land die zijn blijven hangen.

Bijna 65% van de ondervraagden herinnert zich namelijk vooral Fortuyns
mediaoptredens en bij 28% hebben zijn standpunten de meeste indruk gemaakt. Niet
verbazingwekkend is dan ook dat 57% hem bovenal als 'een goede redenaar'
typeert. Ook zijn vermogen om de kloof tussen gewone burgers en politiek te
dichten staat met 29 procent hoog in het lijstje omschrijvingen die het meest
van toepassing waren. Relnicht (15%), vreemdelingenhater (10%) en ruziemaker
(10%) scoren een stuk lager.

Pim provoceerde er lustig op los, daagde uit en benoemde problemen waar andere
politici hun vingers niet aan durfden te branden. Het publiek vond het
schitterend. Want of je het nou met hem eens was of niet, hij knalde van het
beeldscherm en iedereen begreep hem.

Elke dag opnieuw kon Fortuyn zich verheugen in extra steun en met de
verkiezingen in aantocht leek de politieke nieuwkomer zelfs een kleine kans te
maken om zijn eerdere belofte - "Ik word premier van dit land" - waar te maken.
Sommigen hielden hun hart vast, anderen zagen in hem een verlosser. Totdat het
sprookje op 6 mei 2002 eindigde in een nachtmerrie die zijn weerga niet kende.
De politieke moord in Nederland was overal ter wereld 'breaking news'. Van de
Nederlanders weet 68% nog dat de dader (Volkert van der G.) een radicale
milieuactivist was, 11% denkt dat de fatale schoten werden gelost door een
radicale moslim.

In één klap was de Lijst Pim Fortuyn (LPF) haar boegbeeld en inspiratiebron
kwijt en vorig jaar ging de partij na jarenlang ruziën ten onder. Een batterij
politici stond klaar om zich te ontfermen over de erfenis van Pim. Veertig
procent vindt dat PVV-leider Geert Wilders het gedachtegoed van Fortuyn het best
verwoordt, op afstand gevolgd door VVD-Kamerlid Rita Verdonk (12%). Een derde is
van mening dat van de huidige politici niemand in de voetsporen van Pim is
getreden.

Uit het onderzoek blijkt ook dat premier Balkenende (20%), PvdA-leider Wouter
Bos (19%) en SP-voorman Jan Marijnissen (16%) het verst van hem afstaan.

Opvallend is dat plannen van Fortuyn om het aantal asielzoekers te beperken en
zijn ideeën om de islam aan te pakken de burgers niet het meest aanspreken. De
huidige vertolkers van de 'harde lijn', zoals Wilders en Verdonk, worden
weliswaar als de beste nazaten van Fortuyn beschouwd, maar Pims plannen om de
overheidsbureaucratie aan te pakken (49%) en zijn pleidooi voor de vrijheid van
meningsuiting (46%) spreken meer aan. Beperking van de immigratie (29%) en
keiharde aanpak van de islam (27%) scoren minder.

Hoe het ook zij, een meerderheid (55%) is het erover eens dat Fortuyn het
politieke landschap heeft veranderd, maar slecht één op de vijf oordeelt dat dat
na zijn dood in positieve zin is gebeurd. Bijna de helft vindt dat Fortuyns
betekenis is overschat. Maar ruim een kwart zou, mocht Pim nog hebben geleefd,
op hem stemmen; 55 procent zou een ander hebben gekozen.

De uitkomst dat de politiek niet ten goede is veranderd, is opmerkelijk omdat
enkele van Fortuyns ideeën duidelijk zichtbaar zijn in het huidige kabinet, dat
bovendien veel het land intrekt. Aanpak van de overheidsbureaucratie en de
vrijheid van meningsuiting staan met stip op de politieke agenda, ook van de
oppositiepartijen.

Sinds 2002 wordt er in de politiek veel meer gekwetst en beledigd. De vrijheid
van meningsuiting is, zeker ook na de moord op Theo van Gogh, tot groot goed
verklaard en dat leidt soms tot heftige discussies over waar de grens zou moeten
liggen. En de aanpak van regelzucht en bureaucratie is de rode draad van de
kabinetten Balkenende II, III en nu IV.

En wat te denken van de invloed van de Fortuyn-revolte op politieke partijen als
de PvdA en de VVD? 'Te veel naar binnen gekeerd en te weinig gevoel met de
samenleving', luidden de harde lessen die zij zelf trokken. Er moest meer en
beter naar het volk en de eigen achterban geluisterd worden. Weg uit de
kaasstolp en het land in, werd het devies, om de kloof met de burger te dichten.
Al die inspanningen ten spijt is bij slechts 2% van de ondervraagden sinds de
moord op Fortuyn het vertrouwen in de politiek gestegen. Bij de meerderheid
(59%) is dat gelijk gebleven en bij 36% gedaald.

Of Fortuyn een belofte was gebleven of het daadwerkelijk had waargemaakt, is een
vraag die nooit beantwoord zal worden. Wel denkt het leeuwendeel van de
Nederlanders dat de LPF met Pim Fortuyn in hun midden een grote partij was
gebleven. En ook hebben veel ondervraagden nog steeds behoefte aan 'een nieuwe
Fortuyn'.

Maar om hem tot 'grootste Nederlander aller tijden' uit te roepen, gaat de
meeste Nederlanders (58%) te ver. Volgens één op de vijf verdient hij die titel
wél.

LOAD-DATE: May 4, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              96 of 128 DOCUMENTS



                                  De Telegraaf

                              May 3, 2007 Thursday
                              Stadseditie Edition

Onverzekerd vooral door geldgebrek;
Ziektekostenpremie veel te hoog Ruim helft van onverzekerden allochtoon

SECTION: Pg. 7

LENGTH: 383 words



HIGHLIGHT: Van een onzer verslaggevers AMSTERDAM, donderdag Lage inkomens zijn
de belangrijkste reden waarom allochtonen onverzekerd rondlopen tegen
ziektekosten.


Dat stelt initiatiefnemer Antonio Berrenchina van de op Turkse Nederlanders
gerichte ziektepolis Turkiyenet. Uit eigen onderzoek, langs koffiehuizen en
moskeeën, blijkt dat voor veel Turken de honderd euro premie per persoon per
maand een rib uit het lijf is. "Een echtpaar zit zo op 20 procent van de
uitkering."

Van de ruim 241.000 onverzekerde Nederlanders zijn 131.000 Turks, Marrokaans en
van andere allochtone herkomst, aldus het Centraal Bureau voor de Statistiek.
Dat is vier procent van alle allochtonen, tegen minder dan 1 procent
onverzekerden onder gewone Nederlanders (totaal 109.690).

Op straat

Het gaat om mensen die zich nooit hebben aangemeld bij een zorgverzekeraar. Een
andere groep, die wel is verzekerd, maar nooit of te laat premie betaalt,
beloopt volgens schattingen ook een kwart miljoen. Verzekeraars mogen hen per 1
juli op straat zetten.

CDA en PvdA eisen maatregelen van minister Ab Klink (Volksgezondheid). CDA'er
Omtzigt wil dat hij de Immigratie- en Naturalisatiedienst (IND) opdraagt mensen
op tijd te informeren. Volgens PvdA-Kamerlid Van der Veen gaat het om
calculerende burgers, die bewust het risico nemen zich niet te verzekeren. Klink
zou hen hard moeten aanpakken.

Ziekenhuizen leggen jaarlijks 37 miljoen euro opzij voor onverzekerden. "Wij
vinden dat een fors bedrag", zegt woordvoerder Roland Kroes van de Nederlandse
Vereniging van Ziekenhuizen. Elk hospitaal moet met de verzekeraars in de slag
om dat geld weer terug te krijgen.

Kroes: "In een acute situatie zal een hospitaal een zieke zonder polispasje
direct behandelen. Maar als het is uit te stellen, vragen we de patiënt over
enkele weken terug te komen zodat men eerst een ziektepolis kan afsluiten."

Onder de kwart miljoen niet-verzekerden over 2006 waren ook 40.000 kinderen. Zij
lopen onnodig risico omdat kinderen tot hun achttiende gratis in de basispolis
zijn meeverzekerd met de ouders. Volgens het CBS gaat het om kinderen van ouders
zonder ziektepolis.

Het Juliana Kinderziekenhuis in Den Haag behandelt onverzekerde kinderen niet
anders dan volwassenen. "Onze artsen beoordelen of er blijvende schade of
overlijden dreigt, als niet wordt ingegrepen", aldus Marnix Beekmans van de Haga
Ziekenhuizen. "Vervolgens moeten wij maar zien hoe we het geld terugkrijgen. Dit
is een nationaal probleem."

LOAD-DATE: May 2, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              97 of 128 DOCUMENTS



                                  De Telegraaf

                            April 25, 2007 Wednesday
                              Stadseditie Edition

Muur van de vriendschap

SECTION: Pg. 11

LENGTH: 339 words


Brazilianen noemen hun land soms spottend 'Ingana': een kruising van Engeland en
Ghana. Publieke voorzieningen van laag 'Afrikaans' niveau gaan hand en hand met
belastingen van grote 'Europese' hoogten.

Omdat buurland Paraguay juist een fiscaal paradijs is, is de grens tussen beide
een waar smokkelparadijs. Reden voor Brazilië om - tot woede van de buur - een
muur op te trekken rond de belangrijkste douanepost.

Het bouwwerk verrijst rond de Brug van de Vriendschap, die de Paraguayaanse
smokkelstad Ciudad del Este verbindt met het Braziliaanse Foz do Iguaçu. Gelokt
door de lage prijzen in Paraguay, steken hier iedere dag tienduizenden
koopjesjagers over, onder wie veel zwaarbepakte professionals die een sluiproute
langs de Braziliaanse douane zoeken.

Zo moeilijk is dat niet, want de chaotische grens is zo lek als een mandje. Een
toerist te voet heeft bij beide grensposten zelf de keus tussen stempels halen
of achteloos doorlopen. En de hekken boven de brugleuning die smokkelaars moeten
beletten hun waterdichte sigarenkisten en computeronderdelen in de Paraná-rivier
te gooien - waar handlangers hun boedel opvissen - zijn alweer opengeknipt.

Reden voor de Braziliaanse fiscus, die jaarlijks 7 miljard euro derft door
smokkel en piraterij, om de oever af te schermen met het 1,5 kilometer lange en
drie meter hoge bouwwerk.

Boze ondernemers in Paraguay vergelijken de 'Muur van de Vriendschap' met het
verfoeide Amerikaanse hek op de Mexicaanse grens. De smokkel wordt volgens hen
slechts verschoven naar andere delen van de grens.

Maar ook in Brazilië is niet iedereen even gelukkig. De brug biedt immers een
uitlaatklep voor de wurgende belastingdruk, die het Jan Modaal vrijwel
onmogelijk maakt om dure elektronica via legale weg te kopen.

Niet voor niets is de helft van de Braziliaanse computermarkt zwart, steunend op
goedkope onderdelen uit Paraguay. Een praktijk die de overheden van 'Ingana'
zelf in de hand werken door het gapende gat tussen de prijs en de kwaliteit van
de openbare voorzieningen.

riodejaneiro@telegraaf.nl

LOAD-DATE: April 24, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              98 of 128 DOCUMENTS



                                  De Telegraaf

                             April 24, 2007 Tuesday
                              Stadseditie Edition

'Victor en Rolf ontwerpers bajeskleding?'

SECTION: Pg. 6

LENGTH: 880 words


Prima idee natuurlijk, die bajeskleding (Tel.20/04). Wedden dat voor dit
megaproject het ontwerpersduo Victor en Rolf voor veel geld wordt ingehuurd?

Utrecht, Frank Kusters

Kartelvorming

Wordt het niet eens tijd om onderzoek te doen naar eventuele kartelvorming bij
de energiebedrijven? Volgens mij verschillen de prijzen onderling niet zo gek
veel en worden deze kunstmatig hoog gehouden. Ik kan mij niet aan de indruk
onttrekken dat

er 'hogere machten' (overheid?) in het spel zijn die dit, gezien hun grote
(financiële) belangen, niet zoveel kan schelen.

Velserbroek, J. Kuijer

Concurrentie

Nederlandse wegrestaurants zitten in een diepe crisis doordat ze steeds meer
concurrentie krijgen van tankstations (Tel.21/04). Natuurlijk zijn de
tankstations een geduchte concurrent geworden van de wegrestaurants. Maar hebben
de laatste dat niet een beetje aan zichzelf te wijten? Als we bedenken hoe ze de
prijzen hebben opgedreven na de invoering van de euro, is dat niet
verwonderlijk. In een restaurant betaalde ik onlangs voor een glas melk en een
uitsmijter Euro 11,95 (= 26,90 gulden)! Dan is het niet zo gek dat de klanten
niet meer terugkomen. De tankstations moeten echter wel uitkijken, want ook daar
zitten gigantische prijsopdrijvers tussen. Zes flesjes mineraalwater die bij
Aldi 1,30 euro kosten, staan bij sommige benzinestations voor 22 gulden in het
rek. Dat is toch te gek?!

Veenendaal,

Theo de Ruiter

Overname

Het hele spel rond de overname van ABN Amro is één grote ontkenning van de
belangen van de klant. Degene die verkoopt, heeft er schijnbaar geen behoefte
aan uit te vinden of de klanten het ermee eens zijn en de overnemende partij
gaat er kennelijk van uit dat de huidige klanten gewoon blijven. Kennelijk telt
het niet. Maar wat is een bank zonder klanten? Verkopen misschien en dan opdelen
in stukjes? Als de klanten weglopen, blijft er van de bank niets anders over dan
stenen en overbodig personeel. Het lijken de middeleeuwen, maar dit is 2007.

Oostvoorne, Rob Blok

Medaille

Waarom zou die Zwolse juf (Tel.21/04) gestraft moeten worden? Deze JUF, met
hoofdletters, verdient een medaille voor de wijze waarop zij dit jochie, die
waarschijnlijk (zoals zovele jongeren) thuis niet behoorlijk is opgevoed,
duidelijk heeft gemaakt dat er geluisterd moet worden in de klas. Dus niet,
zoals tegenwoordig gebruikelijk is, 20 keer waarschuwen en dan wéér waarschuwen.
Nee, aanpakken! Bestonden er maar burgemeesters en commissarissen van politie
van hetzelfde kaliber als deze JUF, dan liepen er ongetwijfeld minder ettertjes
rond in de grote steden. Ik hoop dat meer van deze geweldige opvoeders het
aandurven dit fantastische voorbeeld te volgen. Uiteindelijk is het in het
belang van het kind, ook al druist het in tegen de linkse opvoedwaanzin.
Utrecht, R. Lamens

Proefballonnetje

Wat word ik toch moe van al die 'zwarte lettertjes op wit papier', zoals ik die
proefballonnetjes van de PvdA in Amsterdam altijd noem. Nú weer gratis openbaar
vervoer voor ouderen (Tel.19/04). Je leest het en later hoor je er niks meer
over. Gewoon 'blij maken met een dode mus'... Let maar op! Typisch PvdA-gedrag.

Amsterdam,

Louis Hofman

Das

Ondanks de toezegging van W. Bos, dat hij zich bij voorkomende gelegenheden zou
schikken naar de algemeen geldende regels, verscheen onze minister van Financiën
afgelopen weekend in Berlijn op de groepsfoto wederom zonder das. Er zijn ergere
dingen in de wereld, maar de vraag beklijft waarom de man zich zo halsstarrig
weigert te conformeren aan ongeschreven wetten. Denkt hij hiermee de 'gewone
man' te plezieren? Diegenen die Bos meent te vertegenwoordigen, kleden zich wel
naar de omstandigheden: casual of formeel. Niet alleen politiek inhoudelijk
beleeft Bos moeilijke tijden, het lijkt erop dat hij zich ook via zijn uiterlijk
vervreemdt van zijn klassieke achterban. Het blijft een raadsel, dit
buitenissige gedrag van deze excellentie.

Deventer,

P.N.W. van Woerkom

Gesneuveld

Wordt het nieuws over de korporaal die is gesneuveld in Oeroezgan niet een
beetje overdreven? Natuurlijk, elke dode is er een te veel. Maar zou deze
korporaal ook zo veel aandacht hebben gekregen als hij een week na zijn
thuiskomst bij een verkeersongeluk om het leven was gekomen? Jaarlijks vallen
vele honderden doden in het verkeer van en naar hun werk; zij 'sneuvelen' ook
voor hun werk en tientallen 'sneuvelen' jaarlijks op hun werkplek. Daar wordt
dan een klein berichtje aan gewijd in de media. Nogmaals, het is bijzonder
triest wat er gebeurd is met de betreffende korporaal (het zal je kind of
partner maar wezen), maar we dienen één en ander wel in het juiste perspectief
te zien.

Maarssen, Gijs van der Lugt

Werken

Als je aan mensen vraagt hoe ze denken over werken, krijg je steeds opnieuw
sociaal verantwoorde antwoorden als: 'ik vind het leuk', 'ik vind het
belangrijk' enzovoorts. De realiteit toont aan dat het anders zit. Er zijn
inmiddels 700.000 werklozen en 250.000 vacatures. Als ik op mijn werk lach of
zing, dan vraagt men mij 'of ik soms ziek ben'. Iedere dag hoor ik mensen zeuren
dat ze 'alwéér moeten werken'. Ik weet niet precies wanneer de omslag is
ontstaan tussen 'trots zijn om in je eigen levensonderhoud te voorzien' en 'je
hand ophouden', maar ik denk dat het begonnen is aan het begin van de jaren
zeventig.

Katwijk aan Zee, Gideon Kuijt

LOAD-DATE: April 23, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              99 of 128 DOCUMENTS



                                  De Telegraaf

                             April 20, 2007 Friday
                              Stadseditie Edition

Oud zeer kan samengaan ABN en Fortis bedreigen;
Gesprek trio met ABNAmro maandag

SECTION: Pg. 23

LENGTH: 535 words



HIGHLIGHT: AMSTERDAM - Een mogelijke overname van het Nederlandse deel van ABN
Amro door Fortis zou om meer dan één reden pikant zijn. Om te beginnen kennen de
twee elkaar nog van het vorige meeslepende bankengevecht in de Benelux, om de
Belgische Generale Bank in 1998. Twee jaar eerder al deed ABN Amro dochter
MeesPierson, die niet goed samenging met de eigen private-banktak, over aan
Fortis. En dan, in de zijlijn, zijn de twee concerns ook nog eens hoofdsponsor
van respectievelijk Ajax en Feyenoord.


Royal Bank of Scotland, Fortis en het Spaanse Banco Santander gaan komende
maandag met de top van ABNAmro om de tafel zitten, zo hebben ze gisteren
bevestigd. Het Fortis- consortium stuurde begin deze week een verzoek om te gaan
praten zodra de exclusiviteit van de gesprekken tussen ABNAmro en het Britse
Barclays afloopt en dat is vandaag. De banken zijn tevreden dat ze hun plannen
kunnen voorleggen. Volgens het consortium zijn de plannen "in het belang van de
aandeelhouders, voldoen ze aan de toezichtseisen en zijn ze implementeerbaar".
Ze gaan er dan ook van uit dat de raad van commissarissen van ABNAmro nu iets te
beoordelen heeft naast mogelijke voorstellen van Barclays.

Over de gevolgen van de implicaties in de sport is in dit stadium uiteraard nog
niet al te veel denkwerk verricht, maar de eerste twee in het begin genoemde
issues kunnen bij een mogelijk samengaan van de twee partijen wel degelijk
gevoelig liggen. Dat stellen analisten van ING Wholesale Banking, in een deze
week verschenen rapport over de wens van Fortis, Royal Bank of Scotland en Banco
Santander om ABN Amro te kopen en onderling te verdelen.

Zo is er sprake van 'bepaalde culturele issues in private banking'. De analisten
doelen daarmee op het in 1996 afstoten van het chique MeesPierson door ABN Amro,
dat niet lekker functioneerde onder één dak met de eigen activiteiten in private
banking. Fortis gaf MeesPierson wel de nodige vrijheid, al leidde het voornemen
van de huidige topman Jean Paul Votron om de 'eeuwenoude' naam MeesPierson te
schrappen twee jaar terug tot een storm van protesten. "Fortis zal moeten omgaan
met deze historische gevoeligheden en heeft, in onze visie, dus te maken met
integratierisico's", zegt ING-analist Sigrid Baas - die 'niet superenthousiast'
is over Fortis' toenadering. Zij vreest bovendien ingrijpen door de Nederlandse
Mededingingsautoriteit, aangezien de gecombineerde private-bankingbedrijven in
Nederland verreweg de grootste speler zou worden.

Meer oud zeer ziet Baas als gevolg van de - zeker voor die tijd - ongemeen felle
strijd om Generale Bank, die ABN Amro uiteindelijk buiten de deur hield door de
hulp van 'witte ridder' Fortis in te roepen. Het kunststukje leverde de
toenmalige Fortis-topman Maurice Lippens, die ABN Amro achteraf aanwreef het
spel niet goed gespeeld te hebben, zo'n beetje een heldenstatus op in België.
Diezelfde Lippens is thans president-commissaris van Fortis. Jan Kalff, destijds
zijn tegenstrever bij ABN Amro, wil er desgevraagd niet op terugkijken. Als één
van de drijvende krachten achter het bod op Generale Bank zal Kalffs opvolger -
en huidig bestuursvoorzitter - Rijkman Groenink weinig warme herinneringen
bewaren aan de confrontatie met Fortis, zo vermoedt Baas.

De 'gevoelige kwestie' maakt het risico op botsingen tussen de culturen van de
twee concerns extra groot, om nog maar te zwijgen van de aartsrivalen Ajax en
Feyenoord waar resp. ABNAmro en Fortis op de shirts staan.

De branie of arrogantie uit de hoofdstad versus een 'meer down to earth'
benadering. "Fortis heeft in Nederland de VSB als achtergrond, de spaarbanken
voor Jan met de pet. ABN Amro is toch meer mass affluent - zeg maar Jan met de
wat duurdere pet," meent Baas.

LOAD-DATE: April 19, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              100 of 128 DOCUMENTS



                                  De Telegraaf

                            April 14, 2007 Saturday
                              Stadseditie Edition

BELASTING TOPINKOMENS

SECTION: Pg. 25

LENGTH: 522 words



HIGHLIGHT: Nu de PvdA wil dat de graaicultuur in sommige delen van het
bedrijfsleven wordt aangepakt, is het voorstel gedaan om de belastingtarieven op
de topinkomens te verhogen. Mijn opvatting is steeds geweest dat dit weinig
zinvol is. Ik ben het dus eens met minister Bos. De heren (dames zijn er
nauwelijks) aan de top die in gezamenlijk overleg de miljoenen uit de kas van de
onderneming naar hun eigen bankrekening overhevelen, denken in nettotermen.


Het effect van hogere belastingtarieven is uitsluitend dat het brutobedrag dat
betaald moet worden omhooggaat, net zolang tot hetzelfde nettobedrag resulteert.
En bovendien, als de hoogste inkomstenbelastingtarieven dan toch omhoog moeten,
doe het dan ook goed, richting 70 à 75%. Daar lagen tientallen jaren geleden de
feitelijke toptarieven.

Ik zie de exorbitante inkomensverschillen, zoals die nu ook in Nederland zijn
ontstaan, als een uiting van moreel verval aan de top. De modale inkomens gaan
al jaren nauwelijks omhoog, en als de vakbeweging een paar procenten
loonstijging eist, dan wordt dat als onverantwoordelijk gedrag bestempeld, maar
zelf kennen de hoofdmanagers zich inkomens toe die jaarlijks met tientallen
procenten stijgen. Voor het minste of geringste belonen ze zichzelf met een
bonus van enige tonnen. De verhoudingen zijn compleet zoek. De enige troost is
dat het elders - ja, inderdaad in Amerika, waar anders - er nog veel extremer
aan toe gaat. De gemiddelde ceo daar gaat nu met 369 maal zo veel naar huis als
de gemiddelde werkman. Bij ons blijft de teller steken op een factor 50.

Ik meen dat de veranderingen in gedrag van de hoofdmanagers zelf zullen moeten
komen. Dat de heren, die in hun eigen geïsoleerde wereldje leven, afgeschermd
van het gewone volk, zullen moeten inzien dat een maatschappij alleen kan
functioneren wanneer er een verband is tussen de inkomensontwikkeling van de
verschillende bevolkingsgroepen. Tussen de inkomens van hen die werken en van
hen die niet kunnen werken, en tussen de inkomens van de hoofdmanagers aan de
top en de gewone mensen die het echte werk doen en zorgen dat een bedrijf
draait. Het wordt de hoogste tijd dat de ceo's en hun raden van commissarissen
nu eindelijk hun maatschappelijke verantwoordelijkheid eens nemen. En graag geen
smoezen meer over marktwerking en het talent dat anders wegloopt. Niemand meent
toch dat Kleisterlee van Philips naar Siemens vertrekt, als hij hier zijn
miljoenen niet meer kan vangen? Dan zou hij geen knip voor de neus waard zijn.

De gedachte die in sommige kringen in het bedrijfsleven heerst, dat succes
alleen gemeten wordt aan geld, is primitief en stuit veel mensen tegen de borst.
Als geld het enige zou zijn dat het gedrag van mensen bepaalt, dan zouden we
geen artsen, geen architecten, geen boeren, geen violisten, geen bakkers en al
helemaal geen dichters meer hebben. Dan zou iedereen investment banker proberen
te worden, of vermogensbeheerder in Londen. Gelukkig zijn er miljoenen die niet
in de machotermen van de geldjongens denken. De heren kunnen nog steeds op Goede
Vrijdag naar de Matthäus Passion in Naarden, om te luisteren naar mensen die
kunnen wat zij niet kunnen en daar een schijntje voor ontvangen.

Is er al een kentering in het denken aan de top? Ja, in Amerika begint een
aantal ceo's zich grote zorgen te maken. Eindelijk. Jeffrey Immelt, de baas van
General Electric, niet het eerste het beste bedrijf, heeft onlangs in een
interview gezegd dat de beloningen aan de top 'krankzinnig' zijn. Ik ben
benieuwd wie van de Nederlandse hoofdmanagers zich uitspreekt en nu eens echt
leiderschap gaat tonen.

LOAD-DATE: April 16, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              101 of 128 DOCUMENTS



                                  De Telegraaf

                            April 14, 2007 Saturday
                              Stadseditie Edition

BELASTING TOPINKOMENS

SECTION: Pg. 25

LENGTH: 522 words



HIGHLIGHT: Nu de PvdA wil dat de graaicultuur in sommige delen van het
bedrijfsleven wordt aangepakt, is het voorstel gedaan om de belastingtarieven op
de topinkomens te verhogen. Mijn opvatting is steeds geweest dat dit weinig
zinvol is. Ik ben het dus eens met minister Bos. De heren (dames zijn er
nauwelijks) aan de top die in gezamenlijk overleg de miljoenen uit de kas van de
onderneming naar hun eigen bankrekening overhevelen, denken in nettotermen.


Het effect van hogere belastingtarieven is uitsluitend dat het brutobedrag dat
betaald moet worden omhooggaat, net zolang tot hetzelfde nettobedrag resulteert.
En bovendien, als de hoogste inkomstenbelastingtarieven dan toch omhoog moeten,
doe het dan ook goed, richting 70 à 75%. Daar lagen tientallen jaren geleden de
feitelijke toptarieven.

Ik zie de exorbitante inkomensverschillen, zoals die nu ook in Nederland zijn
ontstaan, als een uiting van moreel verval aan de top. De modale inkomens gaan
al jaren nauwelijks omhoog, en als de vakbeweging een paar procenten
loonstijging eist, dan wordt dat als onverantwoordelijk gedrag bestempeld, maar
zelf kennen de hoofdmanagers zich inkomens toe die jaarlijks met tientallen
procenten stijgen. Voor het minste of geringste belonen ze zichzelf met een
bonus van enige tonnen. De verhoudingen zijn compleet zoek. De enige troost is
dat het elders - ja, inderdaad in Amerika, waar anders - er nog veel extremer
aan toe gaat. De gemiddelde ceo daar gaat nu met 369 maal zo veel naar huis als
de gemiddelde werkman. Bij ons blijft de teller steken op een factor 50.

Ik meen dat de veranderingen in gedrag van de hoofdmanagers zelf zullen moeten
komen. Dat de heren, die in hun eigen geïsoleerde wereldje leven, afgeschermd
van het gewone volk, zullen moeten inzien dat een maatschappij alleen kan
functioneren wanneer er een verband is tussen de inkomensontwikkeling van de
verschillende bevolkingsgroepen. Tussen de inkomens van hen die werken en van
hen die niet kunnen werken, en tussen de inkomens van de hoofdmanagers aan de
top en de gewone mensen die het echte werk doen en zorgen dat een bedrijf
draait. Het wordt de hoogste tijd dat de ceo's en hun raden van commissarissen
nu eindelijk hun maatschappelijke verantwoordelijkheid eens nemen. En graag geen
smoezen meer over marktwerking en het talent dat anders wegloopt. Niemand meent
toch dat Kleisterlee van Philips naar Siemens vertrekt, als hij hier zijn
miljoenen niet meer kan vangen? Dan zou hij geen knip voor de neus waard zijn.

De gedachte die in sommige kringen in het bedrijfsleven heerst, dat succes
alleen gemeten wordt aan geld, is primitief en stuit veel mensen tegen de borst.
Als geld het enige zou zijn dat het gedrag van mensen bepaalt, dan zouden we
geen artsen, geen architecten, geen boeren, geen violisten, geen bakkers en al
helemaal geen dichters meer hebben. Dan zou iedereen investment banker proberen
te worden, of vermogensbeheerder in Londen. Gelukkig zijn er miljoenen die niet
in de machotermen van de geldjongens denken. De heren kunnen nog steeds op Goede
Vrijdag naar de Matthäus Passion in Naarden, om te luisteren naar mensen die
kunnen wat zij niet kunnen en daar een schijntje voor ontvangen.

Is er al een kentering in het denken aan de top? Ja, in Amerika begint een
aantal ceo's zich grote zorgen te maken. Eindelijk. Jeffrey Immelt, de baas van
General Electric, niet het eerste het beste bedrijf, heeft onlangs in een
interview gezegd dat de beloningen aan de top 'krankzinnig' zijn. Ik ben
benieuwd wie van de Nederlandse hoofdmanagers zich uitspreekt en nu eens echt
leiderschap gaat tonen.

LOAD-DATE: April 17, 2007

LANGUAGE: DUTCH; NEDERLANDS

PUBLICATION-TYPE: Krant


                          Copyright 2007 De Telegraaf
                              All Rights Reserved

                              102 of 128 DOCUMENTS

                                  De Telegraaf

                                 April 12, 2007

TOPINKOMENS PVDA

SECTION: Pg. 5

LENGTH: 195 words

HIGHLIGHT:
MiLCO


De PvdA trekt opnieuw heldhaftig ten strijde tegen exorbitante zelfverrijking
onder topmanagers.

Hoe nobel. Let op:

Wim Kok, achttien procent salaris erbij (253.000 euro). Vocht ooit publiekelijk
tegen absurde beloningen, keurt ze nu als commissaris goed.

De door hem zo innig beminde Jan met de pet krijgt 1,5 procent opslag.

Oud-PvdA-icoon Marcel van Dam trakteerde zichzelf op een landgoed van 80.000
vierkante meter. Kosten: 1,8 miljoen euro.

Socialist Hans Alders, scheidend commissaris der Koningin, is koning bijbeunen
met een extra jaarinkomen van 120.000 euro.

Oud-PvdA-fractieleider Thijs Woeltgens plunderde als voorzitter van de Open
Universiteit de kas: eenmaal 190.000 en eenmaal 230.000 euro. Als Kamerlid
profeteerde hij dat rassenrellen zouden uitbreken indien de verschillen tussen
rijk en arm nog groter werden.

Kortom: wil je later goed verdienen, word dan nu lid van de PvdA en schreeuw
keihard dat exorbitante zelfverrijking moet worden gestopt. En je pleegt geen
kiezersbedrog. Integendeel. Eerlijkheid blijft het langst duren bij de PvdA.
Zeker voor al die arbeiders die hun pensioentje steeds moeizamer bij elkaar
sprokkelen.

LOAD-DATE: April 11, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              103 of 128 DOCUMENTS

                                  De Telegraaf

                                 April 9, 2007

'Generaal pardon nog veel duurder'

SECTION: Pg. 3

LENGTH: 311 words

Van onze parlementaire redactie

DEN HAAG, maandag

Het generaal pardon voor 'oude asielzoekers' gaat een veelvoud kosten van de
half miljard euro, waar het ministerie van Justitie volgens een interne
berekening momenteel van uit zou gaan.

Die alarmerende boodschap geeft VVD'er Henk Kamp in reactie op het bericht in De
Telegraaf dat de peperdure regeling een tegenvaller betekent voor het kabinet,
omdat in het regeerakkoord geen geld is gereserveerd voor het pardon.

Raming

Volgens Kamp is de raming van een half miljard euro 'slechts het begin' van de
kosten, die moeten worden gemaakt nu naar schatting 25.000 tot 30.000
asielzoekers een verblijfsvergunning krijgen. "De kosten voor de samenleving
zijn een veelvoud daarvan. Denk aan de bedragen die nodig zijn voor
gezinshereniging, uitkeringen, woningen, onderwijs, medische zorg. Dat gaat nog
jaren veel geld kosten", aldus de liberaal, die stelt niet slechts financiele
bezwaren tegen het pardon te hebben.

Kamp wijst erop dat de asielzoekers 'zijn geselecteerd op problemen',
bijvoorbeeld omdat ze medische hulp nodig hebben en dat een deel moeilijk aan
werk zal kunnen komen.

Het VVD-Kamerlid verwacht dat het kabinet de eerste tegenvaller van een half
miljard zal opvangen door het extra geld dat nu binnenkomt door de meevallende
economische groei. In de komende jaren worden de enorme kosten nauwelijks
traceerbaar, omdat deze versnipperd zijn over verschillende potjes, onder meer
die van premies en uitkeringen.

'Onverantwoord'

De PVV van Geert Wilders noemt het volstrekt onverantwoord dat het kabinet geen
geld heeft gereserveerd voor de regeling. "Dit betekent dat bezuinigd moet
worden en de gewone burger mag gaan bloeden. Dat kan nooit de prijs zijn van een
generaal pardon", aldus Wilders.

Wat hem betreft is de 'ongedekte cheque' reden te meer om het hele pardon af te
blazen.

LOAD-DATE: April 8, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              104 of 128 DOCUMENTS

                                  De Telegraaf

                                 April 4, 2007

Boze reacties op duurder pretpark

SECTION: Pg. 8

LENGTH: 336 words

HIGHLIGHT:
Attracties zwaarder belast

door Arjen ten Cate en Jouke Schaafsma

AMSTERDAM, woensdag

Ouders, jongeren en andere pretparkliefhebbers hebben gisteren verontwaardigd
gereageerd op de vrees van de attractieparken dat het kabinet hun entreeprijzen
fors zwaarder zou willen belasten.

Veel Nederlanders laten weten de toegangskaarten nu al duur te vinden.
Belangenorganisatie voor recreatieondernemers Recron en de eigenaren van
pretparken luidden gisteren in deze krant de noodklok over een volgens hen
aanstaande btw-verhoging door het kabinet.

Het ministerie van Financien laat weten dat nog niet helder is voor welke
attracties de btw-verhoging precies zal gaan gelden en dat daarom ook nog niet
gereageerd kan worden op de verontwaardiging bij de pretparken. Pas na de zomer
komt hier meer duidelijkheid over.

Kermis

Gisteren verklaarde directievoorzitter Ronald van der Zijl van de Efteling dat
hem inmiddels al te verstaan is gegeven dat zowel pretparken als
sportaccommodaties en kermisattracties onder het hogere, nieuwe tarief zouden
vallen.

Door die belastingverhoging van zes naar negentien procent worden de
entreekaarten van de parken flink duurder. Voor de Efteling gaat het om ongeveer
3,40 euro. Pretparkdirecteur Van der Zijl laat er geen misverstand over bestaan.
"Uiteindelijk wordt de btw-verhoging in de prijs doorberekend. Het kan niet
anders." Die prijsstijging is Nederlanders compleet in het verkeerde keelgat
geschoten.

Honderden verontwaardigde bezoekers reageerden gisteren op de site van De
Telegraaf. "Het is nu al niet leuk meer", zegt de alleenstaande moeder Rina met
drie kinderen uit Amsterdam. Ze rekent voor: "4 maal 26 euro entree, een
parkeermunt, ongeveer 7 euro benzine, ijsjes en patat. Broodjes en drinken heb
ik zelf mee. Conclusie dagje Efteling: om en nabij de 200 euro voor een dagje
uit. Hoe moet ik het allemaal bolwerken?" vraagt zij zich af.

Anderen wijzen erop dat een dagje uit voor de gewone man inmiddels onbetaalbaar
lijkt te worden en alleen de elite straks nog plezier maakt.

LOAD-DATE: April 3, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              105 of 128 DOCUMENTS

                                  De Telegraaf

                                 April 3, 2007

Entreeprijs pretpark vliegt omhoog

SECTION: Pg. 8

LENGTH: 429 words

HIGHLIGHT:
Kabinet wil extra btw heffen op dagje uit

door Arjen ten Cate en Jouke Schaafsma

AMSTERDAM, dinsdag

Als het aan het kabinet ligt, gaat het kaartje voor een sportwedstrijd fors
omhoog. Gezamenlijk moeten de fans veertig miljoen euro per jaar meer
neertellen. Ook de entree van pretparken wordt flink duurder.

Daarnaast moet voor dertig miljoen euro extra aan kermisattracties worden
betaald. Voor de pretparken geldt een gelijk bedrag. Een kaartje voor De
Efteling stijgt zo bijvoorbeeld van 26 naar bijna 30 euro per volwassene of
kind.

Al eerder werd bekend dat in het regeerakkoord honderd miljoen euro opgehaald
moest worden door een verhoging van zes naar negentien procent van de btw op
entreeprijzen voor 'attracties'. De Efteling vreesde dat deze cryptische
omschrijving ook voor hen gevolgen zou hebben en bij navraag bleek die vrees
terecht.

Theater

"Navraag leert dat we straks meer betalen voor een wedstrijd van Ajax of
Feyenoord en meer voor De Efteling", zegt directievoorzitter Ronald van der Zijl
van het pretpark. "We vinden het zeer bedenkelijk en onbegrijpelijk dat juist
een dagje uit voor de gewone man dus duurder wordt gemaakt. De prijsverhoging
geldt namelijk niet voor theaters en concertgebouwen. En bizar genoeg werd een
peepshow laatst ook als attractie binnen het lagere btw-tarief gezien."

Van der Zijl hoopt dat de nieuwe minister van Jeugd en Gezin alsnog een stokje
gaat steken voor het onderscheid tussen cultuur en een attractie.

Door forse investeringen in nieuwe attracties zijn de kaartjes voor de
pretparken de laatste jaren overigens al steeds duurder geworden. Zo steeg de
toegangsprijs voor De Efteling in vijf jaar tijd met bijna een kwart en die van
de Apenheul met meer dan dertig procent.

Recron, de belangenvereniging voor recreatieondernemers, maakt zich eveneens
grote zorgen om de btw-verhoging. De organisatie stelt dat alle attractieparken
de extra geldpost zullen doorberekenen in het prijskaartje, waardoor dus ook de
bezoeker de dupe wordt. "Een kaartje wordt dan al snel 13 a 15 procent duurder",
voorspelt zegsman Martin Maassen. Ook zij vrezen dat bij directies de lust zal
afnemen om nieuwe attracties te bouwen.

Vergissing

Zegsvrouw Alice Kroeze van Walibi World geeft toe dat er binnen de
recreatiebranche met knikkende knieen naar de mogelijke tariefverhoging wordt
gekeken. De Club van Elf, een belangenorganisatie voor elf grote pretparken,
waaronder Duinrell, denkt dat het kabinet een grote vergissing maakt. "Ze
vergeten dat tal van bedrijven afhankelijk zijn van de attractieparken. Het zal
een rem zetten op de investeringen."

LOAD-DATE: April 2, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              106 of 128 DOCUMENTS

                                  De Telegraaf

                                 March 31, 2007

'Ergernis over 'nieuwe' houding Balkenende!'

SECTION: Pg. 2

LENGTH: 771 words


Sinds Balkenende niet meer met de VVD regeert, erger ik me steeds vaker aan hem.
Zijn pedante houding jegens zijn voormalige coalitiegenoten is ronduit stuitend.
Op dit moment profileert hij zich zelfs op 'Fortuyneske' wijze als 'man van het
volk', een houding die totaal niet bij hem past. Balkenende heeft nu eenmaal
niet de natuurlijke uitstraling van de gewone man. Als ik de minister-president
zo quasi-kordaat zie rondstappen op de AutoRai, krijg ik het gevoel dat ik naar
een soapserie kijk met een uitgerangeerde acteur in de hoofdrol.

Sliedrecht, G.J. Bergwerf

Bezoekerspas

Voor allen die niet snappen wat de ombudsman bedoelt, zal ik het nog een keer
uitleggen: 'een bezoekerspas', zelfs bij de Belastingdienst maakt men er al
jaren gebruik van. Als men dit systeem toe gaat passen op mensen die geen
identiteitsbewijs zeggen te bezitten en deze personen voorzien van een
vreemdelingenpas met pasfoto, vingerafdruk en eventueel dna-profiel zal het voor
Europa eenvoudiger te traceren zijn wie waar staat ingeschreven enzovoorts.
Zodra dit praktijk is geworden, zijn beslissingen over rechtmatig verblijf ook
een stuk eenvoudiger te beredeneren.

Oosterwolde, Kees van den Burg

Vervuilend

Er komt dus een subsidie voor nieuwe, schone, dus zuinige, auto's. Heel mooi! En
de afgekeurde en versleten auto's die grote hoeveelheden fijn stof, roet en CO2
uitstoten exporteren we gewoon met honderdduizenden per jaar! Niet naar een
andere planeet, maar naar Afrika en Oost-Europa waar ze nog lang en vervuilend
zullen rondrijden.

Kortenhoef, Jan Kastermans

Windmolens

Uw berichtgeving over windenergie in Nederland (Tel.20/03) lijkt erop gericht
ons nog meer van die afschuwelijke windmolenparken door de strot te duwen.
Volgens uw krant zouden de drie windmolens die in een gebouw in Bahrein worden
geintegreerd een 'significante bijdrage aan de vermindering van de CO2-uitstoot'
gaan leveren. De kranten in Bahrein zelf berichten dat de drie windmolens
slechts 10-15% van de

energiebehoefte van dit ene gebouw zullen opleveren. Verder wordt gemeld dat
windenergie 'te duur en niet economisch rendabel' te maken is.

Den Haag, Alphons Daniels

Dik

Baby's en kinderen in Nederland worden te zwaar. Dat verbaast me niets. Als
moeder van een zes maanden oude zoon had ik graag iets gelezen over het voedsel
van kinderen en dan met name over de fruithapjes van Nutricia en over Danoontjes
waar waarzinnig veel suiker in schijnt te zitten. Onderzoek van de
Keuringsdienst van Waren heeft dat aangetoond. Steeds opnieuw krijgen ouders de
schuld van overgewicht van hun kinderen. Is het wellicht mogelijk dat baby's
tegenwoordig al wat zwaarder en groter zijn bij hun geboorte? Zou die bmi-index
inmiddels niet verouderd zijn? Misschien is een herziening van deze index
noodzakelijk. Want ik ben dat gedoe over dikke en zware kinderen nu echt zat!

Mariette van Garderen

Dienstplicht

Als we de dienstplicht weer invoeren, dan draait de jeugd weer op volle toeren.
Samen 's avonds rondhangen op straat behoort dat tot het verleden en bovendien
hebben we minder werkelozen. Hiermee worden veel problemen in een keer opgelost.

W.V. Runneboom

Eric O.

Wat bezielt die onderofficier van de mariniers om nu, na 4 jaar, de kwestie Eric
O. weer op te rakelen? Waarom nu pas? Wat denkt hij daarmee te bereiken? Ik hoop
dat de rechtbank niet opnieuw een onderzoek gaat instellen. Laat Eric met rust
en bespaar ons nieuwe, eindeloze discussies in de Tweede Kamer en in vele
kranten.

Sleeuwijk, Cas Heijenk

Ambtenaren

4500 ambtenaren doen mee aan een hardloopwedstrijd (Tel.29/03). Hieruit blijkt
dat er inderdaad te veel ambtenaren zijn in Nederland. Welk ander bedrijf kan
immers op een doordeweekse dag 4500 mensen missen zonder dat het werk daaronder
lijdt?

Amstelveen, Edward Pielaat

Woningwet

Woningwet drama voor klussers (Tel.30/03). Het moet niet gekker worden. Onze
overheid probeert al jaren stukje bij beetje vrijheden van de burgers af te
pakken en hun gedrag te veranderen. En nu hebben we in ons eigen huis ook niks
meer te vertellen. Het is tijd voor grootscheeps protest bij de minister van
VROM.

martinschenkels@hetnet.nl

Recordomzet

Pasen begint op Kerst te lijken voor wat betreft de omzet van de supermarkten
(Tel.30/03). De afgelopen Kerst hadden de winkels een recordomzet van 750
miljoen euro en met Pasen verwachten ze 625 miljoen euro om te zetten. Alle
hotels en bungalowparken zijn volgeboekt. Hoe kan dit? De mensen blijven maar
klagen over geldgebrek, de schulden lopen op en er komen steeds meer
voedselbanken bij. We hebben het gewoon te goed in Nederland.

Hilversum, N. Vink

LOAD-DATE: March 30, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              107 of 128 DOCUMENTS

                                  De Telegraaf

                                 March 25, 2007

'EUROPA' ZIET ABRAHAM

SECTION: Pg. 7

LENGTH: 930 words

HIGHLIGHT:
EU-leiders vieren in Berlijn 50-jarig 'Verdrag van Rome'

door Marijn Jongsma en Ronald Veerman

BERLIJN, zondag

Nog maar twee jaar geleden was het een zeldzaamheid: vrolijk lachende gezichten
van de Europese leiders. Ze maakten ruzie over de inval in Irak, de EU-begroting
en wat al niet meer. Na de gouden jaren negentig wilde de economie maar niet
aantrekken. En tot overmaat van ramp strandde de Europese grondwet in Frankrijk
en Nederland - nota bene twee van de zes oprichters van de EU.

Hoewel het laatste probleem nog verre van opgelost is, staan Jan Peter
Balkenende en zijn 26 collega's vandaag in Berlijn glimmend van trots op de
stoep van huidig EU-voorzitter Angela Merkel, om met een plechtige 'Verklaring
van Berlijn' vijftig jaar Europese Unie te vieren. Niet alleen lijken de
grootste ruzies bijgelegd en de kemphanen Schroeder, Chirac en Blair - bijna -
vertrokken, het gaat ook economisch voor de wind.

Bovendien lijken er weer 'echte' besluiten te worden genomen, na een periode
waarin louter voorstellen van de vorige Europese Commissie (zoals de omstreden
dienstenrichtlijn) sterk verwaterd de eindstreep haalden. Het eerder deze maand
gesloten akkoord over een gezamenlijke aanpak van het broeikaseffect en deze
week het luchtvaartakkoord met de VS heeft het zelfvertrouwen van 'Brussel' een
enorme impuls gegeven.

Nieuw zijn deze golfbewegingen allerminst. Ook de periode tussen beide
oliecrises, van 1973 tot begin jaren tachtig, staat bekend als een waarin
'eurosclerose' - een soort sociaaleconomische aderverkalking - hoogtij vierde.
De toen negen lidstaten schermden hun eigen markten af tegen de wereldwijde
malaise, ook al was dat precies het verkeerde antwoord. Maar uiteindelijk wordt
er na veel plussen en minnen toch steeds weer een stapje vooruit gezet naar een
verdere integratie.

De snelheid waarmee dat gaat is vooral ook afhankelijk van degenen die aan de
touwtjes trekken. Europa kan niet zonder een Europese Commissie die vergaande
voorstellen aandurft, en politieke leiders van de (grote) lidstaten die deze
'thuis' willen verkopen. Geen euro zonder bondskanselier Helmut Kohl, de Franse
president Francois Mitterand en commissievoorzitter Jacques Delors (1985-1995),
die niet bang waren geschiedenis te schrijven.

Het creeren van vrede en stabiliteit in het door twee wereldoorlogen verwoeste
Europa was voor 'de zes' de hoofdreden om de handen ineen te slaan. Maar met het
op 24 maart 1957 in Rome ondertekende verdrag werd ook definitief de weg
ingeslagen naar een steeds diepere economische samenwerking. Douanetarieven
werden geschrapt, gevolgd door de totstandkoming van de interne markt in 1992.
In 1999 klonken twaalf landen hun munten aan elkaar en was de euro een feit, al
duurde het tot 2002 voordat de burgers de nieuwe munt ook daadwerkelijk in hun
portemonnee kregen.

Landbouw

Pronkstuk van de prille samenwerking was het gemeenschappelijke landbouwbeleid,
ontworpen door onze landgenoot Sicco Mansholt, dat lange tijd de bulk van de
Europese gelden opsoupeerde. Een ingenieus systeem van importtarieven en
exportsubsidies moest ertoe leiden dat Europa zelfvoorzienend werd op
voedselgebied, maar ging uiteindelijk aan zijn eigen succes ten onder.

Er ontstonden enorme overschotten die met Brusselse steun op de wereldmarkt
werden gedumpt. Al sinds de jaren negentig wordt de bescherming van de
agrarische sector stukje bij beetje afgebroken, om ruzies met handelspartners te
voorkomen en het vrijkomende geld beter te besteden. Bijvoorbeeld aan arme
regio's die met behulp van EU-geld hun achterstand kunnen wegwerken.

Voor de gewone burger heeft de unie veel gebracht: goedkopere vliegtickets,
lagere telefoonkosten en gratis pinnen. Aan de grenzen zijn de slagbomen
letterlijk verdwenen; we mogen overal vrij reizen, studeren, wonen en werken.
Zeker Nederlandse ondernemers profiteerden volop en staken met succes de grenzen
over.

Irritatie is er ook. Over de Europese regelbrij, de stroperige besluitvorming in
een uitgedijde EU en de 'dure' euro, die werd gelanceerd toen de Europese
economie een moeilijke periode doormaakte, en het Europees Parlement dat
miljoenen euro's verspilt aan de maandelijkse verhuizing naar Straatsburg.
Nationale politici zijn overigens een grote bron van deze onvrede. Leuke dingen
voor de mensen schrijven ze aan zichzelf toe, bij impopulaire besluiten wordt
Brussel als zondebok van stal gehaald.

Loodgieter

Maar de moeizame relatie tussen Europa en zijn burgers (inmiddels een half
miljard) heeft ook een diepere oorzaak. De Europese trein dendert voort zonder
dat we ons Europeanen voelen. De meeste politici beschouwen de toetreding van
acht voormalige Oostblokstaten in 2004 als een historisch moment: het
definitieve einde van de Koude Oorlog. Maar tegelijkertijd vreest de achterban
de komst van de spreekwoordelijke Poolse loodgieter - ook al is de eigen
welvaart eveneens te danken aan het veroveren van buitenlandse markten. We
hebben het beter dan ooit, maar onze wereld is onoverzichtelijker geworden.

De voormalige Joegoslavische deelrepublieken en Turkije kloppen aan de deur. Qua
taal, cultuur en tradities zal de EU nog diverser worden. Tegelijkertijd spreekt
het oude vredesideaal de gemiddelde Europeaan niet meer aan. In zowel Brussel
als de 27 lidstaten wordt naarstig gezocht naar een nieuw project waarmee de EU
zich in de 21e eeuw kan bewijzen. Een nieuwe grondwet is alleen maar een middel,
zo beseft de Portugees Jose Manuel Barroso, de huidige voorzitter van de
Europese Commissie. Hij heeft zijn kaarten gezet op een Europese voortrekkersrol
in een wereldwijde problematiek: de klimaatverandering.

LOAD-DATE: March 24, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              108 of 128 DOCUMENTS

                                  De Telegraaf

                                 March 21, 2007

Meneer Chirac wacht gang naar de rechter

SECTION: Pg. 11

LENGTH: 411 words


Van onze correspondent

PARIJS, woensdag

Nu het einde van zijn ambtstermijn in zicht komt, staat de Franse president
Jacques Chirac mogelijk een onaangenaam afscheidscadeau te wachten. Nu geniet de
74-jarige nog immuniteit vanwege zijn ambt.

Maar eenmaal weer een gewone burger zal hij zich voor de rechter moeten
verantwoorden voor de talloze affaires die aan hem kleven.

Er wordt ook al een mogelijke datum genoemd: half juni. Wat strookt met het feit
dat president Chirac op 17 juni, een maand na het einde van zijn mandaat, weer
gewoon meneer Chirac zal zijn.

De corruptie betreft vooral de periode van 1987 tot 1995, toen hij burgemeester
was van Parijs. Zo was er de bijna vermakelijke boekhoudkundige constatering dat
het echtpaar Chirac voor 2,1 miljoen aan levensmiddelen had uitgegeven, ofwel
zevenhonderd euro per dag. Bernadette Chirac zou, zo ging het verhaal destijds,
nu eenmaal erg dol zijn op jam en yoghurt. Een poging om dit exorbitante bedrag
via de rechter terug te krijgen, mislukte in 2003.

Een veel ernstiger affaire is die van de fictieve banen. Medewerkers van Chiracs
gaullistische partij RPR werden op de loonlijst van het stadhuis gezet terwijl
ze er nooit een dag werkten. Chiracs rechterhand in die tijd, de latere premier
Alain Juppe, werd in 2004 veroordeeld tot veertien maanden voorwaardelijk en een
jaar politieke onverkiesbaarheid in dezelfde affaire.

Chirac doet er intussen alles aan om de gang van zaken zo gunstig mogelijk te
laten uitpakken. Vrienden worden op belangrijke posten geparachuteerd in de hoop
met hun hulp de zaak onder het tapijt te kunnen schuiven.

Gisteren werd in de Franse staatskrant het decreet van de president gepubliceerd
dat de Chirac welgezinde onderzoeksrechter Philippe Courroye tot baas van het
openbaar ministerie van Nanterre is benoemd, tegen het advies in van het hoogste
rechterlijke adviesorgaan. In Nanterre ligt - toevallig - het Chirac-dossier
nummer 0234545521.

Oude dag

Van de meeste Fransen en zelfs van politici van allerlei kleur hoeft Chirac niet
zo nodig te worden aangepakt. Oud-minister Francois Fillon, de adviseur van de
centrumrechtse presidentskandidaat Sarkozy, laat weten dat hij vindt dat het
staatshoofd het verdient met rust te worden gelaten en dat hij van een vredige
oude dag kan genieten. "Ik denk dat de Fransen bijzonder geschokt zouden zijn
als men het leven van de president van de republiek na het verlaten van het
Elysee zou vergallen."

LOAD-DATE: March 21, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              109 of 128 DOCUMENTS

                                  De Telegraaf

                                 March 16, 2007

'Voortplantingsmachine uitvinding RK-kerk!'

SECTION: Pg. 6

LENGTH: 859 words


Ursula von de Leyen, de Duitse minister van Gezinszaken, heeft zelf zeven
kinderen. Zij wil de Duitse vrouw aan het werk zien te krijgen, onder andere met
een jaar lang betaald ouderschapsverlof en door een flinke uitbreiding van het
aantal crecheplaatsen. De Duitse bisschop Walte Mixa is daar verontwaardigd over
en verwijt de minister dat ze vrouwen 'tot voortplantingsmachines degradeert'
(Tel.14/03). Eigenaardig! Vroeger deed die katholieke kerk niets anders. In
Nederland zullen nog genoeg ouderen zich kunnen herinneren dat meneer pastoor
geregeld op huisbezoek kwam om erop aan te dringen dat er 'maar weer eens een
kindje bij moest komen'. Gezinnen met zeven (of meer) kinderen waren in die tijd
heel normaal. De voortplantingsmachine... dat is een rooms-katholieke
uitvinding!

Hilversum, J.D.M. de Block

Miskleunen

Grote verkeersprojecten als de Betuwelijn, de Noord-Zuidlijn en Randstadrail
kampen allemaal met 'tegenvallers' in de vorm van technische miskleunen,
eindeloze vertraging en forse financiele overschrijdingen. Dat kan geen toeval
zijn. Kennelijk wordt door de betrokken overheidsinstanties maar wat aan
geklungeld! Onder zo'n leiding waren burgerondernemingen allang failliet gegaan.
De overheid kan tegenvallers op de burgers verhalen... helaas!

www.marenwijvekate.nl

Wachtgeld

De wachtgeldregeling voor Statenleden van Gelderland (Tel.14/03) en voor
politici in het algemeen getuigt van minachting voor de burger. Het is een
gotspe dat ze voor zichzelf andere regels en wetgeving laten gelden dan voor de
overgrote meerderheid van de bevolking! Dit heeft niets met beroepsrisico te
maken, alles met macht. Als de dames en heren politici een beetje ruggengraat
hadden, zouden ze dit weigeren. De benoemingen op leuke posten zijn ook
voorbehouden aan het selecte groepje politici; de 'gewone' burger komt niet in
aanmerking. Het Nederlandse volk (de kiezer dus) wacht in spanning af welke
politieke partij deze ongelijkheid in behandeling afschaft.

Emmen, Andries Roede

Verzekering

Toen ik een autoverzekering wilde (her)afsluiten bij Unive werd mijn aanvraag
niet geaccepteerd. Men bleek het niet verantwoord te vinden om de auto (49.000
euro) van iemand van 72 jaar, die 13 jaar schadevrij heeft gereden en in het
bezit is van alle rijbewijzen te verzekeren. Gelukkig accepteerde de ANWB mij
probleemloos met een bonus/malus korting van 80 procent en een extra korting
voor 'ervaren rijden'.

Wieringerwerf, W. Poede

Rollator

Mijn moeder is een paar weken geleden overleden. Zij had de beschikking over
zorgapparaten waar ze veel baat bij heeft gehad. Nu zijn we bezig om de zo goed
als nieuwe rollator en een loeplamp terug te bezorgen. Maar de zorginstellingen
willen die apparaten niet meer hebben. Zijn onze zorgkosten daarom wellicht zo
hoog?

Breda, Maddy van Egmond

Rampentandarts

Hoe is het mogelijk, dat deze 'tandarts' jarenlang zijn gebittenvernielende werk
kon blijven doen (Tel.14/03)? Mijn mond viel open. Dat er niemand eerder een
mond open deed (behalve helaas de slachtoffers... letterlijk!) om deze
wanpraktijken te stoppen. Ik stond werkelijk met mijn mond vol tanden toen ik
dit artikel las.

Alphen aan den Rijn, P.J. Deeleman

Lelijk

Het moet niet gekker worden: een cursus volgen omdat men zichzelf lelijk vindt
(Tel.14/3). Ik dacht dat het, net als bij een cadeau, om de inhoud ging en niet
om de 'verpakking'! Trouwens, wat is lelijk? Dat klinkt zo cru. Spreek dan van
'minder mooi'. Moet men soms op deze cursus als men er ongezond uitziet of last
heeft van haaruitval? En de jongelui dan, die toentertijd brandwonden opliepen
in Volendam? Die zijn niet dom; ze hebben hun uiterlijk geaccepteerd en kijken
naar de toekomst in plaats van in de spiegel. Personen die er 'minder mooi'
uitzien maar een heel mooi karakter hebben, dat zijn pas waardevolle mensen!

Capelle aan den IJssel, Marianne van Leest

Rookverbod

De Tweede Kamer is tegen het rookverbod in coffeeshops; ze vrezen dat dit
rookverbod neerkomt op een fundamentele wijziging van ons drugsbeleid. Ze menen
namelijk dat blowen in coffeeshops de overlast op straat voorkomt. Gezien de
hinder die coffeeshops al sinds jaar en dag veroorzaken (met name in de omgeving
van scholen) heb ik geen enkele moeite met een totaal rookverbod. Het zal mij
een zorg zijn dat dit verbod mogelijk leidt tot een algehele sluiting van de
coffeeshops. Nederland zal naar het buitenland toe goede sier maken met een
strenger drugsbeleid. De tolerantie in ons land is veel te ver doorgeschoten,
met alle gevolgen van dien voor de gezondheid. Kom maar op met die fundamentele
wijziging van ons drugsbeleid!

Rotterdam, Babette Meulenbelt

Palen

VVD en PvdA vinden het schandalig dat er nog steeds geen palen met daarop de
benzineprijzen langs onze snelweg staan, zoals in het buitenland. Hierdoor zou
er meer concurrentie onder pomphouders ontstaan zodat de consument voor een
gunstiger prijs kan tanken. Ik heb ook nog wel een paar 'leuke' ideeen voor
slogans: Het kwartje van Kok zit er nog steeds op; Het dubbeltje van Woutertje
Bos; U betaalt te veel!; De belasting is schuld hieraan; U wordt getild!

Stadskanaal, M. Verdurmen

LOAD-DATE: March 16, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              110 of 128 DOCUMENTS

                                  De Telegraaf

                                 March 14, 2007

ALLURE

SECTION: Pg. 3

LENGTH: 437 words

HIGHLIGHT:
Kringen


Mijn ogen raken verblind, op de Tefaf, van al die mooie kunst en antiek, maar
gelukkig zijn mijn oren niet aangetast.

"Hi daddy", zegt een meisje van een jaar of twintig met een Amerikaans accent
bij de stand van een gerenommeerde Amsterdamse art-decohandelaar, terwijl zij
haar mobieltje tegen haar bewust nonchalant gecoiffeerde blonde haar houdt.

Met haar blik gericht op een fraai gestileerde bank vervolgt zij: "Er staat hier
zo'n schitterende bank, daddy.

Ik ben er helemaal weg van, maar hij kost 125.000 euro. Please daddy, mag ik hem
hebben? O, thank you, daddy. Bye!"

Einde gesprek, transactie afgerond.

Zou zij blijer met dit cadeautje zijn dan ik vroeger met een dinky toy? Vast
staat in elk geval dat 125.000 euro voor een zitbank op The European Fine Art
Fair in het Maastricht van tegenwoordig, net zo gemakkelijk over de toonbank
gaat als een gulden vijfennegentig voor een speelgoedautootje bij V&D in het
Alkmaar van mijn jongensjaren.

Liefst 195 privejets, ongetwijfeld inclusief die ene van daddy, landden voor een
luid toegejuicht bezoekje op Maastricht Airport. Jan Modaal wordt daarentegen
steeds meer geweerd. Om het kaf van het koren te scheiden is de prijs voor een
toegangskaartje stevig verhoogd tot 55 euro. Tot en met dinsdag passeerden
daardoor in totaal vierduizend betalende toeschouwers minder de kassa's, terwijl
men toch een recordomzet van meer dan een half miljard euro verwacht.

Het belang van de Tefaf voor de lokale economie is groot. Volgens een berekening
van de Universiteit van Maastricht is de beurs goed voor zeventig banen en tien
miljoen euro aan inkomsten. En het internationale imago van Maastricht krijgt
dankzij de Tefaf wederom een enorme opkikker. Dat is mede te danken aan de
gemeente Maastricht zelf, die onder leiding van burgemeester Gerd Leers enorm
uitpakt. Zo was Leers zelfs niet te beroerd om het stadhuis voor een avond uit
te lenen aan kunsthandelaar Guy Wildenstein uit New York.

Een voormalig journalist van het Limburgs Dagblad veronderstelde tegenover mij
dat de beurs uiteindelijk wel naar Amsterdam zal verhuizen. Ik geloof daar niets
van en antwoordde hem dan ook met een lofzang op zijn regio. Amsterdam mist de
allure van Maastricht. Of beter gezegd: in Amsterdam weigert men zich een
dergelijke allure aan te meten. Wie laatst die armzalige kerstboom op de Dam
heeft zien staan, weet wat ik bedoel. Amsterdam denkt klein, Maastricht denkt
groot. Terwijl Job Cohen om de boel bij elkaar te houden thee drinkt met
moskeebestuurders, is Gerd Leers elke dag op de Tefaf te vinden om zijn stad te
promoten. Ik weet wel wat beter is.

LOAD-DATE: March 14, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              111 of 128 DOCUMENTS

                                  De Telegraaf

                                 March 12, 2007

'Herstelplan nodig voor PvdA'

SECTION: Pg. 3

LENGTH: 197 words


Van onze parlementaire redactie

DEN HAAG, maandag

Het rommelt intern in de PvdA. Het leiderschap moet duidelijker, de
partijorganisatie beter en met de rekrutering van Kamerleden is het 'vrij
ernstig gesteld'. Dit stelt Rene Cuperus van de Wiardi Beckmanstichting, het
wetenschappelijk bureau van de PvdA.

Volgens Cuperus is het zelfs zo erg dat er gewezen Kamerleden zijn die denken
dat 'Troelstra een merk van een hoestdrank is'. Pieter Jelles Troelstra geldt
als de grote voorman van de sociaal-democraten aan het einde van de negentiende
eeuw en begin van de 20e eeuw. Zijn SDAP is een van de voorlopers van de PvdA.

Cuperus pleitte gisteren in het tv-programma Buitenhof voor een herstelplan voor
zijn partij omdat het anders verkeerd afloopt met de PvdA. "Het is d'r op of d'r
onder", aldus de sociaal-democraat.

De afstand van de partij ten opzichte van de gewone burger is te groot. Volgens
de medewerker van Wiardi Beckmanstichting is er een kloof tussen de
doctorandussen en de gewone burger. Dit probleem werd al in 2002 na de grote
verkiezingsnederlaag door een PvdA-commissie geconstateerd. Cuperus stelt dat
met deze kritiek nog veel te weinig is gedaan.

LOAD-DATE: March 12, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              112 of 128 DOCUMENTS

                                  De Telegraaf

                                 March 8, 2007

VVD hoopt op stem Wilders-aanhang

SECTION: Pg. 11

LENGTH: 388 words

HIGHLIGHT:
Rutte schurkte al tegen PVV-leider aan

Van onze parlementaire redactie

DEN HAAG, donderdag

De VVD lijkt goede papieren te hebben om zetels te winnen in de Provinciale
Staten. Doordat de Partij voor de Vrijheid van Geert Wilders niet meedoet aan
die verkiezingen, zullen veel rechtse kiezers geneigd zijn hun stem aan de
liberalen te geven, zo hoopt men bij de VVD.

Om ter rechterzijde kiezers te winnen, schurkte VVD-leider Mark Rutte vorige
week in het debat over de dubbele nationaliteit van de twee staatssecretarissen
Aboutaleb (Sociale Zaken) en Albayrak (Justitie) dicht tegen Wilders aan. Zo ver
als de Partij voor de Vrijheid wilde Rutte niet gaan, maar hij stelde wel dat
het Albayrak zou sieren als zij haar Turkse nationaliteit op zou geven.

Opsteker

Winst in de Provinciale Staten zou een mooie opsteker zijn voor VVD-leider Mark
Rutte. De laatste verkiezingen verliepen niet opperbest voor de liberalen. De
VVD verloor bij landelijke verkiezingen van november vorig jaar zes zetels en
staat nu op 22 Kamerzetels.

Ook de gemeenteraadsverkiezingen van maart vorig jaar pakten niet goed uit voor
de VVD. De partij verloor toen omgerekend twee zetels ten opzichte van vier jaar
eerder, waarop toenmalig partijaanvoerder Jozias van Aartsen opstapte en Rutte
het roer overnam. En bij de vorige verkiezingen voor de Provinciale Staten
zakten de liberalen van 19 naar 15 zetels in de Eerste Kamer. In de
opiniepeilingen wordt rekening gehouden met 14 tot 17 zetels in de senaat.

Winst voor de VVD zou bovendien betekenen dat de geluwde strijd om het
leiderschap tussen Rutte en Rita Verdonk geen nieuw leven wordt ingeblazen.

Vanuit zijn rol in de oppositie heeft Rutte de afgelopen weken zijn oude
coalitiepartner CDA aangevallen. Zo zou het financiele beleid van CDA, PvdA en
ChristenUnie niet solide zijn en zouden de lasten voor hardwerkende burgers
verhoogd worden en veel maatregelen die genomen worden nivellerend werken. Een
aanval die meteen resultaat opleverde, was die op de bezuinigingen bij de
politie en veiligheidsdiensten, die in de ogen van de liberalen onacceptabel
zijn.

De liberalen zullen andere partijen moeten zoeken om meerderheden mee te smeden.
Zo doemt in de senaat een verbond met de SP op om de plannen om ouderen te laten
meebetalen aan de aow te torpederen, mochten de regeringspartijen geen
meerderheid behalen.

LOAD-DATE: March 9, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              113 of 128 DOCUMENTS

                                  De Telegraaf

                                 March 6, 2007

'PvdA 'bedankt' allochtone stemmers!'

SECTION: Pg. 6

LENGTH: 836 words


Een generaal pardon voor 26.000 illegalen, de boerka 'moet weer mogen', Tamils

worden voorlopig niet uitgezet, twee mensen in de regering met dubbele
nationaliteiten en dus dubbele loyaliteiten en de nieuwe wet van Verdonk met
betrekking tot de uitzetting van criminele Antilianen is weer ingetrokken. De
PvdA zit weer in de regering. De PvdA heeft tijdens de verkiezingen alles gedaan
om allochtone stemmen te krijgen en zij worden hiervoor nu bedankt onder het mom
van 'eigen stemmers eerst'!

Amsterdam, B. Weijsman

Bonus

Weer een riante bonus voor een 'top'man. KPN volgt hierin het voorbeeld van de
NS. En dat terwijl bij beide bedrijven de dienstverlening aan de consument
ernstig te wensen overlaat. Waren deze 'vergoedingen' niet gebaseerd op de
internationaal geldende normen? Wij zijn in de gelukkige positie dat we heel
veel buitenland hebben. Daar moeten voor beide topbestuurders dus geweldige
kansen (en uitdagingen?) liggen. Er zijn binnen onze grenzen vast wel mensen te
vinden die met de vuist op tafel durven slaan en echte resultaten kunnen boeken.

Wommels, W.L. van Bommel

Pluche

De verkiezingsuitslag van 7 maart zal uiteindelijk bepalen hoe stevig de 'twee
secondenlijm' is, waarmee dit kabinet vastzit aan het pluche.

Nunspeet, Henk Versteeg

Wijn

De 'vrije markt' op bancair gebied werd door de gezamenlijke banken - ten koste
van de consument - vakkundig om zeep geholpen, zonder dat minister Joop Wijn van
Economische Zaken of de NMa ze een strobreed in de weg legden. 'Toevallig'
vrijwel gelijktijdig sloten de banken talloze filialen en hanteren ze nu
nagenoeg dezelfde tarieven voor diensten die voorheen gratis waren. Zou de
nieuwe functie van Wijn 'toevallig' iets met het bovenstaande te maken kunnen
hebben?

Drachten, H.J. Looijenga

Verkwisting

Kan iemand mij uitleggen wat er het nut van is dat Laetitia Griffith tijdens een
werkbezoek aan het IBT in Elst een schietoefening deed? Ik vind dit pure
verkwisting van munitie (en van ons belastinggeld). Laat Griffith maar naar een
schiettent op de kermis gaan als ze zo graag wil schieten, dan doet ze het
tenminste van haar eigen geld.

Venlo, F. Janssen

Koopzondag

Christenen hebben van mij geen toestemming nodig om op zondag naar de kerk te
gaan en ik niet van de christenen om op die dag te winkelen. Als de PvdA nog
meer 'om de oren wil' van de SP dan moet ze, samen met de ChristenUnie, vooral
gaan sleutelen aan de populaire koopzondagen in haar electorale bakermat de
Randstad.

Amsterdam, N. Nomi

Zinloos

Alweer slachtoffers van zinloos geweld door een tbs'er (Tel.05/03)... Hoe lang
laat justitie deze levensgevaarlijke gekken nog los rondlopen? Ik ben geen
zielenknijper, heb geen geitenwollen sokken aan mijn voeten, heb geen verward
haar of een ouderwets brilletje op mijn hoofd. Nee, ik ben een gezond denkend
wezen dat al jaren met lede ogen toeziet hoe 'gestudeerde' lieden onze
maatschappij te gronde richten en ontzettend veel leed onder de bevolking
aanrichten. Het respect voor criminelen, moordenaars en imbecielen is tot grote
hoogte gestegen; het wordt tijd dat de verantwoordelijke personen hiervoor
aansprakelijk worden gesteld. De statements dat men 'niet wist dat het zo slecht
met de dader gesteld was' gaan niet op, want dat is nou juist wat deze mensen
juist wel hadden moeten weten!

Zoetermeer, Sander Driessen

Gevoelsinflatie

Velen, waaronder ook uw krant (Tel.05/03), stellen dat de Nederlander last heeft
van gevoelsinflatie. 'Het valt wel mee', zeggen ze. Echter na aftrek van de
vaste lasten is menig portemonnee leeg tot op de bodem. Tien jaar geleden kon
een gezin van een modaal inkomen leven, nu is dat beslist niet meer mogelijk.
Terecht ziet de gewone Nederlander dit als inflatie, immers voor hetzelfde (of
meer) geld kun je minder doen.

Almere, R.M. Duijne

FC Twente

Wanneer Ajax, PSV of AZ wint, staat dit breeduit vermeld op de voorpagina. Tot
mijn verbazing las ik vanmorgen niets op die pagina over het nieuws dat FC
Twente de tweede plaats heeft ingenomen na een powerplaywedstrijd tegen NEC.
Blijkbaar is dit voor jullie geen nieuws, terwijl alle voetbalbladen bol staan
over het fantastische elftal van Fred Rutten. Wel een uitgebreid stuk over
Wegereef met een vervolg in de sportbijlage. Ben benieuwd of er volgende week
iets op de voorpagina staat als we winnen van Ajax. Zal wel niet, want dat is
slechte reclame voor Ajax of beter gezegd Amsterdam. Tellen we in Enschede soms
niet mee?

Enschede, Rene Jansen

Pedofiel

Een pedofiel zal zijn geaardheid nooit kunnen bedwingen. De wetenschappers zijn
het erover eens dat pedofilie niet te genezen is. Daarom is het stuitend dat
lieden die zich hebben vergrepen aan een weerloos kind, weer op vrije voeten
komen. Het kind levenslang, dan de dader ook. Geen verlof... gewoon levenslang
opsluiten. Het bezit van kinderporno moet eveneens strafbaar worden gesteld. En
natuurlijk niet met een werkstraf. Hoeveel slachtoffertjes moeten er nog vallen
voordat dit beleid wordt?

Emmeloord, J. H. Hoffman

LOAD-DATE: March 6, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              114 of 128 DOCUMENTS

                                  De Telegraaf

                                 March 3, 2007

OPFRISBEURT ONDERGAAN

SECTION: Pg. 16

LENGTH: 473 words

HIGHLIGHT:
Kort gereden: Opel Astra

JULIAN - Vroeger was de Kadett volgens sommigen het vervoermiddel van 'de gewone
man'. Een kwalificatie waar Opel toch wat onder gebukt ging, 'gewoon' wilde men
niet worden gevonden. Met de Astra's (vanaf 1993) heeft Opel zich aan dat imago
proberen te ontworstelen, met nu de zoveelste opfrisbeurt van dat model als
laatste stap.

De uiterlijke aanpassingen hebben betrekking op een aangepaste grille, met op
sommige modellen een wat bredere bovenste chroomrand, nieuwe bumpers, deels
donkere koplampbehuizingen en zogenoemde 'clear glass'-achterlichten. De
Stationwagon heeft bovendien aluminium dakrails, terwijl de GTC een grille in
honingraatmotief heeft en bovendien natuurlijk met opvallende panoramische
voorruit (1,8 m&sup2; glas) kan worden geleverd. Over dat laatste: enkele keren
hoorden we bij het optrekken een soort doffe dreun van boven komen, alsof er een
rotte appel op het dak viel. Blijkbaar 'werkt' dat glasoppervlak toch enigszins.

Belangrijkste vernieuwing is de zogenoemde 'downsizing'. Daaronder wordt het
vervangen van enkele motoren door kleinere exemplaren verstaan. Die zijn in pure
kracht overigens allemaal weer net wat sterker, maar verbruiken minder. De 1.6
Twinport-viercilinder is vervangen door een 1.6 Ecotec met variabele
nokkenassen. De souplesse van die motor zou beter zijn, want de Twinport wordt
met name bij lage toerentallen als nogal 'stotterend' ervaren. Verder is de 170
pk leverende 2.0 Turbo vervangen door een 1.6 Turbo, die 180 pk/230 Nm sterk is
en een 13% lager gemiddeld verbruik heeft. We reden daarmee een stukje en moeten
zeggen dat de auto er prima mee presteert. In 8,3 seconden zit je al op 100 km/u
en de top ligt rond 220 km/u. Als gemiddeld verbruik wordt voor de Astra GTC met
die motor 1 op 13,0 opgegeven.

Minder dorstig

Verder heeft Opel twee gewijzigde 1.7 CDTi-diesels voor de Astra gereserveerd.
Eentje met 110 pk/260 Nm (die de 100 pk 1.7 vervangt) en een tweede met 125
pk/280 Nm, in plaats van de 1.9 CDTi met 120 pk. Alhoewel die laatste nog wel
leverbaar blijft in combinatie met automatische bak. Allemaal hebben ze
standaard een partikelfilter en ze zijn 0,5 tot 0,9 liter per 100 km minder
dorstig dan hun voorgangers. Overigens blijft de kleine 1.3 CDTI met 90 pk ook
leverbaar voor de Astra, evenals de 1.9 CDTi met 150 pk. Volop keuze dus. Op
benzinegebied start de boel als vanouds met de 1.4 Twinport (90 pk), terwijl
daar de top of the bill wordt gevormd door de twee bekende 2.0 Turbo-versies met
200 en 240 pk, de eerste alleen voor de Astra Twin Top, de laatste louter voor
de OPC-versie. De prijzen van de vernieuwde Astra-reeks beginnen bij EUR 18.995.
De nieuwe 1.6 Ecotec is er vanaf EUR 20.795 en de 1.6 Turbo kost EUR 30.130. De
gewijzigde dieselversies worden pas tegen de zomer leverbaar en de prijzen
worden ook dan pas bekend.

LOAD-DATE: March 3, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              115 of 128 DOCUMENTS

                                  De Telegraaf

                                 March 2, 2007

Nieuwe korpschef gaat vernielingen hard aanpakken

SECTION: Pg. 33

LENGTH: 372 words

Van onze Haagse redactie

DEN HAAG, vrijdag

De jeugdige stappers die na een avondje doorzakken de boel kort en klein slaan
moeten keihard worden aangepakt. Ook de stijging van het aantal
geweldsmisdrijven moet een halt toe worden geroepen.

Dat stelt de kersverse korpschef Henk van Essen op zijn allereerste werkdag als
baas van het Haagse politiekorps.

Het aantal vernielingen van bijvoorbeeld straatmeubilair en autospiegels in de
Haagse regio is het afgelopen jaar met bijna twintig procent gestegen.

"En bovendien is het een grote bron van ergernis. Het is toch enorm irritant als
je merkt dat je auto is bekrast. En dan ook nog vaak door iemand die praktisch
om de hoek woont. Het zijn delicten waar geen enorme straffen op staan, maar die
we wel heel duidelijk de kop moeten indrukken", vertelt de gedreven Van Essen.

"Behalve vernielingen moet ook het aantal geweldsmisdrijven in de regio omlaag,
en de woninginbraken. Daar ga ik me voor inzetten."

Ook wil Van Essen, die na een indrukwekkende carriere binnen het Haagse korps
door burgemeester Deetman zelf werd benaderd voor de functie, dat er meer
vertrouwen komt in het werk van de agenten. "We hopen ook dat mensen ons erbij
willen helpen. Goede voorbeelden daarvan zijn de buurtvaders in Laak en de
nachtpreventie in Segbroek."

Filmpjes

Hij zou ook graag een manier hebben waarop mensen makkelijk en snel filmpjes of
foto's van een misdrijf kunnen indienen, bijvoorbeeld via een speciale link op
de website van de Haagse politie.

Volgens Van Essen zijn de beelden van mobiele telefoons vaak zeer bruikbaar in
het onderzoek: "Het geeft precies de werkelijkheid neer. Een getuige heeft toch
altijd zijn eigen waarneming." De korpschef voegt daar snel aan toe dat het dan
uiteraard niet de bedoeling is dat mensen dergelijke filmpjes op publieke sites
zetten, zoals onlangs gebeurde in de zaak rond de vermoorde Scheveninger Pascal
Triep.

Internet kan volgens hem wel prima worden ingezet ter ondersteuning van het
speurwerk naar verdachten van een misdrijf. Zo sluit de korpschef niet uit dat
het dossier van de bijna twee jaar geleden in Rijswijk vermoorde Anneke van der
Stap openbaar wordt gemaakt op een site, zodat gewone burgers kunnen helpen.

LOAD-DATE: March 2, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              116 of 128 DOCUMENTS

                                  De Telegraaf

                               February 25, 2007

Hoezo duur?

SECTION: Pg. 23

LENGTH: 149 words


Het werd ooit bedacht door boeren om de schapen bij elkaar te drijven, maar
desondanks is golf jarenlang een sport voor de elite geweest. Dure
lidmaatschappen en torenhoge inschrijfgelden maakten dat het balspel voor de
gewone man onbereikbaar bleef. Maar dat is aan het veranderen. Het aantal
openbare banen in Nederland groeit gestaag en in sommige gevallen kun je de baan
zonder een golfvaardigheidsbewijs betreden. Ook de ANWB werkt mee aan het
betaalbaar maken van de sport. De bond heeft inmiddels zeven verschillende banen
verspreid over het hele land, onder meer Spaarnwoude, Naarderbos en Engelenburg.
Een rondje van 18 holes op deze banen loop je vanaf EUR 32. En daarvoor ben je
zeker een halve dag onderweg.

Ook voor degenen die eerst willen zien of ze het spelletje wel leuk vinden,
biedt de ANWB een oplossing: voor EUR 50 krijg je een starterscursus van vijf

lessen.

LOAD-DATE: February 27, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              117 of 128 DOCUMENTS

                                  De Telegraaf

                               February 19, 2007

Aap uit mouw...

SECTION: Pg. 21

LENGTH: 677 words

HIGHLIGHT:
Dartsfestijn vooral voor publiek een ware slijtageslag

HENGELO, maandag

Rook twee pakjes sigaretten per dag, doe een lepel gravel in je whiskyglas (voor
het gorgelen goed roeren) en je krijgt een stem als Russ Bray. De Engelse
speaker en scheidsrechter moest in Hengelo flink aan de bak, want er werden de
afgelopen dagen tijdens de Masters of Darts heel wat
"waaaanhundred-and-eeeeeeighties" gegooid.

Het is dringen bij de ingang van het Expo Center, waar de deuren twee uur van
tevoren opengaan. Wie denkt, dat de meute dan in een oogwenk naar binnen kan
stormen komt bedrogen uit, want een voor een moeten de dartsfans door de twee
detectiepoortjes. Het is een gepiep van jewelste en een bezoeker loopt rood aan
van woede. "Mijn zoon moet zijn dartspijltjes inleveren, terwijl die binnen
overal te koop zijn", briest hij. "Die controle is broodnodig. We hebben ook wel
eens een toernooi georganiseerd zonder die poortjes. Nou, je wist niet wat er
allemaal bij het fouilleren gevonden werd. Zelfs steekwapens droegen de mensen
bij zich", zegt Paul Kusters. Met Hans Rothengatter is hij de organisator van
het evenement. Het scheelde overigens een haar of de veiligheid was ernstig in
het geding geweest. De mensen van het licht en het beveiligingsbedrijf dreigden
zaterdag het bijltje er bij neer te gooien omdat ze na een week nog geen geld
hadden gevangen. Het ging om een bedrag rond de 37.000 euro. Hoofdsponsor
Keukenconcurrent werd gebeld en beloofde het bedrag maandag (vandaag, red.)
alsnog telefonisch over te zullen maken, waardoor een rel ternauwernood in de
kiem werd gesmoord.

Het zou een lange dag worden in Hengelo, waar vele fans al vroeg hun intrek in
het Van der Valk-hotel hadden genomen. Daar had toevallig ook de plaatselijke
carnavalsvereniging zijn jaarlijkse feestje en in de bar leek het tijdens
lunchtijd wel 'Happy Hour'. Toen de Engelse darters het poolbiljart hadden
ontdekt was het kabaal niet van de lucht. In de hal wankelde al in de namiddag
een beschonken man, die geheel verkleed was als aap. Hij kon niet meer op zijn
poten staan en werd vriendelijk doch resoluut naar de uitgang geholpen.

De 1500 bezoekers deden zich tegoed aan grote zakken patat en veel, heel veel
bier. Op gele vellen papier van de sponsor schreven ze de meest onbenullige
teksten, die ze zo gauw er een televisiecamera in de buurt was triomfantelijk in
de lucht staken. "Hier zit ik" en "Sven, papa en mamma halen je morgen weer op",
waren de weinig inspirerende teksten. Maar ach, velen hadden de dag van hun
leven in het geweld, dat op het podium door de darters werd geetaleerd. Want
dankzij vooral mannen als Michael van Gerwen, pas 17 jaar en absoluut het
grootste darttalent ter wereld, Raymond van Barneveld en Peter Manley werd het
darten een zinderend kijkspel. Van de vorige week groots aangekondigde 'Battle
of the Nations' tussen Nederland en Engeland, de sterkste dartsnaties van de
wereld, kwam overigens geen spaan terecht. Het werd meer een walk-over, die
halverwege het toernooi door de Engelsen al met liefst 15-6 in hun voordeel werd
beslist. Opmerkelijk was het dat de 13-voudige! wereldkampioen Phil 'The Power'
Taylor aan de Engelse victorie weinig kon bijdragen. Hij was de slechtste van de
vijf Engelsen. Volgens ingewijden komt dat omdat Phil op dieet is en de drank
heeft afgezworen. Zijn ontwenningsverschijnselen openbaren zich in het feit, dat
hij momenteel geen pijl meer kan gooien...

Naarmate de avond in Hengelo vordert, vormen zich voor de toiletten lange rijen.
Na de plas begeeft men zich opgelucht naar de kiosken, waar opnieuw muntjes
worden aangeschaft. De dorst is immers groot. Op de grond liggen gesneuvelde
polsbandjes. Die zijn er in vijf kleuren en geel is favoriet, want daar mag je
overal mee naar binnen. De vips en de speciale gasten dragen ze ook in het
afgescheiden gedeelte in de zaal. Ze worden bediend en hebben een
zespersoonstafel, 'gekocht' voor 135 euro per persoon. Ze zitten wat onderuit
gezakt. De oranje supportersmutsen hangen half over hun oren. Het enige waarin
ze dan ook verschillen van de 'gewone man' is dat gele polsbandje...

LOAD-DATE: February 19, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              118 of 128 DOCUMENTS

                                  De Telegraaf

                               February 18, 2007

Prinses op audientie

SECTION: Pg. 4

LENGTH: 92 words


Of je nou een gewone burger, prinses of staatshoofd bent, een ontmoeting met de
levende legende Nelson Mandela is een unieke ervaring. Prinses Caroline van
Monaco was dan ook zichtbaar geemotioneerd toen zij de 88-jarige Zuid-Afrikaanse
staatsman mocht ontmoeten. Zij verklaarde zich 'nederig' te voelen in het
gezelschap van een man die zo veel voor de mensheid heeft betekend. Prinses
Caroline is bezig aan een tweeweekse reis door Afrika voor de
liefdadigheidsorganisatie Amade Mondiale, die haar moeder prinses Gracia in 1963
oprichtte.

LOAD-DATE: February 18, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              119 of 128 DOCUMENTS

                                  De Telegraaf

                               February 16, 2007

'Harde werker dupe kabinet'

SECTION: Pg. 1

LENGTH: 285 words

door Roelien Wierstra

DEN HAAG, vrijdag

De plannen van het nieuwe kabinet zijn slecht voor de portemonnee van
hardwerkende Nederlanders. Ook bedrijven worden de komende jaren gepakt. De
lasten stijgen tot 2011 met bijna vijf miljard euro.

Dat verwijt maakt VVD-leider Mark Rutte. Hij opent als oppositieleider de aanval
op het beleid van het aanstaande kabinet van CDA, PvdA en ChristenUnie (CU). Die
lijken vooralsnog niet onder de indruk. In een reactie doen deze partijen de
aantijgingen af als 'voorbarig' en 'onzinnig'.

Volgens Rutte gaan de burgers er de komende regeerperiode in totaal 4,8 miljard
euro op achteruit, waarbij vooral harde werkers de klos zijn. Bij ongewijzigd
beleid stijgen de lasten al 3,25 miljard euro. Daarbovenop doet het kabinet
volgens de liberaal nog eens 1,5 miljard euro, zo heeft de VVD becijferd. "Er
wordt hier en daar wel wat aan lastenverlichting gedaan, maar dat is alleen voor
specifieke doelgroepen. Daarnaast worden er acht herverdelende maatregelen
doorgevoerd", stelt Rutte.

De PvdA zegt dat de VVD de berekeningen van het Centraal Planbureau niet
begrijpt. Het CDA wijst op een passage uit het regeerakkoord, waarin staat dat
burgers en bedrijven per saldo gevrijwaard blijven van lastenverzwaringen.

Maar de liberaal noemt lastenverzwarende maatregelen als de fiscalisering van de
aow, de verhoging van de aanschafbelasting bpm, de accijnsverhoging op tabak en
drank, hogere boetes en de hogere btw op onder meer kermisattracties als bewijs.
De lastenverlichting die is aangekondigd, zoals gratis schoolboeken, meer huur-
en zorgtoeslag, meer geld voor armoedebestrijding en hogere uitkeringen, komen
vooral terecht bij mensen met lagere inkomens.

LOAD-DATE: February 16, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              120 of 128 DOCUMENTS

                                  De Telegraaf

                               February 13, 2007

'Kom op Balkenende IV, laat je tanden zien!'

SECTION: Pg. 6

LENGTH: 862 words


Wat gaat Balkenende IV doen met al die overtollige ambtenaren? Het is een
publiek geheim dat de helft van de werknemers bij rijk, provincie en gemeenten
kan verdwijnen, zonder dat iemand er wat van merkt. Sterker nog: Nederland zal
ervan opknappen! En wanneer worden al die managers bij de
semioverheidsinstellingen eens aangepakt? Dat legioen zelfbenoemde kletspraters
met hun 'heldere' taal en hun 'transparantie'? Al die 'teamplayers' met hun
'win-winsituaties' die onze ziekenhuizen, de zorg- en onderwijsinstellingen, de
energiebedrijven en al die andere semioverheidsorganisaties hebben verziekt. Al
die mooipraters van de 'geprivatiseerde' voormalige staatsbedrijven die zich
toch niet aan 'prestatiecontracten' houden en volledig lak hebben aan de
belasting betalende, gewone burger. Al die 'rupsjes-nooit-genoeg' die zo snel
mogelijk de grote staatsruif kaalvreten met hun fabelachtige salarissen en
goudgerande pensoenen? Kom op Balkenende IV, laat je tanden zien!

Deventer, J. van der Brandeler

Zwerfvuil

Wouter Bos wil miljoenen euro's steken in de vernieuwing van achterstandswijken.
Dit is weggegooid geld! In een mum van tijd zal het daar weer een zooitje zijn.
Kijk maar naar de vernieuwde stadsharten. In 'no time' is het weer een plakboel
van de kauwgom en waait het zwerfvuil je om de oren. Het is de mentaliteit van
de huidige inwoners van dit land. Daar valt niets meer aan te veranderen, vrees
ik...

Den Helder, J.G.Vos

Drugskoeriers

Volgens de Antilliaanse minister Dick is het zinloos om de 'honderd
procentcontroles op Schiphol te continueren omdat drugskoeriers andere routes
nemen vanwege de strenge bewaking, zodat er nauwelijks nog drugssmokkelaars
worden gesnapt'. Maar dat was toch ook de bedoeling? Het succes is juist
hierdoor gebleken. Het is pas zinloos als er nu mee wordt gestopt. Dan kun je
binnenkort weer een groeiend aantal smokkelaars verwachten! Of zie ik dat
verkeerd?

Alphen aan den Rijn, P.J. Deeleman

Poker

Het pokerspel is de laatste tijd negatief in het nieuws. Het irriteert mij met
name dat poker onterecht in combinatie met het woord 'kansspel' wordt gebruikt.
Poker is een diepgaand spel, waarbij je veel invloed op het verloop van een
potje kunt uitoefenen. Het is dan ook meestal geen kwestie van pech, maar van
slecht spel als er geld wordt verloren. Of zou het misschien toeval zijn dat bij
de grote pokertoernooien altijd dezelfde mensen aan de 'final table' zitten?

Doetinchem, Jorick van Meijeren

Oplossing

Richard Branson looft 19 miljoen euro uit voor de gouden tip om het
broeikaseffect te verminderen. Hier is de oplossing: we spreken met z'n allen op
deze aardkloot af dat we vandaag eenmaal minder in- en uitademen. Morgen doen we
dit met z'n allen tweemaal minder... de derde dag driemaal minder enzovoorts...
Binnen enkele dagen is het hele probleem opgelost. De beloning kan op mijn
rekening worden bijgeschreven.

Uithoorn, Huub van Pesch

Voorbeeld

Bij een voetbalwedstrijd wordt gespuugd, gescholden, gevochten en gefloten bij
een actie van de tegenstander, maar bij een schaatswedstrijd gebeurt dit niet.
Dan zien we alleen maar mensen die van de sport genieten en ook buitenlandse
schaatsers aanmoedigen. Dit is sport, zoals het bedoeld is... Hier kunnen veel
'voetballiefhebbers' een voorbeeld aan nemen!

Tuitjenhorn, Marja van der Graaf

Kans

De Arabische Golfstaten beschikken over enorme reserves aan olie en geld. Deze
landen zijn bij uitstek geschikt voor zonne-energie en toch kiest men er voor
kerncentrales voor civiele toepassingen. Onbegrijpelijk en een gemiste kans.

Almere, R.M. Duijne

ICE

Uitstekend dat er campagne gevoerd gaat worden voor eenduidigheid bij het
programmeren van een noodnummer in de gsm (Tel.10/02). Internationaal is het
gebruikelijk om daar ICE voor te gebruiken. Daar hoeven we in Nederland dus niet
meer over na te denken. Nederlanders zijn regelmatig in het buitenland en
buitenlanders zijn regelmatig in ons land. Eenduidigheid is zeer belangrijk,
alles wat afwijkt van ICE niet...

Huizen, Peter van Heijst

AaaSOS

Groot is de verwarring over een noodnummer in de mobiele telefoon. Als iedereen
zo'n nummer in zijn gsm opneemt met Aaa ervoor, dan staat het altijd bovenaan in
de telefoonlijst. Dus: Aaa SOS, Aaa ICE of Aaa Thuis.

Almere, Jeroen Bakkenist

Das

Nu Wouter Bos een baan krijgt met verantwoordelijkheid zou het goed zijn als
enige PvdA-prominenten - bij voorkeur wier ouders nog op de SDAP hebben gestemd
- hem geruststellen: het dragen van een das is niet in strijd met echt
arbeidersschap. Het gegeven dat in de bouw en op de werkvloer geen dassen worden
gedragen, hangt samen met de veiligheid. Het is levensgevaarlijk om met een das
over een draaibank te hangen of in de buurt van een boortol te komen. Werknemers
die vroeger 'arbeiders' werden genoemd, hadden en hebben echter voldoende
innerlijke beschaving om met een das naar een bruiloft of een begrafenis te
gaan. Grachtengordelintellectuelen generen zich nogal eens voor het gebrek aan
eelt op hun handen en denken zich als 'geklofte jongens' van de werkvloer te
kunnen vermommen door geen das te dragen, maar dat is een illusie.

Soest, Jan Baurdoux

LOAD-DATE: February 13, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              121 of 128 DOCUMENTS

                                  De Telegraaf

                                February 6, 2007

'Politie opent jacht op onze laatste centen!'

SECTION: Pg. 6

LENGTH: 858 words


Wat een sublieme actie weer van de fiscus... de jacht op hardwerkende burgers,
die in hun ogen prive een kilometertje te veel rijden. Het politiekorps zet
hiervoor veel capaciteit in en daarmee zijn de prioriteiten weer gesteld: het
binnenhalen van onze laatste centen. Natuurlijk blijft hierdoor geen tijd over
om aangiften te behandelen, laat staan dat criminelen nog opgespoord en vervolgd
worden.

Mijdrecht, M. Kemper

Friesland

In 2005 stelde Johannes Kramer van de Fryske Nasjonale Partij (FNP) voor

Friesland op te laten gaan in een autonome noordelijke regio. Nu pleit prominent
PvdA-lid Bert Middel ervoor de drie noordelijke provincies (dus ook Friesland)
op te heffen en deze te plaatsen binnen een groot (?) bestuursorgaan. Gezien de
lauwe reacties van de andere grote partijen in Friesland is waakzaamheid
geboden. Friezen, let op uw zaak bij de komende provinciale verkiezingen.

gosse@jantsjerk.com

Spotters

Geschokt, maar vooral diepbedroefd zijn wij door het bericht dat onze
spotterplek bij Schiphol gaat verdwijnen. Het is de ontmoetingsplaats van
vliegtuigminnend Nederland en van mensen uit vele andere Europese landen. Het is
de enige plaats in Europa waar je zo fijn kunt samenzijn om het opstijgen en
landen van vliegtuigen van nabij te zien, te fotograferen of te filmen. De
honderdduizenden spotters die hier langer dan 25 jaar kwamen en komen, konden
hier hun hobby delen, onder het genot van een patatje uit de altijd aanwezige
frituurwagen. Als onbenullen worden we nu door een door expansiedrift verziekte
directie verbannen naar een saaie, winderige uithoek van de luchthaven. Vele
duizenden kilometers hebben wij de afgelopen jaren gereden alleen maar om hier
te kunnen zijn. Helaas, de euro is belangrijker.

Tilburg, Frie v.d. Meij en Marcel de Waal

Lengte

Dat Nederlanders samen met Duitsers, Denen en Noren boven de Amerikanen
uitsteken (Tel.02/02) heeft zeker te maken met goede voeding en medische
voorzieningen, maar ongetwijfeld spelen ook genetische invloeden een rol. In de
tijd dat er helemaal nog geen gezondheidszorg bestond en niemand een
'uitgebalanceerd' dieet had, kenmerkte het Germaanse ras zich al door lange
mensen. De Amerikaanse bevolking stamde hier grotendeels vanaf, maar dat bestaat
nu voor 20 procent uit Latijns-Amerikaanse immigranten, die vanwege hun
Indiaanse afkomst beduidend kleiner blijven. Dit is een logischer verklaring
voor het achterblijven van de gemiddelde lengte van Amerikanen dan simpelweg te
stellen dat ze veel junkfood eten. Daar worden ze alleen maar dikker door.

Los Angeles, Richard Pastoor

Muziek

Ik zou willen weten waarom tegenwoordig bij alle tv-programma's die vervelende,
luide achtergrondmuziek wordt gedraaid. Meestal doe ik de tv maar uit, want ik
kan de gesproken tekst toch niet verstaan. Vrijdagavond bij de EO werd een
interessant medisch programma uitgezonden, maar de finesses ontgingen me door al
dat lawaai. Zelfs de omroep MAX maakt zich er schuldig aan. Bij de oprichting
van deze zender heb ik dit probleem aan de orde gesteld, maar tot op heden is er
niets aan gedaan.

Sneek, J. Sikkens

Tien

Ik begrijp al die kritiek op John de Mol en zijn zender Tien niet. Terwijl RTL
buitenlands bezit is en de publieke omroepen met ons belastinggeld worden
gefinancierd, betaalt John de Mol zijn zender uit eigen vermogen. En waar het
aanbod van alle andere commerciele omroepen voor een groot deel bestaat uit
programma's die in Engeland of Amerika zijn gekocht, maakt Tien het grootste
gedeelte van zijn programma's zelf. Tien is daarmee dus de enige echt Hollandse
commerciele omroep. Dat is toch eerder iets om een beetje trots op te zijn?

Den Haag, Nicolyn Dijkstra

Aow

Wat laat onze Wouter Bos 'de kleine man', zodra hij of zij gebruikmaakt van de
aow, weer in de steek. Dankzij Bos krijgen we straks te maken met ouderen die
aan hun uitkering moeten meebetalen omdat zij het hebben 'gewaagd' voor hun 65e
te stoppen met werken. Is het niet zo Wouter, dat de veelal laagopgeleide kleine
man tussen zijn 15e en 18e jaar al is begonnen met werken? Is het niet zo
Wouter, dat hoogopgeleiden pas tussen hun 25e en 30e instromen op de
arbeidsmarkt? Een rekensommetje leert dat de kleine man die 45 jaar heeft
gewerkt nu wordt beboet, terwijl de hoogopgeleiden worden beloond na 35 jaar
werken.

Kimswerd, H. Fortuin

Paleis

Het paleis Soestdijk werd in de jaren zeventig overgedragen aan de regering
(lees: aan ons allen). De bewoners zouden vanaf dat moment huur betalen aan de
staat der Nederlanden. Sindsdien heeft echter geen enkele minister van Financien
het aangedurfd deze huur daadwerkelijk te innen. En nu moeten de burgers, de
eigenaren dus, wel betalen om hun bezit te bezichtigen. Dit is voor mij een
reden om niet te gaan. Het Capitool en andere staatseigendommen in Washington
zijn wel gratis toegankelijk, zo heb ik onlangs ervaren.

Roermond, G. Mevissen

Nudisten

Een enthousiaste nudistengroep uit Heteren gaat een zon(de)dag per maand in een
sportschool met aangepaste lessen naakt trainen. Mensen, ga toch heen en beperk
je blote capriolen tot in je eigen slaapkamer!

Alphen aan den Rijn, P.J. Deeleman

LOAD-DATE: February 6, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              122 of 128 DOCUMENTS

                                  De Telegraaf

                                January 28, 2007

PRACHTIG

SECTION: Pg. 3

LENGTH: 430 words

HIGHLIGHT:
Kringen


O, zoete herinnering.

"Ik wil advocaat worden", zei het joch, destijds een jaar of tien.

Een paar jaar later reeds kwam hij terug op dat besluit.

"Ik heb geen zin om boeven uit de gevangenis te houden", sprak hij resoluut.

Weer begint het hart van de man die hem opvoedde sneller te kloppen.

Ik dacht eraan terug toen ik, na de onthulling van mr. Willem Anker dat veel
dronken automobilisten ten onrechte op de bon zijn geslingerd, bedacht dat je
toch over een aparte mentaliteit dient te beschikken als je in de top van de
strafadvocatuur wenst te verkeren.

Het grote verschil tussen advocaten als Abraham Moszkowicz, Gerard Spong en de
eeneiige tweeling Hans en Willem Anker enerzijds en de gewone burger anderzijds,
lijkt mij dat bij deze juristen hun scoringsdrang heviger is ontwikkeld dan hun
rechtvaardigheidsgevoel.

Oude discussie, maar dat doet er nu even niet toe: je moet het maar willen, ten
koste van alles misdadigers trachten vrij te pleiten terwijl je als geen ander
weet wat zij hebben uitgevreten. Ik zou het niet kunnen, zoonlief dus ook niet.
Zij kunnen het wel en kloppen zichzelf daarvoor, als zij het OM bijvoorbeeld in
een juridische valkuil hebben laten donderen die niets met de schuldvraag te
maken heeft, zelfs in het openbaar op de borst.

Toch hebben ook zij - het maakt hun mentaliteit er in feite nog aparter op -
soms hun grenzen. Zo zou de oude Max Moszkowicz geen oorlogsmisdadigers kunnen
verdedigen. Het concentratiekamp is hem te dichtbij. En Gerard Spong, op zijn
beurt, zou als geboren Surinamer weigeren Desi Bouterse bij te staan.

Wat de grenzen van Willem Anker zijn is mij onbekend. Maar ik zou best willen
weten of hij zijn ontdekking eveneens aan het licht had gebracht wanneer hij een
naaste zou hebben verloren - ik noem maar iets - als gevolg van een ongeval dat
door een dronken automobilist werd veroorzaakt.

"Prachtig toch?" zei Anker heel fier, als commentaar op zijn ontdekking van de
procedurefout dat veel dienders die tijdens alcoholcontroles de
ademanalyseapparatuur bedienden tot voor kort niet uitdrukkelijk door de
korpschef werden aangewezen, terwijl dat volgens de wet wel verplicht is.

Ja hoor, amice, heel prachtig.

Maar straks ontlopen dankzij u tientallen en misschien wel honderden
alcomobilisten alsnog hun straf, waardoor het er op de weg bepaald niet veiliger
op wordt.

Los van de vraag of ik, wanneer ik een bekeurde drankrijder zou zijn, nog over
de lef zou beschikken om te proberen mijn veroordeling op deze manier ongedaan
te maken, zou ik het niet op mijn geweten willen hebben.

LOAD-DATE: February 2, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              123 of 128 DOCUMENTS

                                  De Telegraaf

                                January 27, 2007

KLAAR VOOR DE TROON

SECTION: Pg. 1

LENGTH: 1453 words

HIGHLIGHT:
Willem-Alexander en Maxima jaar getrouwd

AMSTERDAM, zaterdag

2007 is het jaar van prins Willem-Alexander en prinses Maxima. Komende vrijdag,
2 februari, zijn zij vijf jaar getrouwd. Hun huwelijksjubileum vieren zij alleen
in kleine kring. Er vindt geen officiele happening plaats. Verder wordt in april
hun derde kind geboren en in dezelfde maand viert Willem-Alexander zijn
veertigste verjaardag. "Na je veertigste begint het leven pas echt en komt er
een Harley Davidson voor de deur", zei hij eind vorig jaar grappend.

Op een andere manier sprak hij natuurlijk wel de waarheid. Na veertig jaar
koning-in-opleiding komt het moment steeds dichterbij. De abdicatie is weliswaar
het best bewaarde geheim van Paleis Noordeinde, maar verwacht wordt dat koningin
Beatrix voor eind 2010 het moment uitkiest waarop zij aftreedt. Daarna begint
het 'leven' van koning Willem IV pas echt. Eenmaal op de troon heeft hij geen
tijd voor een midlifecrisis. Er wacht een loodzware verantwoordelijkheid met
even veel kansen en bedreigingen als bij zijn voorgangers.

Veel wijst erop dat hij inmiddels goed is voorbereid op zijn taak. Voor de
camera oogt de kroonprins nog altijd wat gespannen, maar wie goed luistert naar
wat hij zegt, hoort dat hij weloverwogen over zaken nadenkt en de menselijke
maat belangrijk vindt. Verder heeft hij maatschappelijk zijn vleugels breed
uitgeslagen. De tijd dat hij zich druk maakte over de in sommige media
hardnekkige typering 'Prins Pils' is definitief voorbij. In 1997 zei hij nog
daarover: "Mijn imago is niet iets waar ik me dagelijks mee bezig hou. Op
langere termijn zal ik de mensen ervan overtuigen dat zij daarin niet gelijk
hebben. Ik ben veel serieuzer dan veel mensen denken."

Na een intensief introductieprogramma bij de krijgsmacht, rechterlijke macht en
enkele ministeries heeft Willem-Alexander de afgelopen jaren als internationaal
watermanager ruimschoots zijn strepen verdiend. Het advies van zijn vader prins
Claus om zich op water te richten, was goud waard. De kundige Claus was zelf
jarenlang doodongelukkig omdat hij zijn expertise op
ontwikkelingssamenwerkingsgebied nooit op niveau heeft kunnen aanwenden. Een
baan als diplomaat zoals hij in het begin van zijn relatie met Beatrix dacht te
kunnen vervullen, werd al eerder afgeschoten. Zijn oudste zoon en troonopvolger
zou dit niet mogen overkomen.

Het is verder een publiek geheim dat Willem-Alexander - net zoals zijn moeder en
ook Maxima trouwens - een louter ceremonieel koningschap niet ziet zitten. De
kroonprins wil meer 'om handen hebben'. Water lijkt op het eerste gezicht een
saai onderwerp. Echter de politieke risico's zijn uiterst gering en nader
beschouwd is de keuze briljant, omdat iedereen zoet water nodig heeft en er
groot gebrek aan is. Ook de symboolwaarde als 'bron van het leven' is groot.

De kroonprins heeft er sinds 1997 als watermanager tientallen werkbezoeken en
verschillende internationale watercongressen op zitten. En hij neemt ook
standpunten in. Zo hekelde hij in speeches meerdere keren de massale
waterverspilling op onze aarde en het gebrek aan samenwerking tussen landen bij
aanpak van waterproblemen.

"Ik ben opgevoed door een vader die de oorlog heeft meegemaakt. De kraan
nodeloos laten lopen, dat kan niet. Dat is zo 'ingeslagen' bij ons. Dit soort
bewustwording is de beste bezuiniging op water', zei hij eens.

De bekroning op zijn watercarriere kwam eind 2006 toen hij werd benoemd tot
voorzitter van de wateradviesgroep van de Verenigde Naties. Verder zal zijn rol
als prominent lid (sinds 1998) van het Internationaal Olympisch Comite niemand
zijn ontgaan. Een bezigheid waar de kroonprins door zijn wateractiviteiten
steeds minder tijd voor heeft. En natuurlijk is hij ouder en wijzer geworden.
Hossend op een hockeyveld of in polonaise door het Heineken Holland-huis zullen
we hem niet meer zien, maar wel als enthousiast sportfan op de tribune met zijn
gezin als het kan.

Ook prinses Maxima maakt er geen geheim van dat ze er niet alleen voor de
versiering is. Onze Prinses der Nederlanden doet graag mee aan onder meer
koekhappen op Koninginnedag, maar haar ambitie is even groot als haar
spontaniteit. Eigenlijk heeft zij van haar inburgering haar werk gemaakt door
zich te richten op integratievraagstukken. Als migrant weet zij hoe het is om
opnieuw in een ander land te beginnen. Ze komt bovendien uit een land,
Argentinie, dat is opgebouwd door immigranten.

De familie Zorreguieta komt oorspronkelijk uit het Baskenland. Toch trekt Maxima
de meeste aandacht met haar promotie van het fenomeen microkrediet. Als 'prinses
voor de armen' - zoals zij in de Zuid-Amerikaanse media steevast wordt genoemd -
maakt zij veel reclame voor kleine kredieten voor arme ondernemers. Ook hamert
de prinses er bij de conservatieve bankbazen regelmatig op om deze ondernemers
makkelijker toegang te geven tot hun reguliere financiele diensten, zoals een
lening, spaarrekening of verzekering.

Het scheelt natuurlijk ook dat zij als voormalig bankmanager de taal van de
heren topmanagers spreekt. "Ik heb een missie, jazeker. Ik geloof dat
microkrediet iets geeft dat andere dingen niet kunnen geven aan arme mensen die
iets willen ondernemen: trots, waardigheid, onafhankelijkheid en vertrouwen. Ik
doe dit daarom graag. Voor een prinses gaan er nu eenmaal meer deuren open", zei
ze eind 2005 op microkrediettournee in Brazilie en Argentinie. Zij was daar toen
als VN-ambassadeur op bezoek. Een spannende gebeurtenis voor Maxima, omdat zij
toen voor het eerst haar geboorteland als prinses bezocht. Zij stal toen
definitief de harten van het gewone volk. Naast voetbalster Maradona is Maxima
sindsdien het tweede icoon van de Argentijnen. In de vijf huwelijksjaren is er
ongelofelijk veel gebeurd en veranderd in het leven van het jonge koningspaar.
Lief en leed wisselden elkaar af als de seizoenen. Prins Claus overleed op 6
oktober 2002, ruim een half jaar na hun huwelijk, dat hij nog heeft kunnen
meemaken. Niemand zal de roerende beelden vergeten van een intens verdrietige
Oranjefamilie tijdens de uitvaartplechtigheid van prins Claus in de Nieuwe Kerk
in Delft. Op 7 december 2003 wordt 'troonopvolgster' prinses Catharina-Amalia
geboren. "Een wolk van een dochter", meldt de trotse vader vlak na de geboorte.

Het jaar 2004 staat bol van het verdriet. Weliswaar trouwt prins Johan Friso op
24 april 2004, maar dit huwelijk wordt sober gehouden vanwege het overlijden van
prinses Juliana op 20 maart. Prins Bernhard overlijdt op 1 december. Tussen deze
droevige momenten door wordt op 12 juni Amalia gedoopt in de Grote Kerk van Den
Haag. Willem-Alexanders broer en peetoom prins Constantijn adviseert zijn
nichtje om haar "ogen te openen voor wat anders is". Op 26 juni 2005 wordt haar
zusjes prinses Alexia geboren.

Kortom, het paar heeft enerverende en leerzame jaren achter de rug. Een periode
ook waarin zij bewust werken aan een goede relatie met de media. Het genootschap
van koninklijk verslaggevers worden regelmatig voor een kopje koffie
uitgenodigd. Vooral Willem-Alexander is bij deze ontmoetingen volledig zichzelf
en steekt zijn mening niet onder stoelen of banken. Tussen de bedrijven door
maakt hij doorlopend grapjes om de sfeer ontspannen te houden. Als Nederland hem
op deze zelfverzekerde en tegelijk ontwapende wijze voor de camera zou meemaken,
dan is zijn kostje als Willem IV gekocht.

Dat het moment van de troonsafstand dichterbij komt, bewijzen ook de dineetjes
die zij thuis in Villa Eikenhorst organiseren voor generatiegenoten. De
disgenoten zijn afkomstig uit de politiek, bedrijfsleven, kunst en cultuur en
openbaar bestuur. Aan tafel wordt een debat over nut en noodzaak van de
monarchie niet geschuwd. Eind vorig jaar is het paar begonnen met de zogenoemde
uitblinkerslunch. Het gaat om lunchsessies met rond de 25 prijswinnaars uit de
sport-, kunst- en cultuurwereld, die ondanks hun bekroonde talenten geen
(media)aandacht krijgen.

In Haagse kringen verwacht men dat Willem-Alexander als hij Koning wordt, een
'lossere' stijl van regeren zal hanteren dan zijn moeder, koningin Beatrix. Over
in hoeverre hij zal moderniseren, zei zijn broer en toekomstig rechterhand prins
Constantijn vorig jaar in deze krant: "Het is belangrijk dat als de maatschappij
verandert, het koningschap zich aanpast. Daarbij moet het oog hebben voor wat
het behouden waard is en wat aan vernieuwing toe is. Ik ben daarin behoedzaam
progressief. De vraag voor mijn broer is straks: hoe ver hou je vast aan
traditie en verander je?" Ter gelegenheid van het huwelijksjubileum van prins
Willem-Alexander en prinses Maxima is het boek 'Maxima - 5 jaar Prinses der
Nederlanden' verschenen. U kunt dit bestellen via 088-8248244 of
www.telegraaf.nl/kiosk (ISBN 978-90-8510-352-3).Boek

LOAD-DATE: January 27, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              124 of 128 DOCUMENTS

                                  De Telegraaf

                                January 22, 2007

SEGOLENE ROYAL

SECTION: Pg. 7

LENGTH: 788 words

HIGHLIGHT:
Eerste vrouwelijke presidentskandidate Frankrijk

PARIJS - Voor het eerst in de geschiedenis van Frankrijk maakt een vrouw een
grote kans president te worden. Met nog drie maanden te gaan voor de eerste
ronde van de presidentsverkiezingen, heeft de socialistische kandidate Segolene
Royal eigenlijk maar een geduchte concurrent: de minister van Binnenlandse Zaken
en leider van de centrumrechtse regeringspartij UMP, Nicolas Sarkozy. Het
tweetal draait in de peilingen om elkaar heen. Vlak voor het weekeinde stond
'Sarko' een paar procenten voor op 'Sego'.

Royal had het vorige week niet makkelijk. Ze werd aangevallen op haar
huizenbezit wat niet zou stroken met socialist zijn, op haar recente bezoek aan
China waar ze het woord mensenrechten niet in de mond nam, en op haar nog altijd
weinig duidelijke verkiezingsprogramma. Dat haar levenspartner Francois
Hollande, leider van de socialistische partij, een belastingverhoging
aankondigde voor werknemers die meer dan 4.000 euro netto per maand verdienen,
leverde hem een publiekelijk standje van haar op: "Hij heeft niet met mij
overlegd."

Maar toen was het kwaad al geschied. Rechts merkte meteen op dat links altijd
systematisch de belastingen verhoogt als ze aan de macht komt. Om een grapje van
haar woordvoerder Arnaud Montebourg dat Hollande haar enige fout is, kon Madame
Royal bepaald niet lachen. Hij kreeg de gele kaart.

Tot voor kort doorliep 'nieuwkomer' Royal - ze zit al sinds 1981 in de politiek
maar geldt nog steeds als groentje - een bijna perfect parcours sinds ze in
februari 2006 op weg ging naar het presidentiele paleis het Elysee. Dat de
Franse bevolking de huidige regering beu is, helpt aardig mee. Ze stal met haar
charme, betrokkenheid bij 'het gewone volk' en soms gepeperde en bijna rechtse
uitspraken de harten van veel Fransen. Ook deed ze de weerstand van haar eigen
partijgenoten afbrokkelen en schakelde ze uiteindelijk twee andere mogelijke
socialistische kandidaten bij een interne verkiezing uit.

Imago

Met de hulp van een team van adviseurs werkte ze op de achtergrond zorgvuldig
aan een moderner imago. Weg waren ineens de niet slank makende bloemetjesjurken
en tuttige kleding, om plaats te maken voor kekke strakke pakjes met een
voorkeur voor de kleur wit. Haar benen en decollete mochten ineens gezien
worden, de wenkbrauwen werden wat aangezet, het donkerbruine haar ging los, een
brede glimlach week niet meer van haar gezicht. Royal, moeder van vier kinderen,
was niet langer een moeke uit de provincie, maar de Madonna van de peilingen.
Het fenomeen Segolene was geboren.

Nu zit een vechtersmentaliteit de feministische - op haar 18e vroeg ze vergeefs
toestemming om in het Franse leger te mogen dienen - en rebelse Royal in de
genen. Ze werd in 1953 geboren in Dakar als vierde in een gezin van acht
kinderen. Haar vader was een Franse kolonel en haar moeder was volgzaam. Een
moeder van wie Marie-Segolene, zoals ze in haar jeugd nog heette, het altijd
merkwaardig vond dat ze op formulieren bij het vakje 'beroep moeder' moest
invullen: 'zonder'. Haar moeder was immers de hele dag bezig met het huishouden.

Haar autoritaire vader was van mening dat vrouwen voorbestemd waren voor het
huishouden. Maar die ondergeschikte rol pikte Segolene niet. Toen haar vader
haar geen studietoelage wilde betalen, sleepte ze hem voor de rechter. Ze ging
in Nancy economie studeren en politieke wetenschappen aan het prestigieuze
Institut des Etudes Politique in Parijs. Ze bekroonde haar opleiding aan de
Ecole Nationale d'Administration (ENA), de kweekvijver voor de politieke en
bestuurlijke elite. Uit protest tegen haar vader werd ze in 1977 al lid van de
socialistische partij. Sinds 1988 is ze afgevaardigde van het departement Deux
Sevres en in 2004 verovert ze het voorzitterschap van de regio Poitou-Charentes.
Drie - korte - onderministersposten heeft ze bekleed: milieu, onderwijs en
gezinszaken.

Lichtgewicht

Haar voorbeelden zijn Hillary Clinton en Tony Blair. Ze is de verpersoonlijking
van energie tegenover vastgeroeste gewoontes, hoop tegenover mislukking en
burgers tegenover de elite. Ze is de lieveling van de media. Maar ze is er nog
niet. Haar grootste uitdaging wordt, behalve het bij elkaar houden van haar
eigen partijgenoten, te laten zien dat ze meer is dan mooi. De kritiek dat ze
elk debat uit de weg gaat, verstomt maar niet; net als de bezorgdheid over haar
gebrekkige internationale ervaring. Een politiek lichtgewicht, klinkt het
afkeurend. En: gebrek aan visie.

Haar wordt daarnaast door linkse kringen verweten te rechts te zijn, en, erger
nog: in linkse ogen, een populist. Daarmee is ze in ieder geval in 'goed'
gezelschap van Sarkozy en de derde presidentiele kanshebber, Jean-Marie Le Pen
van het extreemrechtse Front National.

LOAD-DATE: January 22, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              125 of 128 DOCUMENTS

                                  De Telegraaf

                                January 17, 2007

Uit met de pret!

SECTION: Pg. 5

LENGTH: 569 words

HIGHLIGHT:
Seb (6) en Duco (8) slachtoffer van brutale quadrovers

LANDSMEER, woensdag

Tranen in huize Udo, en dat al zes weken lang. Op 5 december, met sinterklaas,
sloegen hondsbrutale dieven toe. Op klaarlichte dag gingen ze ervandoor met het
kersverse speeltje van Seb (6) en Duco (8): een blauwe Yamaha quad. Sinds die
tijd is het vrolijke duo niet zo vrolijk meer en moeten de jongens het doen met
een exemplaar van Playmobil, schaal 1:43.

Vader Rob Udo plaatste advertenties in huis-aan-huisbladen en loofde 500 euro
beloning uit voor informatie over de dieven. "Ik reken er niet eens meer op dat
we de quad ooit nog terugkrijgen, maar zou graag willen dat die criminelen door
de politie in de kraag worden gevat. Want dit is speelgoed voor kinderen en daar
blijf je toch, al helemaal op pakjesavond, met je tengels van af!"

Over de politie gesproken; die gaf weer eens niet thuis, zegt Udo: "Ze hadden
natuurlijk andere prioriteiten, het bekende verhaal. Maar het is juist deze vorm
van kleine criminaliteit die gewone burgers gevoelens van angst en onveiligheid
geeft."

Moeder Kim: "Seb en Duco zijn sinds de diefstal ontroostbaar. Veel erger vind ik
het dat ze echt bang zijn geworden in hun eigen huis. Omdat er dieven op de
oprit en in hun tuin waren. Dan moet je wel even slikken als agenten je een dag
later op de bon slingeren omdat je drie minuten te laat bij een parkeermeter
terug komt."

Quads zijn hot, vooral bij de jeugd. De vierwielige motorvoertuigen van 80 cc
zijn bedoeld om op eigen terrein mee te rijden. Je kunt ze ook op kenteken laten
registreren en dan mag je er, als je in het bezit bent van een B-rijbewijs, mee
op provinciale wegen rijden.

Mang Yuan van Yamaha Nederland: "Wij verkopen ze momenteel veel, de quad geldt
als 'supervet' bij jongeren, een ware hype. En wat populair is bij een breed
publiek, is dat helaas ook bij het dievengilde. Een enkeling koopt de 80 cc
uitvoering voor zijn werk. Maar verreweg de meeste mensen komen er nooit mee op
de openbare weg en spelen ermee op afgesloten terrein."

Om die reden zijn niet op kenteken gezette quads dan ook meestal onverzekerd.
Alleen de bezitter van die enkele vierwieler die als motorvoertuig de openbare
weg opgaat, laat zijn quad verzekeren, soms met een allriskpremie, waardoor ook
wordt uitgekeerd bij diefstal.

Udo: "Voor die van ons gold dat helaas niet, we zijn het geld dus kwijt. De quad
stond op een aanhanger achter mijn auto op de oprit, nota bene achter een hek.
Achteraf stom, ik had hem in de garage moeten zetten. Ik wilde met de jongens in
het nieuwe jaar bij vrienden van ons op een afgesloten terrein gaan rijden. Ze
hadden al twee crosshelmpjes en een compleet beschermend pak. Dat gaat nu
allemaal naar zolder, want geld voor een nieuwe Yamaha hebben we gewoon niet."

De 6-jarige Seb, terwijl hij wat mistroostig met de Playmobil-uitvoering over de
keukentafel 'crosst': "Misschien geeft Sinterklaas ons 5 december wel een nieuwe
of krijgen die stoute mannen die de onze hebben meegenomen, spijt en geven ze
hem terug. Dat zou pas mooi zijn!"

Rob Udo wil nog steeds de beloning betalen aan degenen die de dieven
ontmaskeren. "Ik kreeg een tip dat de Yamaha in Amsterdam-Noord was uitgeladen
en ben daar een kijkje gaan nemen. Maar toen ik probeerde in de tuin van die
mensen te kijken, begon iemand te schreeuwen dat ze de politie zouden bellen. En
omdat ze dan waarschijnlijk wel met zwaailicht en sirene komen opdraven, ben ik
maar weggegaan."

LOAD-DATE: January 17, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              126 of 128 DOCUMENTS

                                  De Telegraaf

                                January 14, 2007

Toverspreuken voor de koning

SECTION: Pg. 4

LENGTH: 151 words


Koning Mswati van Swaziland kan zich dankzij een jaarlijks terugkerend ritueel
weer onzichtbaar maken voor gewone burgers. In een speciale ceremonie werden de
noodzakelijke toverspreuken en handelingen verricht. Dit gebeurde tijdens de
zogenaamde Incawala-ceremonie, op het hoogtepunt van de jaarlijkse oogstfeesten.

Zo'n 15.000 onderdanen namen deel aan de festiviteiten, die in grote
geheimzinnigheid zijn gehuld en niet gefotografeerd of gefilmd mogen worden. Een
ritueel onderdeel van de ceremonie was ook dat koning Mswati gemeenschap had met
een van zijn twaalf vrouwen, in een speciale hut gebouwd door kinderloze mannen.
Daarna moest Mswati, die als een absolute monarch over zijn 1,2 miljoen
onderdanen heerst, zevenmaal over een vuur springen en de rook van geheime
kruidenmengsels opsnuiven. Het resultaat van alle inspanningen is 'reiniging' en
'verjonging', zo geloven de Swazi's.

LOAD-DATE: January 14, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              127 of 128 DOCUMENTS

                                  De Telegraaf

                                January 13, 2007

ISCHGL, dure kleding en Porsches

SECTION: Pg. 23

LENGTH: 602 words

HIGHLIGHT:
Zes extra pistes en een knalfeest

Wintersportliefhebbers kunnen dit jaar helemaal los op de pistes van het
Oostenrijkse Ischgl. Nog meer dan de jaren daarvoor, want deze populaire
winterbestemming heeft flink geinvesteerd in het skigebied. Nieuwe restaurants,
moderne sneeuwkanonnen en maar liefst zes extra pistes moeten ervoor zorgen dat
ski-en snowboardfanaten zich nog meer kunnen uitleven tijdens hun vakantie.
Onlangs vond, zoals ieder jaar, in Ischgl de officiele opening van het
winterseizoen plaats. Een knalfeest waar de Amerikaanse meidengroep The Pussycat
Dolls voor heel wat opwinding en warmte zorgde.

Ondanks de kou stalen de sexy dames de show in niets verhullende outfits.
Begrijpelijk dus, dat niet alleen de gluehwein er de oorzaak van was waarom de
ruim 15.000 feestgangers plotsklaps minder last van de kou hadden. Het
rooms-katholieke dorpje, dat minder dan 1500 inwoners telt, staat bekend om zijn
Top of the Mountain-concerten. Aan het begin en aan het einde van het seizoen
treedt een beroemde internationale artiest op. Vorig jaar verzorgde Lionel
Richie de opening en sloot Pink het seizoen op knallende wijze af. Eerder
reisden o.a. Sting, Elton John en Tina Turner naar het populaire skigebied.

Champagne

Ischgl behoort tot de top winterbestemmingen in de Oostenrijkse Alpen. Ook
Nederlanders mogen er graag naar toe gaan, al is het voor Jan Modaal niet
weggelegd om hier uitgebreid vakantie te vieren. Want Ischgl is duur! Porches en
de duurste outfits vormen hier het straatbeeld. Hier wordt niet geapres-skied
met bier, maar in Ischgl wordt champagne genuttigd. Of moet ik getankt zeggen?
Raar contrast als er ineens een niet al te modieus gekleed oud dametje zich een
weg baant tussen de brallende massa om een bezoek te brengen aan het katholieke
kerkje St. Nikolaus. De meeste toeristen zijn te aangeschoten om het vrouwtje op
te merken en zij op haar beurt kijkt nergens meer van op. Ischgl staat bekend om
zijn bruisende apres-ski en de dorpelingen plukken daar de vruchten van. Een
flink aantal van hen is namelijk in het bezit van een hotel, een bar of een
hippe club...

Naast het feit dat je er goed kan feesten, is het natuurlijk ook de bedoeling
dat je er goed kunt skien of snowboarden. En dat is gelukkig wel het geval.
Ischgl maakt deel uit van de Silvretta Arena. Aan de andere kant van de bergkam
ski je zo het Zwitserse gebied Samnaun in. Samen met de dorpen Galtur, Kappl en
See vindt de wintersporter er meer dan 300 kilometer piste en dat maakt het een
van de grootste skigebieden van Oostenrijk. En je hoeft echt niet met ski's aan
geboren te zijn. Zowel voor de beginners als voor gevorderden zijn er geschikte
pistes. De is super en biedt veel highspeed skiliften, waardoor wachttijden tot
een minimum beperkt zijn.

Dit seizoen heeft de Silvrettabaan AG 14 miljoen euro in het gebied gepompt. Zo
wordt er momenteel een gloednieuw restaurant inclusief loungebar op 2300 meter
hoogte gebouwd en is er flink geinvesteerd in nieuwe sneeuwkanonnen. Hoewel
Ischgl vanwege de hoge ligging een sneeuwzekere bestemming is, 90% van de pistes
ligt namelijk boven de 2000 meter, streeft het dorp het hele seizoen naar goede
sneeuwcondities. Ook als de sneeuw wat minder is, zoals vorige week tijdens de
opening. Normaliter ligt er eind november al genoeg, zodat je van de meeste
pistes af kunt zoeven, dit jaar viel dat vies tegen. Zes pistes waren er maar
toegankelijk, en dat dankzij de gloednieuwe sneeuwkanonnen. Dat de rest nog zo
groen als gras was, maakte eigenlijk niet zo veel uit. Vervelen doe je je in
Ischgl niet. Alleen het publiek is al interessant en vermakelijk genoeg...

LOAD-DATE: January 13, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf

                              128 of 128 DOCUMENTS

                                  De Telegraaf

                                January 9, 2007

Burgers juichen dialoog met kabinet toe

SECTION: Pg. 6

LENGTH: 593 words

HIGHLIGHT:
Den Haag zet gewone mensen te vaak buitenspel

Informateur Herman Wijffels heeft zich niet tot dovemansoren gericht toen hij
zei dat het nieuwe kabinet in dialoog met de samenleving tot oplossingen wil
komen. Onze lezers staan in overgrote meerderheid (78 procent) te popelen om met
het kabinet te praten. Aan de andere kant betwijfelt 83 procent van de 2000
deelnemers aan onze Stelling van de Dag of er van dat goede voornemen wel wat
terecht zal komen. "Klinkt leuk een dialoog, maar de praktijk zal wel uitwijzen
dat de politici toch weer hun eigen gang gaan", merkt deze deelnemer wat zuur
op.

Bij voorgaande kabinetten heeft de burger buitenspel gestaan, meent 81 procent.
Dat was vooral het geval bij de hervorming van het zorgstelsel (65 procent),
bezuinigingen in de zorg (55 procent), het asielbeleid (50 procent), de aanpak
van de integratie (46 procent) en de fileproblematiek (41 procent).

Ook hebben vorige kabinetten volgens bijna driekwart van de deelnemers
onvoldoende duidelijk kunnen maken waarom bepaalde (onaangename) besluiten nodig
waren. Terwijl het voor een goed bestuur van ons land, brengt 84 procent te
berde, nou juist nodig is dat er dialoog plaatsheeft tussen kabinet en burger.
Een van hen zegt daarover: "'Gewone' mensen uit de echte samenleving hebben soms
betere oplossingen dan onze regering!" 55 procent denkt dat er meer aandacht is
voor de zwakkeren in de samenleving wanneer het kabinet meer praat met de
burgers.

De beste manier om aan die dialoog gestalte te geven is, aldus 79 procent, een
referendum onder de burgers. Ook is het belangrijk, zegt 72 procent, dat het
kabinet regelmatig over beleidszaken praat met maatschappelijke diensten en
instellingen. Het vormen van een soort opiniepanel van Nederlandse kiezers als
klankbord voor het kabinet ziet 61 procent wel zitten; zij willen daarin zelf
wel zitting nemen.

Ruim de helft van de deelnemers ziet in colleges van burgemeester en wethouders
een belangrijke gesprekspartner voor het kabinet. Deze lezer heeft nog een
andere suggestie: "Plaats praatpalen op het Binnenhof, misschien helpt dat."

Deelnemers die voor de stelling hebben gestemd zeggen onder meer: "De afstand
tussen politiek en burger moet kleiner", "dan zijn de mensen niet alleen als er
gestemd moet worden in de kijker bij de politici" en: "De Europese grondwet was
een duidelijk voorbeeld dat Den Haag niets van de denkwijze van de gewone burger
af weet." Een andere voorstemmer heeft nog twijfels: "Politiek = over u, voor u,
zonder u. Alle aandrang tot verandering hiervan is tot nu toe vergeefs geweest.
Zou het nu wel lukken? We laten ons verrassen!"

De tegenstemmers denken er anders over. "Grote onzin, zo'n dialoog. De kiezers
hebben gestemd en moeten daarna vertrouwen dat het goed komt. Zo niet, dan wordt
de politiek afgestraft bij volgende verkiezingen" en: "We hebben die mensen
gekozen, dan zijn ze verantwoording schuldig, niet aan de burger maar aan de
Tweede Kamer." Ook: "Ik heb geen behoefte aan een referendum om ieder
wissewasje!" Een ander vreest: "Het werkt mijns inziens vertragend als allerlei
mensen inspraak krijgen in het beleid."

Bij de werkwijze van informateur Wijffels om op steeds wisselende (geheime)
locaties te onderhandelen, zetten velen hun vraagtekens. 43 procent vindt het
flauwekul, 14 procent vindt het in het begin wel goed, maar dan kan er best in
Den Haag verder gesproken worden. 29 procent vindt het een goede aanpak, 14
procent maakt het niet uit.

Vandaag is er weer een Stelling van de Dag. U kunt eraan meedoen tussen 11.30 en
15.30 uur via www.telegraaf.nl en www.wuz.nl.

LOAD-DATE: January 9, 2007

LANGUAGE: Dutch / Nederlands

PUB-TYPE: Paper

                          Copyright 2007 De Telegraaf
