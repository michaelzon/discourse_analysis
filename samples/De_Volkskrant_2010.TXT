
                               1 of 200 DOCUMENTS



                                 de Volkskrant

                            31 december 2010 vrijdag

Rechts rebelleren mits het een baan oplevert

BYLINE: Boudeweijn Bernardus, Utrech t J. Sueters, Schalhaar

SECTION: OPINIE EN DEBAT; Blz. 30

LENGTH: 344 woorden


Wat maken die betekenissen over links en rechts nou voor mij uit, en voor velen
die geen werk meer hebben?

Ik ervaar momenteel dat ik buiten de maatschappij ben geplaatst. Ontslagen en ik
kom niet meer aan de bak. Te oud. Ik ben 63 jaar, met een enorme staat van
dienst. Opeens geen werk meer. Niet meer vroeg op, niet meer in de file staan,
geen vergaderingen, geen deadlines, geen telefoontjes, geen tientallen mails die
moeten worden beantwoord. Opeens geen contacten meer. Leeg.

Tientallen sollicitaties heb ik verstuurd. Zo heb ik negatieve reacties en geen
reacties ontvangen. Geen reacties! En straks moeten we langer doorwerken. Dat is
niet te verklaren. Het lijkt op een richtingenstrijd.

Kijk maar naar het CDA en naar het kabinet. 'We moeten de schouders er onder
zetten', ik hoor Rutte het nog zeggen. Ik zou het graag willen, maar ik heb
niets meer te willen, zoals velen die geen baan hebben.

Nee Nederland, waar is de bindende factor? Waar is het harmoniemodel? Ik heb de
moed niet opgegeven, maar de toekomst biedt weinig perspectief op werk.

Ik ben een sociaal-democraat. Maar levert het een baan op om een rechtse rebel
te zijn? Dan ben ik per omgaande een rechtse rebel.

Boudeweijn Bernardus, Utrecht

Harmonie

Het zou wenselijk zijn dat de redactie van een progressieve krant zoals de
Volkskrant, indien zij lezers wil betrekken bij de vraagstelling 'Bent u een
rechtse rebel of een linkse liefhebber, eens duidelijk maakt wat zij anno 2010
onder rechts of links verstaat.

Mede door de toegenomen welvaart en verbeterde arbeidsomstandigheden voor velen
(vooral mogelijk gemaakt door hen die ooit linkse rebellen werden genoemd) is
het onderscheid tussen links en rechts steeds meer verwaterd.

Desondanks wens ik de zowel de linkse liefhebbers als de rechtse rebellen
datgeen toe voor 2011 dat tijdens de Kerst zo veel mensen elkaar toewensen: wat
minder egoïsme en wat meer harmonie.

Vooral voor die mensen die geen stem hebben en, indien zij niet behoren tot die
hardwerkende Nederlanders, het ook in 2011 nog moeilijker zullen krijgen.

J. Sueters, Schalhaar

LOAD-DATE: January 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               2 of 200 DOCUMENTS



                                 de Volkskrant

                            31 december 2010 vrijdag

SECTION: KUNST; Blz. 23

LENGTH: 235 woorden


Henk & Ingrid

De cabaretier ontmoet op de Dam een meisje dat heel graag een suikerspin wil
hebben. Bijlo gaat die voor haar zoeken. Ze is de dochter van Henk en Ingrid,
het symbool-echtpaar van de PVV. Zo kan Bijlo de zaken bespreken die in de
wereld van de doorsneeburger aan bod komen.

Het lijkt alsof Bijlo aan het afstrepen is geweest. Elk belangrijk onderwerp van
het afgelopen jaar verdient zeker drie grappen. En het blijft leuk hoe hij de
wereld van de blinden dichterbij brengt. Verward door de gelijke verpakkingen
smeert Bijlo brie op inlegkruisjes.

Bijlo is een klassieke jaarsluiter in de traditie van Wim Kan. Wel wat
schreeuweriger dan de meester, maar met een moraal, veel gebeurtenissen met een
kwinkslag benoemen, en spiekborden op de grond. In braille natuurlijk, zodat hij
zonder dat fanatieke moslims het merken met blote voeten over een cartoon van
Mohammed kan lopen.

'Het verschil tussen Hero Sinas, Hero Cassis en Hero Brinkman is dat in de
laatste wel alcohol zit.'

Bijlo heeft een mooi Tom Waits-geluid in huis, maar dit keer houdt hij de
zangkaken op elkaar. Met een simpel loop-apparaatje weet hij wel muzikaliteit te
brengen in zijn nieuwjaarswens aan het slot. En hij heeft een plekje voor de The
Last Post, 'het lijflied van TNT'.

Beziet de wereld scherper dan je zou vermoeden:

7

Vanavond om 19.25, 20.25, 22.25 en 23.25 op RTV Noord Holland. En vanavond om
20.30 en 23.00 uur op BNR Radio.

LOAD-DATE: January 1, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               3 of 200 DOCUMENTS



                                 de Volkskrant

                           29 december 2010 woensdag

Des Bouvrie schikt met justitie in fraudezaak

BYLINE: Peter de Waard

SECTION: ECONOMIE; Blz. 23

LENGTH: 444 woorden


Van onze verslaggever

NAARDEN Ontwerpstudio Des Bouvrie is een schikking van 25 duizend euro
overeengekomen met de fiscus vanwege valsheid in geschrifte. Interieurinrichter
Jan des Bouvrie zelf gaat vrijuit omdat er geen bewijzen zijn dat hij weet van
zou hebben gehad van de fraude.

Des Bouvrie (68) werd in maart door de politie van zijn bed gelicht in wat een
'bijvangst in een omvangrijk onderzoek naar belastingfraude in de
vastgoedsector' heette. Hij verbleef twee dagen in een politiecel.

Hoofdverdachte was de Utrechtse vastgoedmagnaat Evert Kroon, die 1,5 miljoen
euro aan btw zou hebben teruggevorderd voor een privéuitgave voor de
herinrichting van zijn villa in Zuid-Frankrijk.

Foute tenaamstelling

Des Bouvrie, die zelf een villa heeft in Saint Tropez, had ook enkele diensten
verleend aan Kroon. Hiervoor stuurde zijn bedrijf een factuur van 80 duizend
euro met een foute tennaamstelling en werkomschrijving, waardoor Kroon 20
duizend euro aan btw zou kunnen terugvorderen.

Justitie vermoedde dat Des Bouvrie persoonlijk Kroon hielp met het laten
verbouwen van een huis in Zuid-Frankrijk 'op kosten van de belastingbetaler'.
Hij zou bewust hebben meegewerkt aan het wijzigen van facturen met foute
werkomschrijvingen.

Des Bouvrie ontkende in maart in een interview met de Volkskrant hiervan op de
hoogte te zijn geweest, laat staan er aan te hebben meegewerkt.

'Mijn boekhoudafdeling kreeg schriftelijk een verzoek van een medewerker van
Kroon om een factuur naar een andere bv te zenden. De secretaresse van de
ontwerpafdeling heeft dat gedaan. Daar wist ik niets van', zei hij.

Verontwaardigd

Des Bouvrie betreurt het dat er binnen zijn onderneming een fout is gemaakt.
Maar hij is blij dat nu vaststaat dat hij daarvan zelf geen kennis van heeft
gehad. Hij zegt nog altijd 'aangegrepen te zijn door het feit dat ik in een
strafrechtelijk onderzoek als verdachte ben aangemerkt'.

Des Bouvrie was in maart verontwaardigd over de harde aanpak door het Openbaar
Ministerie. 'Ik ben een bekende Nederlander. Ze hadden dat niet gedaan als ik
een gewone Nederlander was geweest', zei hij op een persconferentie in Het
Arsenaal in Naarden. Hij zei alleen maar rijst te eten te hebben gekregen,
terwijl hij geen rijst lust.

Justitie verdedigde dinsdag de aanhoudingen. 'Het Openbaar Ministerie realiseert
zich de grote impact hiervan op het privéleven van betrokkenen', maar 'vanwege
het onderzoeksbelang' zijn bewust diverse verdachten tegelijkertijd aangehouden
voor verhoor.

Het Openbaar Ministerie zegt 'niet actief meegewerkt te hebben' aan de massale
media-aandacht voor de zaak. De fraudezaak tegen vastgoedondernemer Kroon en
enkele andere verdachten loopt nog.

LOAD-DATE: December 29, 2010

LANGUAGE: DUTCH; NEDERLANDS

GRAPHIC: Jan des Bouvrie Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               4 of 200 DOCUMENTS



                                 de Volkskrant

                           23 december 2010 donderdag

De macht verschuift;
De pijlers van de Nederlandse kunstwereld musea, galeries, overheid raken hun
traditionele rol kwijt, constateert Rutger Pontzen in een terugblik op het jaar
2010. En de beeldende-kunstrecensenten van de Volkskrant geven hun keuze van de
mooiste tentoonstellingen van 2010 (plus een dieptepunt).

SECTION: KUNST KATERN; Blz. 8

LENGTH: 1169 woorden


Lange tijd was de kunstwereld een overzichtelijk geheel. Je had musea en
galeries, academies en veilinghuizen. En in die omgeving speelden directeuren,
kunstenaars, verzamelaars en galeriehouders de belangrijkste rollen.
Professionals die er voor waren opgeleid, of zich in de praktijk hadden
gekwalificeerd, mensen met een lange ervaring waarmee ze binnen die wereld een
status hadden weten op te bouwen.

Als 2010 iets laat zien, dan wel dat binnen die machtsstructuur haarscheuren
zijn ontstaan. Dat het niet meer zo vanzelfsprekend is waar de kunst wordt
getoond, door wie tentoonstellingen worden georganiseerd, welke kunstenaars
ervoor in aanmerking komen getoond te worden.

Neem de belangrijkste tentoonstelling van het afgelopen jaar, die van Joep van
Lieshout. Die was niet in een museum te zien, of in een culturele instelling die
daarvoor speciaal was ontworpen en geoutilleerd. Je moest ervoor met een bootje
uit de Rotterdamse binnenstad naar een rauwe, slecht verwarmde en anderszins
rampzalig geklimatiseerde onderzeebootloods in de Rotterdamse haven. Dat moet de
reden zijn dat slechts 20 duizend liefhebbers de expositie gezien hebben.

Initiatiefnemer en grote roerganger achter dit het project: Hans Smits,
directeur van Havenbedrijf Rotterdam. Niet iemand van wie je dat op het eerste
gezicht zou verwachten. Geen kunsthistoricus of museumdirecteur. Maar wat
blijkt: de gewezen student bedrijfskunde en civiel ingenieur was ook al
verantwoordelijk voor de beeldende kunst in de aankomst- en vertrekhallen van
Schiphol. Een gezichtsbepalende man, met een visie. Die kunst eens op een andere
manier onder de aandacht wil brengen van de 'gewone man', zonder verlies van
kwaliteit. Zonder vreemdsoortig pr-gedoe, kinderactiviteiten, et cetera.

Smits bracht iets, daar in de haven, wat je in de meeste musea node mist: een
statement. Want over wat er in de Nederlandse musea het afgelopen jaar te zien
was, kan je kort zijn. Het was vooral netjes binnen de lijntjes gekleurd.
Traditioneel. Nauwelijks avontuurlijk. Okay, het Boijmans Van Beuningen liet
schilderijen van Van Dongen zien die onbedoeld! wisselend van kwaliteit waren,
wat de tentoonstelling meer reliëf gaf. Het Bonnefanten liet Francis Alys zijn
werk door de museumcollectie weven.

Maar veel van wat het musea lieten zien was traditioneel en nauwelijks
avontuurlijk. Het bleek met name bij de tijdelijke openstelling van het
Stedelijk Museum in Amsterdam. Waar iedereen naar had uit gezien, de
maiden-tentoonstelling van de nieuwe directeur, Ann Goldstein, werd een
deceptie. In plaats van een beeld te geven in welke richting de kunst zich zou
ontwikkelen, was de expositie voornamelijk een retrospectief van de afgelopen
veertig jaar. Goldsteins tentoonstelling Taking Place gaf geen voorzet van wat
komen gaat; het was een hulde aan het verleden van het gebouw, de collectie en
de kunst zelf.

Ik durf de stelling aan, dat zo'n expositie in een onderzeebootloods de
legitimatie van de musea ondermijnt. Sterker, ook de musea zelf ondermijnen hun
bestaansrecht. Traditioneel gezien zijn musea er om kunst aan te kopen, te
bewaren, kunsthistorisch te duiden, in te passen in de bestaande collectie en te
tonen in een gebouw dat daarvoor is neergezet. Maar dit jaar liet ook een keur
aan presentaties zien, georganiseerd door musea die (gedeeltelijk) gesloten
waren, wegens verbouwing of renovatie.

Wat al twee jaar geleden begon met de wat wezensvreemde presentatie van de
diamanten schedel van Damien Hirst in het deels gesloten Rijksmuseum, werd dit
jaar verder uitgebouwd door andere musea. Het Scheepvaartmuseum organiseerde
voorstellingen van het ScheepsTheater. Het Noordbrabants Museum experimenteerde
met Blitz-acties van nieuwe media. In het Dordrechts Museum lieten drie
gegadigden zich tatoeren met beeltenissen uit de collectie. Het Stedelijk in
Amsterdam rondde zijn buurtexposities af.

Musea zonder volwaardig onderkomen moeten noodgedwongen zoeken naar nieuwe
vormen om hun activiteiten te etaleren. Maar ook de musea die niet aan het
verbouwen zijn moeten inventiever worden, alleen al omdat het zwaard van de
nieuw aangestelde staatssecretaris van Cultuur, Halbe Zijlstra, boven hun hoofd
hangt. Het grote subsidiesnoeien is begonnen. De verwachte bezuinigingen van het
rijk en de gemeenten zullen hun sporen achterlaten in de financiering. Ook bij
de musea. Er zal moeten worden gezocht naar andere vormen van presenteren.

Net als de rol van de de musea is veranderd, is ook die van het galeriewezen
niet langer dezelfde. Nooit eerder heb ik zoveel galeriehouders horen zeggen dat
ze hun waren liever slijten op een beurs dan in hun galerie, als het afgelopen
jaar.

Galeristen klagen dat het bezoek afneemt: afgezien van de opening nemen steeds
minder belangstellenden de moeite om doelgericht een galerie te bezoeken.
Beurzen zijn aantrekkelijker omdat er een gemeleerd publiek komt, waardoor de
kans een nieuwe kopersmarkt aan te boren groter wordt. Omdat er speciale
rondleidingen worden gegeven voor aankomende verzamelaars, er discussies zijn,
een crèche of een restaurant. Beursorganisaties hebben blijkbaar beter door hoe
je klandizie moet trekken, al was het alleen al omdat het gezellig is en je er
iedereen tegen komt.

Ook de status van de kunstenaar is aan inflatie onderhevig. Er wordt op een
andere manier naar hem gekeken. Onlangs riep de curator van de Biennale van
Berlijn 2012 iedere kunstenaar ter wereld op om werk in te zenden.

Iets vergelijkbaars deed Vittorio Sgarbi, verantwoordelijk voor het Italiaanse
paviljoen op de Biennale van Venetië van volgend jaar. Hij wil maar liefst
twaalfhonderd kunstenaars uitnodigen, van wie er uiteindelijk tweehonderd zullen
deelnemen. Het kunstenaarschap als een beschermd beroep lijkt op de helling te
staan. Deelname aan een expositie is een loterij geworden, waarbij het gaat om
grote getallen, niet alleen om uitzonderlijk talent.

En zelfs de taak van de overheid, als betrouwbare hoeder van de Nederlandse
cultuur, lijkt zijn beste tijd te hebben gehad. Natuurlijk is nog niet duidelijk
of de bezuinigingen die dit jaar zijn aangekondigd, ook werkelijk allemaal
doorgaan. Maar het idee dat de overheid namens de gehele bevolking de
kunstwereld ondersteunt, omdat cultuur even belangrijk is als het hebben van een
leger, een goedlopende economie of onderwijs dat lijkt verleden tijd.

Natuurlijk, het zijn slechts kleine veranderingen. Maar bij elkaar opgeteld
lijkt de tendens dat de traditionele rol die musea, galeries en de overheid
lange tijd hebben gespeeld langzaamaan wordt uitgehold. De pijlers van de
(Nederlandse) kunstwereld lijken de autoriteit kwijt te raken die ze
decennialang hadden, als koper, behartiger, leidsman en smaakbepaler.

Veilinghuizen en beurzen, rijke verzamelaars en het normale publiek krijgen het
steeds meer voor het zeggen. Zíj bepalen welke kunst ertoe doet en wat er wordt
getoond. Hoe klein de veranderingen ook lijken, het zijn indicaties dat het
centrum van de macht binnen de kunstwereld aan het kantelen is.

het expositiejaar 2010

LOAD-DATE: December 23, 2010

LANGUAGE: DUTCH; NEDERLANDS

GRAPHIC: Hoogtepunt van het jaar: 'Infernopolis' van Atelier van Lieshout in een
voormalige onderzeebootloods in Rotterdam. Een rauwe tentoonstelling waarin alle
thema's van de kunstenaar dood, verderf en de Nieuwe Mensch aan bod kwamen. Foto
ANP Bert Sissingh maakte opnieuw een serie over zijn vader. Niet eerder was de
sfeer van zijn volop geënsceneerde foto's zo berustend en volwassen. Gemiste
kans: In 'Passie voor Perfectie' laat de Nieuwe Kerk na de grootsheid van het
verleden te verbinden met het hier en nu. Foto ANP Wie de ultieme kracht van de
fotografie wilde voelen kon dit jaar terecht in het Nederlands Uitvaart Museum
in Amsterdam. Daar was 'Funeral Train' te zien, een fotoserie die Paul Fusco
maakte in 1968, op de dag dat de trein met het lichaam van de vermoorde
presidentskandidaat Robert F. Kennedy van New York naar Washington reed.

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               5 of 200 DOCUMENTS



                                 de Volkskrant

                           23 december 2010 donderdag

SECTION: KUNST KATERN; Blz. 4

LENGTH: 954 woorden


25 Rolling Stone Keith Richards klapte uit de school met een venijnige
biografie. Waarmee vergelijkt Richards in Life de soloplaat She's The Boss van
Mick Jagger?

A: Met Mein Kampf van Adolf Hitler.

B: Met Who's the Boss van Tony Danza.

C: Met Asshole van Gene Simmons.

D: Met Monkey Grip van Bill Wyman.

26 De regering kwam er, met gedoogsteun van de PVV, en onmiddellijk werd
duidelijk dat op de kunsten zwaar zou worden bezuinigd. Wie noemde kunst een
linkse hobby?

A: PVV-kamerlid Martin Bosma.

B: PVV-leider Geert Wilders.

C: Staatssecretaris van Cultuur Halbe Zijlstra.

D: Dat hebben ze helemaal niet gezegd. Zeggen ze.

27 Theatermaken voor Henk en Ingrid, dat wil regisseur Jeroen van Daelen met
Wilders, de musical. Van Daelen is een personage in een voorstelling die zelf
ook weer Wilders, de Musical heet. Hoe ziet hij eruit?

A: Als regisseur Eric de Vroedt.

B: Als regisseur Ivo van Hove.

C: Als een imaginaire regisseur uit Amsterdam-Zuid.

D: Als een Amsterdamse versie van Rikkert uit de New Kids.

28 De nieuwe staatssecretaris Zijlstra houdt van Metallica, schreef hij op zijn
eigen website, maar niet zo van 'zware boeken'. En wel weer van 'hele moderne
schilderijen', zei hij op televisie.'Daar hangt mijn huis redelijk vol mee.' Wie
schaart Zijlstra onder de modernen?

A: Bruno Andrade.

B: Michael Wayne.

C: Ans Markus.

D: Christian Verkaemer.

29 Oud-VVD-leider Frits Bolkestein heeft wel wat aan te merken op de plannen van
zijn partijgenoot Zijlstra. Er moet juist méér geld naar kunst en cultuur, zei
hij tijdens de actiedag 'Schreeuw om cultuur'. Ten koste van welke andere
uitgaven moet dat volgens Bolkestein gaan?

A. Die aan ontwikkelingshulp.

B. Die aan vergroting van het wegennet.

C. Die aan kinderopvang.

D. Die aan inburgeringscursussen.

30 Eén slachtoffer van de bezuinigingen was het Nationaal Historisch Museum. Het
nieuwe gebouw naast het Nederlands Openluchtmuseum in Arnhem komt er niet. Het
NHM vond een alternatief onderkomen in

A: de Zuiderkerk in Amsterdam.

B: de Eusebiuskerk in Arnhem.

C: een virtueel gebouw op internet.

D: het Rijksmuseum, waar het NHM gaat inwonen.

31 De regering besloot het btw-tarief op kaartjes voor culturele evenementen met
13 procent te verhogen. Wie begon met het aanbieden van kaarten voor evenementen
in 2011 tegen het huidige, lage btw-tarief?

A: Lowlands.

B: Loveland.

C: Extrema.

D: Awakenings.

32 Prince trad op in het Gelredrome in Arnhem. Waar gaf hij zijn afterparty?

A: In Het Paard in Den Haag.

B: In Luxor in Arnhem.

C: In Tivoli in Utrecht.

D: De afterparty ging niet door.

33 Op 30 oktober overleed Harry Mulisch. De schrijver had al enige jaren geen
boeken meer gepubliceerd. Wat was zijn laatste literaire daad?

34 Van welke Nederlandse schrijver ging dit jaar geen theaterbewerking van een
boek in première?

A: Gerard Reve.

B: Harry Mulisch.

C: Arnon Grunberg.

D: Liza van Sambeek.

35 Het was een succesvol jaar voor Alex van Warmerdam. De theatermaker en
beeldend kunstenaar kreeg in juni de Johannes Vermeerprijs toegekend, een
oeuvreprijs ter waarde van 100 duizend euro. In februari had hij zijn eerste
museale expositie in het Schiedams Museum. Maar het affiche daarvan werd
geweigerd door JCDecaux, het bedrijf dat billboards en Mupi's exploiteert. Het
zou vandalisme uitlokken en mensen zouden zich eraan storen omdat

A: de zwartwit tekening te somber was.

B: er een naakt meisje opstond in wier kruis je kon kij- ken.

C: er een naakt meisje opstond met twee koffers.

D: er een zwaar gesluierd meisje op stond met het on- derlijf onbedekt.

36 Nog meer commotie over een affiche. In november kwam Dick Maas' film Sint
uit, over een demonische heilige. Collegaregisseur Johan Nijenhuis vreesde dat
de filmposter kinderen angst zou aanjagen, de Reclame Code Commissie kreeg
klachten, de rechter besloot dat de poster mocht blijven hangen. Wat was de
reactie van Maas?

A: Dat zijn weer 100 duizend bezoekers meer.

B: Nijenhuis heeft gelijk, ik heb onderschat hoeveel impact zo'n poster heeft.

C: Hij testte de poster op zijn eigen kinderen. Omdat zij hem niet eng vonden
was er volgens Maas geen pro-

bleem.

D: Laat ouders hun kinderen weerbaarder maken.

37 Op 17 november werd tijdens een uitzending van Tussen Kunst en Kitsch een
schilderij van J.H. Mastenbroek getoond. De vermeende eigenaar zei het doek
eerder bij voetbalclub Sparta te hebben gevonden

A. In de kantine.

B. In de vuilcontainer.

C. In de opslagcontainer.

D. Onder de tribune.

38 Op 28 november opende in Amsterdam het DeLaMar Theater van Joop van den Ende.
Wat is nieuw voor Amsterdam?

A: Er worden vooral musicals geprogrammeerd.

B: De toneelvoorstellingen blijven langer staan dan gebruikelijk.

C: Er is een grote en een kleine zaal.

D: Kaartjes kunnen lang van te voren worden besteld.

39 Uit de garage van een electriciën in het Franse dorp Mouans-Sartoux doken 271
werken van Picasso op. Volgens de elektriciën, die begin jaren zeventig in
dienst van de schilder was, had hij de werken gekregen

A: Van Picasso zelf, in een vuilniszak.

B: Van Jacqueline, de laatste vrouw van Picasso.

C: Van Claude, Picasso's zoon.

D: Van Paloma, Picasso's dochter.

40 Nadat hij in februari op het filmfestival van Berlijn al was bekroond met een
Zilveren Beer voor The Ghostwriter, kreeg regisseur Roman Polanski voor dezelfde
film in december in Talinn zes Europese filmprijzen toegekend. Vanwege een
zedenzaak uit 1977 en een Amerikaans uitleveringsverzoek was hij zelf niet
aanwezig. Hoe bedankte hij het publiek?

A: Robert Harris, de schrijver van het boek en co-scena- rist van de film, las
een bedankje voor.

B: Polanski was via Skype in de zaal te zien.

C: Er was van tevoren een filmpje met zijn dankwoord opgenomen omdat wel
duidelijk was dat Polanski zou worden bekroond.

D: Polanski had zijn echtgenote gestuurd die namens hem de zaal toesprak.

LOAD-DATE: December 23, 2010

LANGUAGE: DUTCH; NEDERLANDS

GRAPHIC: Foto's EPA, Kippa, Reuters, AFP

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               6 of 200 DOCUMENTS



                                 de Volkskrant

                            21 december 2010 dinsdag

Oprichter 'Nederlandse WikiLeaks' net als Assange niet onomstreden

BYLINE: Ana van Es

SECTION: MEDIA EN MENSEN; Blz. 14

LENGTH: 395 woorden


Nederland heeft sinds dit weekend een lokale variant van WikiLeaks. Michel
Spekkers (27), student bestuurskunde in Den Bosch, lanceerde zondag
klokkenluiderssite http://opennu.nl. Binnenkort kunnen daar gelekte documenten
uit 51 Nederlandse gemeenten worden bekeken.

WikiLeaks is een belangrijke inspiratie voor Spekkers. 'Een beweging die opstaat
voor tolerantie en openheid.' Zoiets wordt in de Nederlandse gemeentepolitiek
node gemist, merkte hij als commissielid voor de SP in Breda. 'Ik heb zelf al de
grootste moeite om informatie boven water te krijgen. Hoe moet dat dan voor
gewone burgers zijn?'

Op http://openbreda.nl, een proefsite die Spekkers onlangs lanceerde, kwam
informatie binnen over een ambtenaar die zich aan belangenverstrengeling
schuldig maakt, plus een 'niet erg positief' rapport over brandveiligheid op
scholen. Tientallen gemeenten krijgen nu een vergelijkbare site. Op termijn wil
Spekkers landelijk gaan. 'Maar dan moet je over meer mankracht beschikken.'

Vrijwilligers, onder wie 'vrij veel ambtenaren', ontdoen de documenten van
gegevens die de bron onthullen. Daarna komen ze beschikbaar voor journalisten,
onder meer van BN/De Stem en Omroep Brabant. Pas als zij erover publiceren, komt
de informatie beschikbaar voor het grote publiek. 'Deze documenten lezen niet
als een romannetje', motiveert Spekkers zijn werkwijze.

Vanwege http://opennu.nl legde Spekkers zijn functie als SP-commissielid neer.
'Ik heb zelf de keuze gemaakt om weg te gaan. Maar binnen de fractie was ook
discussie: willen wij dit?'

Documenten kunnen worden geupload via de website, maar http://opennu.nl biedt
ook de mogelijkheid om ze naar een postbusnummer in Breda te sturen. 'Post kan
worden onderschept', erkent Spekkers. 'We raden dat niet aan.'

Net als de oprichter van het echte WikiLeaks is Spekkers niet onomstreden. Hij
zat een straf uit voor oplichting en fraude en is failliet verklaard. In theorie
kan zijn curator via de post gestuurde documenten bekijken. Maar Spekkers acht
dat uitgesloten. 'Ik heb een hele luie curator. Bovendien staat dat
postbusnummer op naam van een stichting.'

Die stichting, dat is http://Jijendeoverheid.nl, waarmee Spekkers in 2008 een
prijs won van het ministerie van Binnenlandse Zaken. Maar de overheid betaalt
niet mee aan Opennu, verzekert hij. 'De activiteiten voor Binnenlandse Zaken
zijn geruime tijd geleden afgesloten.'

LOAD-DATE: December 21, 2010

LANGUAGE: DUTCH; NEDERLANDS

GRAPHIC: Nederlandse gemeenten met een site op Opennu. Beeld: http://opennu.nl

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               7 of 200 DOCUMENTS



                                 de Volkskrant

                           18 december 2010 zaterdag

Verlichtende wetenschappen;
GAMMAcanon 51 concepten, theorieoen en verschijnselen

SECTION: WETENSCHAP; Blz. 5

LENGTH: 966 woorden


De Gammacanon is klaar. Een jaar lang elke week een thema uit de sociale en
gedragswetenschappen. 51 stuks in totaal, voor elk van de wetenschappen
psychologie, sociologie, economie, antropologie, politicologie  dus maar een
heel kleine selectie uit het bestand aan kennis en inzichten. Collega's uit de
sociale geografie, de planologie, de criminologie, de communicatiewetenschappen
en de pedagogiek hebben zich al heel snel beklaagd over het ontbreken van
lemma's uit hun vakgebied. Het zou dan ook niet moeilijk geweest zijn de
gammacanon nog twee of zelfs twintig keer zo groot te maken.

Zeker in het laatste geval zou de canon dan tot een encyclopedie van de
gammawetenschappen zijn uitgegroeid. Dat was niet de bedoeling. Bij de eerste
aflevering, op 2 januari, sloot ik mijn inleiding op af met de woorden, dat we
'met behulp van een aantal belangrijke concepten, theorieoen en verschijnselen
willen laten zien wat de bijdrage van de sociale wetenschappen is aan de kennis
van onszelf, van onze omgang met schaarse middelen en van de wijze waarop we met
elkaar vorm geven aan een samenleving die ook ìns weer gevormd heeft.'

Dat is gelukt, meer nog zelfs dan we ons toen hadden voorgesteld. Ieder van ons,
als auteur en redacteur, schrijft vanuit het eigen vakgebied en het eigen
specialisme. Iedere week leverde ook weer een ander kijkje over de heg van een
naburige, maar toch vaak niet goed gekende discipline op. Tegelijkertijd werd
ook zichtbaar hoe onder alle huidige verschillen toch vaak een gemeenschappelijk
historisch fundament blijkt te liggen.

Niet alleen worden de 'founding fathers'  Smith, Marx, Weber, Freud  vaak
gedeeld, ook komen we een moderne theorie als de rationelekeuzetheorie zowel
tegen in de psychologie, de economie als de sociologie. Tegelijkertijd zien we
ook in vooral de psychologie en de economie een stroming die juist wijst op de
betekenis van de emotie, de traditie en de routine in het menselijk handelen.

Net als in het nature/nurture-debat gaat het niet om elkaar uitsluitende
benaderingen het gaat om het in een gegeven geval vaststellen van de verhouding
tussen emotie en ratio.

Het is interessant te zien hoe populair het kapitaalbegrip uit de economie
inmiddels ook in andere disciplines is. We spreken nu ook over sociaal,
cultureel en mentaal kapitaal. Dat is natuurlijk overdrachtelijk taalgebruik,
maar in de praktijk levert het toch bruikbare inzichten op die niet snel op een
andere manier verkregen zouden kunnen worden.

Voor alle gammadisciplines geldt dat veel van hun begrippen en theorieoen ook
buiten de sfeer van de wetenschap algemeen gebruikt worden. Taboe, trauma,
stigma, stress, cognitieve dissonantie: het zijn maar een paar voorbeelden van
deze protoprofessionalisering. Uiteraard zijn nog veel meer verschijnselen uit
de alledaagse werkelijkheid deel geworden van het wetenschappelijk discours. De
onderzoeker kijkt anders naar een ritueel of naar een geschenk dan de gewone
burger, maar zijn kennis kan weer deel worden van de ervaringswereld van de
burger.

In alle vakgebieden van de gammacanon heeft de leunstoelwetenschap van de
denkende geleerde plaatsgemaakt voor de praktijk van de empirische onderzoeker.
In de canon is er misschien zelfs wel wat te weinig aandacht geweest voor de
enorme ontwikkeling die elk van de disciplines heeft doorgemaakt op het gebied
van methoden en technieken. Het survey, het experiment, het model zijn
vanzelfsprekende instrumenten van kennisverwerving geworden. De statistiek
voorziet in een gemeenschappelijke basis voor de verwerking van het materiaal en
het onderzoek naar oorzaken en verbanden.

In een korte algemene beschouwing over ©©n onderwerp kun je van de
onderzoeksinspanningen weinig laten zien. Wat dan juist in een krant wel weer
kan worden gedemonstreerd, is de relevantie van de opgebouwde kennis voor het
krijgen van inzicht in actuele ontwikkelingen. De kredietcrisis en de recessie,
maar ook het verloren gaan van de consensusdemocratie en het streven naar steeds
meer veiligheid kunnen begrepen en verklaard worden.

Dat betekent niet dat er ook meteen voorspellingen mogelijk zijn over hoe het
verder zal gaan, laat staan wat de toekomst ons brengen zal. Wel kunnen de
ervaringen uit het verleden en de daaruit voortgekomen inzichten ons helpen
strategieoen en instrumenten te ontwikkelen om beter met de nieuwe en vaak ook
oude problemen om te gaan.

Dat hoeft niet alleen betrekking te hebben op bijvoorbeeld de stimulering van de
economie (wel of geen Keynes?) of de reorganisatie van de sociale zekerheid,
maar krijgt op het niveau van het individu ook vorm in bijvoorbeeld
psychotherapie.

De wetenschappen van de gammacanon zijn ontstaan in de tijd van de Verlichting
en hebben zich in de 19de eeuw vooral in filosofische en historische zin
ontwikkeld. De 20ste eeuw bracht de overgang naar het empirische onderzoek en
zeker ook naar het zoeken naar mogelijkheden om de uitkomsten daarvan ook weer
in praktijk om te zetten of in beleid te gebruiken. Hoewel ze als academische
disciplines sterk gericht zijn op hun eigen ontwikkeling als wetenschap, laat de
gammacanon juist ook zien dat de worteling in de Verlichting nooit verloren is
gegaan.

Het zijn wetenschappen die het menselijk leven letterlijk en figuurlijk willen
verlichten: begrijpelijker maken en ook voor gericht en bewust handelen
toegankelijker maken. Net als in de natuur-en menswetenschappen gaat het om
kennis die mensen kan helpen de weg te vinden naar een beter bestaan.

In alle vakgebieden heeft de empirie de leunstoel vervangen

Een jaar lang passeerden in de Volkskrant kernthema's uit de sociale- en
gedragswetenschappen. Deze week is die Gammacanon klaar, dik vijftig lemma's
groot. Voorzitter Paul Schnabel van de canoncommissie maakt de balans op.
'Ondanks verschillen is er een opmerkelijke eenheid.'

LOAD-DATE: January 27, 2011

LANGUAGE: DUTCH; NEDERLANDS

GRAPHIC: Nederlanders, bij de herdenking van de aanslag van 30 april 2009 in
Apeldoorn. Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               8 of 200 DOCUMENTS



                                 de Volkskrant

                           16 december 2010 donderdag

Geen przewalskipaard dit keer;
Groot Dictee Leidenaar Pieter van Diepen winnaar met 9 fouten

BYLINE: Maartje Bakker

SECTION: BINNENLAND; Blz. 11

LENGTH: 391 woorden


Van onze verslaggeefster

Den Haag 'Kakofonie' heette het Groot Dictee van Tommy Wieringa en dat was het:
een kakofonie van moeilijk te spellen woorden. Muezzins, shoarmabakkers en
boeroepers die aan de spelwedstrijd meededen, restte na afloop niets anders dan
laisser faire. Behalve dan Pieter van Diepen, de man uit Leiden die maar 9
fouten maakte en het dictee won. Hij bracht de stand Nederland-Vlaanderen op
11-10. Het gemiddelde aantal fouten was 32, heel redelijk in vergelijking met
voorgaande jaren.

Natuurlijk, ingewikkelde woorden genoeg, zegt dicteeveteraan Bart Chabot. 'Dit
dictee was niet voor Henk en Ingrid, zal ik maar zeggen. Maar het unieke was het
politieke statement. Andere dictees onthoud je door een gek woord.
Przewalskipaard, of zoiets. Dit dictee onthoud ik door de uitspraak in de
laatste zin: regeer de staat zoals je een klein visje bakt (behoedzaam). Dat zou
de regering ter harte moeten nemen.'

Hij wilde van de gelegenheid gebruik maken om iets nuttigs te zeggen, verklaart
Tommy Wieringa, auteur van Joe Speedboot, Caesarion, Ga niet naar zee en het
Groot Dictee 2010. 'Ik was in Lemberg, de stad die in het dictee voorkomt,
terwijl de kabinetsformatie in volle gang was. Ik las dat die stad een
multinationaal, multicultureel verleden heeft en zag tegelijkertijd dat kleine,
geprangde Nederland, met zijn niet-empathische kabinetsvoorstellen. Toen ik de
marmeren trap van het George Hotel afliep, wist ik: dit wordt het thema van het
Dictee.'

Niet alleen de inhoud van het dictee had een Nederlands tintje, ook sommige
woorden kwamen uit het land der aardappeleters: Hoekse en Kabeljauwse twisten en
vuvuzela's genieten weinig bekendheid in Vlaanderen. Maar ze staan in de Van
Dale, en telden daarom gewoon mee.

En het was een Nederlander die won: Pieter van Diepen, bestuursadviseur bij de
gemeente Leiden en dicteetijger. Hij had 9 fouten. Ook de tweede plaats was voor
een Nederlander, Martijn van Opbergen (12 fouten). Derde werd de Vlaamse
psychologiestudente Birgit Kuppens.

De Nederlandse prominenten waren hun Vlaamse tegenhangers eveneens te slim af.
Mei Li Vos, tot voor kort lid van de Tweede Kamer namens de PvdA, was de beste
met 25 fouten. Daarna kwam schrijver Robert Vuijsje (26 fouten). Ton Elias,
VVD-Kamerlid, bereikte een gedeelde derde plaats, samen met Max Westerman en de
Vlaming Thomas Siffer.

LOAD-DATE: December 16, 2010

LANGUAGE: DUTCH; NEDERLANDS

GRAPHIC: Na afloop van het 21ste Groot Dictee, zaterdag 11 december in de Eerste
Kamer in Den Haag: Robert Vuijsje (links) in gesprek met Jort Kelder, daarnaast
dicteeveteraan Bart Chabot en Mei Li Vos (met 25 fouten de beste in de categorie
Prominenten). Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                               9 of 200 DOCUMENTS



                                 de Volkskrant

                           15 december 2010 woensdag

Korte metten met het medeleven Column Evelien Tonkens

BYLINE: Evelien Tonkens

SECTION: OPINIE EN DEBAT; Blz. 23

LENGTH: 747 woorden


Nu is het genoeg! Basta! Afgelopen, uit! Het is uit met labbekakkers en
uitvreters, die van ons belastinggeld bij de therapeut klagen dat ze hun bed
niet uit kunnen komen. Het is genoeg met de excuusmachine die ons land verweekt
en achterlijk maakt. Met Mohammed die klaagt dat hij wordt gediscrimineerd,
Tamara die te ziek, zwak of misselijk was om voor haar tentamen te leren, en
Daan die te artistiek is om achter de vuilniswagen te lopen.

We hebben het allemaal veel te lang moeten aanzien. Veel te lang, tandenkransend
hebben we moeten toezien hoe dit land naar de knoppen ging. Hoe criminelen
gepamperd, maar hardwerkende Nederlanders worden gepakt. Wij, het zout der
aarde, wat hebben wij op onze tong moeten bijten en slappe excuses moeten
aanhoren, Wij die gewoon ploeterend ons geld verdienen, elke dag weer doen wat
er gedaan moet worden. Wij die niet uitvreten of zielig of artistiek doen, maar
gewoon keihard werken.

Nu is het genoeg! Nu wij. Jullie feestje is uit. Allemaal een schop onder je
kont! Allemaal je verweekte smoel dicht en je handen uit je mouwen. Voor sneue
types die door hun tragische jeugd tot criminaliteit zijn afgegleden hebben we
al helemaal geen geduld! Ga maar eens in de vrieskou de straten sneeuwvrij
maken, dan doe je tenminste nog iets nuttigs. Het is allemaal vreselijk uit de
hand gelopen in dit land.

De orde moet hersteld, de economie moet in de lift, het moet uit zijn met weeïg
bij elkaar zitten klagen over discriminatie en vage buikpijn. Het moet afgelopen
zijn met de uitvluchten en excuses waarom je langer moet studeren, je gemak niet
kan houden tegen de agent, je huiswerk niet kon maken, geen baan kon vinden,
niet kon terugkeren naar je land van herkomst, schulden maakte die je niet eens
kunt afbetalen. Het is uit met de verwachting dat wij je hobbies wel zullen
betalen. We hebben onze buik vol van luxepoppetjes die er op rekenen dat
Vadertje Staat ze wel redt, en van kunstluizen die van onze belastingcenten hun
familie en vrienden vermaken. Weg met het gepamper! Weg met het gebedel van
natuurorganisaties, ontwikkelingsorganisaties en slecht bestuurde eurolanden die
hun hand ophouden om hem vervolgens slechts te laten leegpikken door
uitvreters.'

Spreekt bovenstaande tirade u aan? Dan is dit kabinet echt iets voor u. Dit is
het kabinet van de korte metten met medeleven. Liever een gozer met een grote
bek en lef en misschien wat losse handjes dan een weke nietsnut met een
gesubsidieerde baan en een dito opera-abonnementje. De omstandigheden, oorzaken
en medeplichtigheid van de overheid ten aanzien van maatschappelijk problemen
doen niet ter zake: daarover praten staat gelijk aan verexcuseren.

Deze regering is als de reclame van sommige asociale zorgverzekeraars: 'waarom
betalen voor zorg die je zelf niet nodig hebt'? Niet omdat andere mensen die
zorg nodig hebben natuurlijk. Laat die mensen daar zelf voor opdraaien. Henk en
Ingrid zorgen voortaan alleen nog voor zichzelf. De regering ruimt alle
georganiseerde solidariteit met problemen die niet de hunne zijn, voor ze op.

Er gaan vast nog veel meer medeleven en collectiviteit worden 'opgeruimd' de
komende jaren. Niet-winstgevende openbaar vervoerslijnen bijvoorbeeld, want wie
wil reizen, moet daar zelf maar voor betalen. Schuldhulpverlening, want wie zich
in de schulden steekt, moet daar zelf voor bloeden. Tbs, reclassering, en het
helpende gesprek van de psycholoog of maatschappelijk werker. Want wie echt ziek
is, gaat maar naar de dokter voor medicijnen en de rest moet niet zeuren en aan
het werk.

Waarom laat het CDA zich zo gijzelen door de PVV en VVD? Hier is niets
christelijks of sociaals aan. Laat iedereen die andere problemen heeft dan Henk
in Ingrid in de stront zakken, is de leidende gedachte, van illegalen en trage
studenten tot en met depressieven, onbemiddelbare werklozen en mensen met
schulden. Daarmee wordt ieder spoor van medeleven en solidariteit met de mensen
die dit betreft vernietigd. 'Waarom nog meebetalen aan zorg die je zelf niet
nodig hebt' is hieraan een treffende bijdrage.

Wat te doen? 1. dit vermeende streven naar daadkracht en economische groei
ontmaskeren als simpel egoïsme. 2. Verzekeraars boycotten die tot zulk asociaal
gedrag aanzetten. 3. Onze bijdragen aan goede doelen verdubbelen. 4. Koppig
overal solidariteit en medeleven met vreemden aanwakkeren en koesteren.

Evelien Tonkens is bijzonder hoogleraar actief burgerschap

Opinie.Volkskrant.nl/auteurs

Waarom laat het CDA zich zo gijzelen door de VVD en de PVV?

LOAD-DATE: December 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              10 of 200 DOCUMENTS



                                 de Volkskrant

                           15 december 2010 woensdag

Pak niet meteen de zaag

BYLINE: Menno van Dongen

SECTION: WONEN; Blz. 6

LENGTH: 1779 woorden


U heeft net de sleutel gekregen van uw droomhuis. Het eerste dat u wilt doen, is
de foeilelijke boom kappen die in de voortuin staat. Maar wat blijkt: dat mag
niet van het gemeentebestuur. Uw handen jeuken om de boom toch te kappen...

Doe dat niet. Zoiets kan u tienduizenden euro's kosten, waarschuwt Bas Visser
(47). De boomjurist ontvangt in zijn kantoor annex schuurtje, naast zijn huis in
het Gelderse Winterswijk. Trots wijst hij op twee kasten vol boeken en
hangmappen met rechterlijke uitspraken, die allemaal betrekking hebben op
geschillen over bomen. 'Deze collectie, van mij en mijn medewerkers, is uniek.
Advocaten en rechters weten ons steeds beter te vinden.'

Na zijn rechtenstudie koos hij 'uit jeugdig idealisme' voor dit vakgebied. 'Ik
wilde bomen redden door middel van het recht'. Gaandeweg heeft hij meer oog
gekregen voor de belangen van mensen.

De afgelopen jaren stond zijn vakgebied in het brandpunt van de belangstelling,
vanwege de dreigende kap van de Anne Frank boom. De Amsterdamse rechtbank
besloot in 2008 dat de 'zieke en gevaarlijke' kastanjeboom met een stalen
constructie mocht blijven staan. In augustus dit jaar viel hij alsnog om; maar
het Achterhuis bleef gespaard. In de publiciteit kreeg de boom min of meer de
schuld maar de boomjurist vermoedt dat het komt doordat de stalen constructie
niet goed was.

Visser is een autoriteit. De zesde druk van zijn standaardwerk Bomen en wet;
geldend recht voor bomen, is dit jaar verschenen. Het boek, een uitgave van de
Bomenstichting, staat vol praktische informatie. Er staan antwoorden in op
vragen als: mag iemand de boom snoeien van een buurman, als de takken boven zijn
eigen tuin hangen?

Met zijn hulp geven we antwoord op tien kwesties waar veel burenruzies om
draaien. Met enig voorbehoud, dat wel. 'Iedere zaak is in de praktijk anders,
zeker in het burenrecht', zegt Visser. Juristen zoeken vaak een compromis tussen
buren. 'Die mensen moeten toch met elkaar verder.'

Nederlanders vervreemd van bomen

Grondeigenaren zijn van plan wandelgebieden af te sluiten omdat ze bang zijn
voor schadeclaims, zegt Bas Visser. Ze moeten bezuinigen en dat gaat ten koste
van het onderhoud van bomen. Daardoor neemt de kans toe dat bomen of takken
schade aanrichten. Om het risico te beperken, willen ze gebieden afsluiten voor
het publiek.

'Grondeigenaren hebben een zorgplicht', legt de boomjurist uit. 'Ze moeten hun
bomen geregeld laten inspecteren en verzorgen door deskundigen. Dat kan een last
zijn, als je veel bomen bezit. Maar naar mijn mening is het doorgaans onnodig om
dus bezoekers te weren. Het risico is niet zo groot.'

Volgens hem voelen Nederlanders zich steeds minder verbonden met de natuur. De
meerderheid van de bevolking is nu stadsbewoner.

Mensen zijn vaker binnen dan buiten. Omdat ze vervreemden van bomen, klagen ze
in toenemende mate over zaken die vroeger doodnormaal waren, stelt Bas Visser.

1 Schaduw Als de bomen van de buren in de zomer urenlang zon wegnemen in een
deel van uw tuin, heeft u waarschijnlijk pech gehad. Rechters vinden simpel
gezegd dat het leven in de natuur gepaard gaat met lusten én lasten. Alleen als
sprake is van 'zwaarwegende hinder', maakt u een kans. Maar die grens ligt in de
praktijk erg hoog. Ook als u maandenlang dagelijks moet vegen omdat de
dennebomen van de buren veel naalden verliezen, zult u ermee moeten leren leven.

Visser: 'Let op: als een flinke boom binnen twee meter van de zogeheten erfgrens
staat, is alles anders. Die mag daar in principe niet staan, dus dan kunt u met
succes eisen dat hij wordt verwijderd. Maar u moet er wel op tijd bij zijn. Als
die boom er meer dan twintig jaar staat, is de zaak verjaard. Dan had u, of de
vorige bewoner van uw huis, beter moeten opletten.'

2 Kappen Als u een boom wilt verwijderen, is het vaak verplicht om een
omgevingsvergunning voor kappen (voorheen: kapvergunning) aan te vragen. Of u
toestemming krijgt, is afhankelijk van het gemeentelijke beleid. Wie illegaal
een boom kapt, maakt zich schuldig aan een economisch delict waarvoor een boete
kan worden opgelegd van 19 duizend euro. Dat bedrag kan oplopen tot 35 duizend
euro als de gekapte boom meer waard is dan 4500 euro. Vaak is dat zo. De
eigenaar van de boom kan daarnaast eisen dat u de kosten van het herplanten
betaalt en de waarde van de boom vergoedt.

'Een gemiddelde volgroeide straatboom is 20 duizend tot 30 duizend euro waard.
Sommige langzame groeiers zijn nog veel duurder', zegt de boomjurist. 'Publieke
bomen, in steden en openbaar groen, zijn gewoon gebruiksobjecten. Ze hebben een
handelswaarde. Die kan variëren, omdat de ene boom er beter bij staat dan de
andere. Een boomtaxateur bepaalt hoeveel een boom waard is. Die waarde neemt
lang toe, tot het einde van de gemiddelde levensduur van de soort nadert. Dan
beginnen we met afschrijvingen.'

3 Takken over de schutting Als u zich ergert aan takken van de buren, pak dan
niet de kettingzaag. Vraag eerst vriendelijk of de buurman de takken binnen een
redelijke termijn wil snoeien. Als hij die termijn laat passeren, mag u
maatregelen nemen. Snoei in principe niet zelf, tenzij het nog een klein boompje
is. Anders is de kans groot dat u de boom beschadigt en aansprakelijk wordt
gesteld door de buren.

Visser: 'Bomen kun je doodsnoeien. Ik heb ooit een hovenier bijgestaan die een
prachtige nieuwe tuin had aangelegd. Er stond een oude beuk, waar veel dood hout
in zat. Nou, die snoei ik wel even voor je, zei hij tegen de bewoner. Die
hovenier haalde vrolijk takken weg, zonder te beseffen dat het donker moet zijn
onder een beuk. Hij was nou eenmaal geen boomverzorger en wist dus niet dat de
bast wegbrandt als er zonlicht op valt. De beuk ging dood en de hovenier moest
met zijn eigen verzekeraar in de slag.'

4 Appels van de buren U mag geen appels plukken van een boom die niet uw
eigendom is. Ook niet als die vruchten hangen aan een tak boven uw grondgebied.
Pas wanneer de appels in uw tuin zijjn gevallen, mag u ze opeten. Maar als uw
buurman slim is, plukt hij ze voordat het zover is. Hij kan binnen een redelijke
termijn toegang eisen tot uw tuin, op grond van het ladderrecht: als hij een
plek niet vanaf zijn eigen terrein kan bereiken, moet u hem binnen laten.

10 Gemeente wil kappen Iedere gemeente moet motiveren waarom het nodig is om
bomen te kappen. Het moet passen binnen het bomenbeleid of noodzakelijk zijn,
bijvoorbeeld voor verkeer. Tot 15 à 20 jaar geleden rammelde die onderbouwing
vaak maar nu is dat beter geregeld. In de praktijk wordt zoiets afgestemd met
lokale organisaties. Vaak zorgen ze dat ergens anders bomen worden geplant om
schade te compenseren.

'Als mensen koste wat kost willen voorkomen dat bomen worden gekapt, raad ik
altijd aan zo veel mogelijk medestanders te verzamelen', zegt de boomjurist. 'De
ervaring leert dat de meeste mensen tegen kappen zijn. De boom in de tuin van de
buren moet altijd worden behouden. Maar als het gaat om de boom in hun eigen
tuin, willen ze ineens zelf kunnen beslissen.'

5 Wortelschade U heeft het recht om wortels te kappen van een boom van de buren.
Dat staat in de wet omdat de kans reëel is dat u dit per ongeluk doet. Wortels
kunnen soms op 20, 30 meter afstand van de boom hinder veroorzaken, bijvoorbeeld
onder het terras van de buren. Hanteer niet zelf de bijl maar schakel een
deskundige in. Voor u het weet maakt u misbruik van het wortelkaprecht, waardoor
u aansprakelijk bent. Als het te riskant is om de wortels te kappen zijn andere
maatregelen mogelijk, zoals het schoonspuiten van wortels met een hogedrukspuit
en ze omleiden met behulp van ondergrondse schermen.

Visser: 'Ik heb ooit een zaak gehad van iemand die uit pure onwetendheid één
wortel doorkapte van een den. Dat was de enige stabiliteitswortel, dus boem, die
boom viel om. Voor mij was dat geen verrassing, want dennen hangen vaak aan
weinig wortels en ze staan vaak een beetje schuin. Ook hier geldt: vraag hulp.
Temeer omdat bomen in de richting kunnen vallen van de gekapte wortel.'

6 Boom valt om Als een boom op een gevaarlijke plaats staat, heeft de eigenaar
een extra verantwoordelijkheid. Dat geldt nog sterker als de boom eigendom is
van een deskundige. Iedere eigenaar moet geregeld een gecertificeerde deskundige
de boom laten inspecteren, vanaf de grond, en indien nodig maatregelen nemen. Er
zijn officiële richtlijnen voor de normale frequentie van onderhoud.

'Oude wilgen en populieren hebben extra aandacht nodig, die zijn breukgevoelig',
aldus de boomjurist. 'Eiken en beuken kunnen ook veel dood hout verliezen. Daar
moet u goed op letten.'

7 Stormschade Pas als het extreem hard waait, windkracht elf, kan een
boomeigenaar zich beroepen op overmacht. Of dat terecht is, wordt gecontroleerd
door gegevens op te vragen van het dichtstbijzijnde meetpunt voor windsnelheden.
Juristen vinden dat een gemiddelde boom tegen een flinke storm moet kunnen. Maar
wie ervoor kiest op zo'n moment een boswandeling te gaan maken, maakt weinig
kans op schadevergoeding als onverhoopt een tak afbreekt of een boom omvalt. Hij
heeft een eigen verantwoordelijkheid en koos er kennelijk bewust voor risico te
nemen.

8 Boom op de weg Als u met de auto tegen een omgevallen boom rijdt, is de
beheerder van de weg aansprakelijk. Maar als blijkt dat hij alles heeft gedaan
om iets dergelijks te voorkomen, gaat hij vrijuit. Hij moet wel snel handelen;
als de beheerder na een melding van een omgevallen boom eerst een boterham
smeert en daarna pas in de auto stapt, kan hem dat problemen opleveren. De
beheerder dient ook aan te tonen dat hij goed in de gaten heeft gehouden of de
weg begaanbaar is. Er zijn grenzen: als u midden in de nacht op een stille,
lokale weg tegen een boom rijdt, kunt u dat de beheerder nauwelijks verwijten.

9 Giftige planten U bent niet aansprakelijk als dieren doodgaan omdat ze van uw
giftige boom of plant eten. Van een gewone burger kun je redelijkerwijs niet
vewachten dat hij weet welke soorten op zijn grondgebied giftig zijn, vindt de
Hoge Raad. Dat is werk voor vakmensen.

Visser: 'Een bekende zaak draaide om taxusstruiken die mensen zouden planten. Ze
waren de avond van tevoren klaargezet aan de rand van hun tuin. Helaas trokken
die taxussen de aandacht van de paarden van de buurman. En, dat zal je net zien,
het waren dure renpaarden. Ze namen, staande op hun eigen wei, hapjes van de
blaadjes en besjes. Twee renpaarden gingen dood. Tijdens de autopsie bleek dat
vijf besjes voldoende waren om een vitaal renpaard om zeep te helpen. Dat was
pech voor de eigenaar van de paarden. Hij moest het regelen met zijn eigen
verzekering. Als hij die tenminste had.'

Bomen: bron van burenruzies en plezier. Een ter zake deskundige jurist brengt
geschillen in kaart. Door Menno van Dongen

LOAD-DATE: December 15, 2010

LANGUAGE: DUTCH; NEDERLANDS

GRAPHIC: Bas Visser

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              11 of 200 DOCUMENTS



                                 de Volkskrant

                            13 december 2010 maandag

Eerdmans bij WNL: altijd een mening;
uitgesproken

BYLINE: Ianthe Sahadat

SECTION: MEDIA EN MENSEN; Blz. 24

LENGTH: 358 woorden


Joost Eerdmans, de nieuwe presentator van het actualiteitenprogramma
Uitgesproken WNL, blijft actief als wethouder Wonen, Verkeer en Beheer én
Dierenwelzijn in Capelle aan den IJssel en als voorzitter van het Burgercomité
tegen Onrecht. Vanaf 5 januari neemt het oud-Kamerlid voor de LPF de wekelijkse
uitzending van het opiniërende nieuwsprogramma voor zijn rekening. Hij vervangt
de vertrokken hoofdredacteur/presentator Michiel Bicker Caarten.

WNL maakt sinds september deel uit van het publieke bestel, ter opvulling van
'het gapende gat op rechts'. Eerdmans voorzien van 'WNL-dna', aldus
WNL-voorzitter Fons van Westerloo moet het programma op de woensdagavond een
duidelijker signatuur geven.

Dat ziet Eerdmans, die zich een uitgesproken presentator noemt, wel zitten. Hij
staat te popelen om het 'fatsoenlijke rechtse verhaal van het nieuws' te
vertellen. 'Gekleurd, maar gebaseerd op de feiten. Liberaal, conservatief. De
Telegraaf op tv.'

Voorbeeldje: voor zijn radioshow op BNR bedacht hij afgelopen vrijdag de
stelling: 'Polen zijn de nieuwe Marokkanen'. Aanleiding waren de kritische
uitspraken van PvdA-wethouder Marnix Norder in Den Haag, die het kabinetsbeleid
ten aanzien van Oost-Europeanen 'halfzacht' noemde. Had WNL die avond uitzending
gehad, dan had Eerdmans met Norder willen spreken.

Eerdmans wil 'natuurlijk vooral discussie. Rechtse thema's met linkse gasten
bespreken. Vuurwerk. Maar geen PowNed. WNL is rechts en fatsoenlijk. Wij willen
niet overal de camera op, altijd dat recalcitrante.'

Wat Uitgesproken WNL onderscheidt van zijn zusjes bij de VARA en EO: de net even
andere onderwerpkeuze. 'De hardwerkende Nederlander windt zich op over
incidenten met Marokkanen en de directeur van een gesubsidieerde
ontwikkelingsorganisatie. Daar gaan wij dus over praten.'

Eerdmans omschrijft zichzelf als stevig, duidelijk en gepassioneerd. De nieuwe
presentator is niet van plan zich op de vlakte te houden. 'Ik wil niet als een
soort Philip Freriks een blaadje voorlezen. Ik ben niet objectief. Ik heb altijd
een mening.'

De nieuwe presentator van het actualiteitenprogramma van WNL staat te popelen om
het 'rechtse' nieuws te vertellen.

LOAD-DATE: December 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              12 of 200 DOCUMENTS



                                 de Volkskrant

                            13 december 2010 maandag

Geen huurhuis voor Jan Modaal;
Sociale huurwoningen Corporaties proberen regels te omzeilen

BYLINE: Tjerk Gualthérie van Weezel

SECTION: ECONOMIE; Blz. 21

LENGTH: 525 woorden


Van onze verslaggever

Amsterdam Ze hebben zich er lang tegen verzet, de gemeenten, woningcorporaties
en huurdersorganisaties, maar het mocht niet baten. Per 1 januari krijgen
huurders te maken met een nieuwe toewijzingsregel die de Europese Commissie
oplegt. Het verhuren van sociale woningen aan 'rijke huurders' is volgens
Brussel oneerlijke concurrentie voor de particuliere verhuurders. Van alle
sociale huurwoningen mag daarom nog maar 10 procent worden toegewezen aan
huishoudens met een inkomen boven de 33.612 euro.

Het verzet tegen de maatregel was groot omdat in veel lokale woningmarkten een
groep gezinnen tussen wal en schip dreigt te belanden. De 10 procent 'vrije
ruimte' zou onvoldoende zijn: voor huishoudens met kinderen is 33 duizend euro
te weinig om een koopwoning te kunnen kopen, stelden critici. Particuliere
verhuurders zijn er onvoldoende en ze zijn veel te duur.

Gemeentebesturen en corporaties hebben de afgelopen maanden zitten puzzelen op
het nieuwe systeem. Uit een rondgang langs tien grote woningtoewijzingsgebieden
en enkele individuele corporaties blijkt dat die oplossingen vaak veel
ingrijpernder zijn dan werd gedacht. In een aantal gemeenten is de grens
keihard, in andere plaatsen zijn uitzonderingen mogelijk en soms wordt de regel
genegeerd.

En dan is er nog de pragmatische houding. Daarvan gaf de directeur van
woningstichting Kessel in Limburg vorige week blijk. In een tv-uitzending van de
lokale omroep L1 raadde hij de mensen op de wachtlijst aan de regeling te
ontduiken. Stellen die gezamenlijk meer dan de 33 duizend euro verdienen, moeten
maar in hun eentje op een woning reageren en hun partner later bijschrijven. Dan
is er geen probleem meer, stelde hij.

Eerder werd al bekend dat vijf corporaties de regeling aan hun laars lappen.
Hoewel de animo tot ongehoorzaamheid groot leek, heeft alleen een
woningstichting uit Meppel zich bij de rebellerende corporaties gevoegd. De rest
houdt zich wel aan de regel.

Veel speelruimte bieden die niet: in Amsterdam is de vrije ruimte al snel vol.
Een kwart van alle huurders in de hoofdstad heeft een inkomen boven de Brusselse
grens. Als zij door stadsvernieuwing of een handicap op een nieuwe woning zijn
aangewezen, slokken deze huurders de vrije 10 procent al grotendeels op.

Wie op de wachtlijst staat of een nieuwe huurwoning zoekt, kan dat daarom vanaf
nu vergeten. Zelfs speciale urgenties voor mensen met 'onmisbare beroepen' zoals
leraar of verpleegster zijn nutteloos geworden. Voor woningruil geldt het
zelfde.

In Den Haag en omstreken is er nog wel extra ruimte, die wordt gegund aan
meerpersoonshuishoudens met een inkomen tot 38 duizend euro. In Rotterdam en de
omliggende gemeenten moeten huurders met een inkomen langer wachten. Sommige
potentiële huurders overwegen nu tijdelijk minder te gaan werken om hun kansen
te vergroten.

Minister Donner zei onlangs dat hij eventuele 'knelpunten' in de regelgeving in
Brussel zal bespreken, zodra deze van kracht is.

Het verhuren van sociale woningen aan 'rijke' huurders leidt volgens Brussel tot
oneerlijke concurrentie. Maar als de regels worden toegepast, raken veel
gezinnen tussen de wal en het schip.

LOAD-DATE: December 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              13 of 200 DOCUMENTS



                                 de Volkskrant

                           11 december 2010 zaterdag

Ruttes eerste zeperd;
politiek martin sommer

SECTION: OPINIE EN DEBAT; Blz. 27

LENGTH: 765 woorden


Mark Rutte heeft zijn eerste zeperd gehaald. Misschien een klein zeperdje, maar
toch. Dat was deze week in de Eerste Kamer, waar iedereen hem feliciteerde met
zijn goedgemutstheid, zijn welsprekendheid en zijn dossierkennis. Allemaal waar.
Maar koning Willem I bezag vanaf zijn schilderij hoezeer Rutte zich heeft
opgeknoopt aan de PVV, temeer omdat de partij van Wilders nog niet eens zitting
heeft in de Senaat. Wilders was, zoals vaker, in dit Eerste Kamerdebat de stille
vennoot.

De oppositie, onder leiding van PvdA-fractievoorzitter Han Noten, wil de
voorgenomen btw-verhoging op de podiumkunsten van 6 naar 19 procent tegenhouden.
En de oppositie heeft in de Eerste Kamer momenteel de meerderheid CDA en VVD
komen samen niet verder dan 35 van de 75 zetels.

Vandaar dat alle ogen nu al gericht zijn op de verkiezingen voor de Provinciale
Staten van 2 maart. De Staten kiezen getrapt de Eerste Kamer, en na maart hoopt
deze regering wél op meer dan de helft van de Senaatszetels te mogen rekenen.
Anders wordt het heel moeilijk voor Rutte. Noten gaf zijn schot voor de boeg in
de vorm van een motie die dinsdag dreigt te worden aangenomen: geen
btw-verhoging voor de kunsten graag.

Rutte gaf inderdaad eloquent antwoord. Maar ook heel slap. Hij verdedigde de
btw-verhoging nauwelijks. Hij zei dat die ook in zijn eigen partij op vragen
stuitte, en ook in het CDA. Ja zelfs in het kabinet. Maar, zei Rutte, zijn
polsstok om er iets aan te doen was zo lang als een tandenstokertje. Afgezien
van het freudiaanse beeld, was het een argument ter waarde van ik wil wel maar
mijn moeder vindt het niet goed. Stille vennoot Wilders, afwezig in de Senaat,
geen lid van de regering, moet in zijn vuistje hebben gelachen.

Eerder deed de premier luchtig over de pensioenleeftijd en het ontslagrecht, die
hij niet naar zijn smaak had kunnen hervormen. Zo gaat dat in een coalitie, was
Ruttes ontspannen commentaar. You win some, you lose some. Je vraagt je af hoe
lang hij dit kan volhouden. Het gaat met die btw-verhoging om een luizige 90
miljoen. Maar Wilders kan nu wel met kracht van argumenten aantonen hoezeer hij
de elite, inclusief de premier, namens Henk en Ingrid het vel over de neus heeft
gehaald.

Alle ogen zijn gericht op de Eerste Kamer. Niet omdat de Senaat zo populair is,
volgens deze regering kan er wel een derde van het aantal zetels af. Maar omdat
elke stem nu telt (in het regeerakkoord krijgt de Friese taal een kontje om het
enige Senaatslid namens de Fryske Nasjonale Partij te plezieren). Zowel regering
als oppositie maakt zich al breed voor de statenverkiezingen van 2 maart. Er
worden mastodonten naar het front gestuurd, Brinkman gaat de Eerste Kamer
aanvoeren voor het CDA, Frank de Grave voor de VVD, Van Boxtel voor D66.

Bewindslieden hebben de oekaze gekregen spierballen te laten zien. Geen honderd
dagen treuzelen en luisteren in de bus, zoals het vorige kabinet. Daar is geen
tijd voor, vanwege 2 maart. Voortvarendheid moeten ze uitstralen. Politiek van
de wil. Daar is zeker wat voor te zeggen in tijden van grote economische en
culturele onzekerheid. Heldere standpunten, graag de misdaad aanpakken, weer
sommen leren op school en een eind aan de immigratie. Sarkozy en Poetin hadden
ook succes met dit type machopolitiek.

Aan dezelfde heren zie je ook de beperking. Retoriek is beleid op heel korte
beentjes. Er moet wel geleverd worden. Aan minister Opstelten van Veiligheid kun
je nu al zien hoe moeilijk dat is. Hij bromt als een volleerd burgemeester, maar
zijn Brabantse wietpas maakte weinig indruk, net zo min als de taskforce die nog
eens op de afrekeningen in het Eindhovense milieu gaat studeren. Ook niet
overtuigend waren zijn 3.000 extra agenten die vooral 3.000 agenten minder meer,
of meer minder bleken te zijn. Het echte probleem, de coffeeshops met hun legale
voordeur en illegale achterdeur, pakt ook dit stoere kabinet niet aan.

Tot dusver blijft het daadkrachtige beeld redelijk overeind. Maurice de Hond
peilde afgelopen week nog een bescheiden winst ten opzichte van de verkiezingen.
De vraag is of die boog tot 2 maart op spanning kan blijven, zeker als Rutte er
een gewoonte van maakt volmondig te erkennen wat hij met tegenzin aan de PVV
heeft moeten weggeven.

Want ook de oppositie is bezig de messen te slijpen voor de provinciale
verkiezingen. De SP belooft actie in februari, bij de FNV zijn de verloven voor
diezelfde maand ingetrokken. Dan zijn de loonstroken van januari gezien.
Belangrijkste achteruitgang het komend jaar: zorgpremie, huurstijging,
kinderopvang. In februari wordt het spannend.

Retoriek is beleid op heel korte beentjes

LOAD-DATE: January 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              14 of 200 DOCUMENTS



                                 de Volkskrant

                           11 december 2010 zaterdag

Bij de Elite Trude Maas

SECTION: HET VERVOLG; Blz. 7

LENGTH: 123 woorden


'Natuurlijk had ik ook liever goed openbaar vervoer gehad van deur tot deur, dan
veroordeeld te blijven tot de auto. Helemaal nu Henk en Ingrid straks met 130
kilometer per uur voorbij komen scheuren. Jammer. Net als het jammer is dat je
het straks zelf moet betalen, als je na je dertigste nog wilt gaan leren. We
willen toch een kenniseconomie? De master van de advocaat wordt straks vast ook
nog wel betaald door zijn kantoor, maar wat moet je als je bijvoorbeeld in de
bouw werkt? Het is hét voorbeeld van een maatregel die contraproductief werkt.
En wat ook jammer is, is dat we geen leiders nodig hebben die vanaf hun podium
de tweedeling in de maatschappij bevorderen. Wat we nu juist het hardste nodig
hebben, is cohesie en empathie.'

LOAD-DATE: January 27, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              15 of 200 DOCUMENTS



                                 de Volkskrant

                            10 december 2010 vrijdag

Elite heeft geen antwoord op opkomst populisme Enquête van TNS Nipo in opdracht
van de Volkskrant

BYLINE: Wilco Dekker, Ben van Raaij

SECTION: TEN EERSTE; Blz. 2

LENGTH: 479 woorden


Van onze verslaggevers

AMSTERDAM De elite van Nederland vindt de opkomst van het populisme en de
toegenomen invloed van Geert Wilders een groot probleem, maar moet een antwoord
schuldig blijven. Ruim de helft van de bestuurlijke top heeft er geen vertrouwen
in dat de bestuurlijke elite een krachtig alternatief kan bieden voor de
boodschap van populistische partijen.

Dat blijkt uit een enquête van TNS Nipo in opdracht van de Volkskrant onder
vierhonderd invloedrijke Nederlanders, onder wie CEO's, wetenschappers,
topambtenaren, bankiers, (oud-)politici en cultuurpausen. Dat is zo ongeveer de
groep die door Wilders geregeld onder vuur wordt genomen, omdat ze het land zou
hebben laten afglijden. Ruim 250 mensen reageerden, een respons van 63 procent.

Ruim driekwart van die bestuurlijke elite vindt de opkomst van het populisme in
Nederland een groot probleem. Ook driekwart vindt dat de toegenomen invloed van
Wilders de internationale reputatie van Nederland schaadt. De vraag of de
PVV-leider een gevaar voor de rechtsstaat is, splijt de elite: de helft vindt
van wel, de andere helft niet. In de democratie is wat meer vertrouwen: bijna
tweederde vindt niet dat de opkomst van Wilders die in gevaar brengt. Eveneens
tweederde vindt het ook goed dat een politicus als Wilders een stem geeft aan de
maatschappelijke onvrede.

Vanwege de toenemende populistische aanvallen riep toenmalig PvdA-minister
Guusje ter Horst zomer vorig jaar in het weekblad Vrij Nederland op tot 'een
opstand van de elite'. Maar het zelfvertrouwen houdt niet over: 55 procent heeft
er geen vertrouwen in dat de elite een krachtig alternatief kan bieden voor de
populistische boodschap. Vier op de tien respondenten zien wel kansen. Ze
adviseren 'meer laten horen', 'visie ontwikkelen en perspectief bieden' en
'keuzes maken en stelling nemen' worden als mogelijkheden. Ook 'het debat
aangaan in de media', 'leiderschap tonen' en 'goed luisteren naar de gewone man'
worden genoemd.

Verder is de bestuurlijke top relatief mild over Geert Wilders: hij krijgt
gemiddeld een 5,1, maar iets minder dan PvdA-leider Job Cohen, die het moet doen
met een 5,3. De nieuwe liberale premier Mark Rutte is de lieveling van de
'bovenlaag': hij krijgt een 7,5. De VVD is ook de grootste partij in de
bestuurlijke elite. De steun voor het koningshuis is gering. Net als vijf jaar
geleden, toen de Volkskrant TNS Nipo eenzelfde enquête liet doen, wil een
meerderheid een louter ceremoniële functie.

De door de Volkskrant opgestelde longlist van 400 invloedrijke Nederlanders die
door TNS Nipo in oktober en november werd ondervraagd, vormde de basis voor de
vijfde Volkskrant Top 200 van Invloedrijke Nederlanders, die morgen verschijnt.
De afgelopen drie jaar werd de lijst aangevoerd door SER-voorzitter Alexander
Rinnooy Kan. Hij heeft dit politiek roerige jaar die toppositie moeten afstaan.

Zaterdag de VK Top 200

LOAD-DATE: December 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              16 of 200 DOCUMENTS



                                 de Volkskrant

                           9 december 2010 donderdag

Artiest zoekt donor via internet;
Werk Geld Technologie mondialisering

SECTION: ECONOMIE; Blz. 29

LENGTH: 822 woorden


United States Artists, een non-profitorganisatie die is opgericht met gelden van
rijke donateurs om kunstenaars te ondersteunen, lanceert komende dinsdag een
nieuwe website.

De site zal met de pet langsgaan bij de 'gewone burger' met de vraag om een
kleine bijdrage te leveren aan kunstprojecten. Vele kleine beetjes kunnen
optellen tot grote bedragen, is het idee .

De site is deels een sociaal netwerk, deels een glossy tijdschrift en deels een
vehikel om geld te genereren. Als het werkt, zal het initiatief leiden tot
democratisering van de kunst, denken de makers. Het initiatief is hoogst
noodzakelijk, vinden de bedenkers, nu de overheid steeds minder geld besteedt
aan de kunsten en ook de stroom geld uit private fondsen afneemt.

'We hebben geprobeerd de goede ideeën achter microfilantropie en de goede
eigenschappen van sociale netwerken op zo'n manier met elkaar te combineren dat
bezoekers van de site meer kunnen leren over kunstenaars en hun werk', zegt
Katherine DeShaw, directeur van United States Artists.

Tijdens de testperiode trok de website in totaal 36 duizend unieke bezoekers en
werd 210 duizend dollar opgehaald. Zo'n 1.500 donoren waren goed voor een
bijdrage van gemiddeld 120 dollar.

Kunstenaars die in het verleden al beurzen van United States Artists ontvingen,
kregen het verzoek aan de test deel te nemen. Fotograaf Zoè Strauss, een van
hen, liet via het nieuwe podium weten dat ze 4.000 dollar nodig heeft voor een
project waarin ze de gevolgen van de olieramp in de Golf van Mexico in beeld wil
brengen. De foto's moeten komend jaar worden uitgebracht in een boek. Met het
inzamelen van geld was ze zelf nog niet begonnen. 'Ik laat me nog liever in mijn
gezicht slaan', aldus Strauss. 'Ik ben totaal onervaren in het inzamelen van
geld en ik vind het bovendien bijzonder ongemakkelijk mensen persoonlijk geld te
vragen om mij te ondersteunen. Deze website was voor mij daarom een droom die
uitkwam.'

Uiteindelijk bracht de actie ruim 5000 dollar in het laatje. Daarmee kan Strauss
een extra reis maken naar het rampgebied. 'Anders had ik genoegen moeten nemen
met één reis, omdat ik gewoon niet meer kon betalen', zegt ze.

Documentairemaker Thomas Allen Harris was aanvankelijk bang dat de site hem veel
extra werk zou kosten. Toch nam hij deel aan de test om geld in te zamelen voor
een multimediaal project over zwarten in Amerika, waar hij al een tijd aan
werkte. Het project van Harris sloeg aan bij de bezoekers van de site. Aan het
eind van de testfase had hij al 11.600 dollar aan donaties binnen, 16 procent
meer dan waar hij op had ingezet. Met het extra geld kocht hij onder andere
archiefmateriaal en kon hij een componist betalen voor de begeleidende muziek

'In de eerste twee weken haalde ik 25 dollar op', zegt Harris. 'Ik begon me
zorgen te maken dat mensen mijn project om die reden als een mislukking gingen
zien. Ik ben wel gewend om mijn creatieve proces met anderen te delen, maar over
het werven van geld en de financiën rondom een project, ben ik meestal niet zo
open. Dat voelt toch erg kwetsbaar.'

Het was precies het eerste gevoel dat jazzgitarist Bill Frisell had toen hem
werd gevraagd mee te doen aan de test. 'Ik ben niet rijk, maar ik kan rondkomen
van mijn inkomsten', aldus Frisell. 'Het voelde een beetje genant om op deze
manier om geld te gaan bedelen.' Gelukkig voor hemzelf zette hij zich over zijn
ongemak heen en haalde ruim 20 duizend dollar op via de site voor een nieuw, nog
te schrijven programma.

'We gaan met het programma touren door plaatsen langs de Mississippi. Dat doen
we in theaters en op de straat en voor grotere en kleinere scharen publiek. Een
groot deel van die optredens is niet rendabel en hadden we niet kunnen doen
zonder deze donaties. Het is even wennen allemaal, maar we moeten wel nieuwe
dingen proberen.'

© The New York Times

www.voordekunst.nl

In Nederland lanceerde het Amsterdams Fonds voor de Kunst twee weken geleden de
website www.voordekunst.nl. De site is, net als de site van United States
Artists, bedoeld voor kunstenaars die op zoek zijn naar financiële ondersteuning
van hun werk. Op de site kunnen kunstenaars projecten waaraan ze werken onder de
aandacht brengen.

Bezoekers van de site kunnen geld bij zo'n project doneren. Het doel van de site
is tot 100 procent financiering te komen. Blijft het percentage onder de 80
procent van het benodigde bedrag, dan gaat de financiering niet door en krijgen
alle donateurs hun geld terug. Komt het bedrag tussen de 80 en 100 procent, dan
komt er een aangepast plan.

Op de website is te zien dat een aantal projecten al volledig gefinancierd is.
Zo werd tijdens de museumnacht in Amsterdam een lichtshow gegeven met geld dat
via de site was ingezameld. Dankzij de site komt op het terrein van de NSDM-werf
een 'sociaal sculptuur' van beeldend kunstenaars Miktor & Molf.

'Mensen geld vragen vind ik heel ongemakkelijk'

Veelbelovende test met geld ophalen voor kunstprojecten. Door Stephanie Strom

LOAD-DATE: December 9, 2010

LANGUAGE: DUTCH; NEDERLANDS

GRAPHIC: De Nederlandse zangeres Hind financierde haar album Hind Crosspop via
de Nederlandse muzieksite Sellaband, die fans liet investeren in nieuwe
artiesten. De site ging in februari failliet. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              17 of 200 DOCUMENTS



                                 de Volkskrant

                            8 december 2010 woensdag

Wat doet de avantgarde?

BYLINE: Sterre Lindhout

SECTION: WONEN; Blz. 2

LENGTH: 1051 woorden


Wat hangt u erin dit jaar? En minstens zo belangrijk waarin hangt u het? Een
versierde kerstboom is een kapstok voor familietradities, maar ook een pronkstuk
in huis. En jaar in jaar uit een welkome bron van inkomsten voor designers en
slimme winkeliers.

Wat heet kerstboom? De afgelopen dertig jaar lijkt de kerstboom zich te hebben
ontworsteld aan zijn vertrouwde vorm. Een rondje fietsen door het centrum van
Amsterdam levert de volgende ontmoetingen op: een kerstboom van groene
TL-buizen, twee opblaasbare bomen, een lichtprojectie, een fluorescerend roze
kunstgeval, en een heel aantal moeilijk definieerbare takkenbossen met ballen.

Alles kan de boom in, zo blijkt: van glas tot piepschuim, van roodborstje tot
handgranaat. Lingeriegoeroe Marlies Dekkers brengt dit jaar schatkistjes met
sleutels op de markt.

Toch beperkt het heel experimentele zich vooral tot kerstbomen in de openbare
ruimte. 'Bij de mensen thuis wint de traditioneel versierde kerstboom weer aan
populariteit', zegt Ineke Strouken, zegt directeur van het Nederlands Centrum
voor Volkscultuur. Mensen willen weer een bont versierde boom, met zo veel
mogelijk herinneringen erin.' Voor het boek Dit zijn Wij (2010) deed Strouken
onderzoek naar de honderd belangrijkste Nederlandse tradities. Een versierde
kerstboom komt op de tweede plaats, na pakjesavond.

De traditionele kerstboom zoals iedereen die kent, met elektrische lampjes,
ballen en een zilveren piek, stamt uit de jaren vijftig. Eerder zaten er
kaarsjes in. 'Gruwelijk gevaarlijk', vindt Strouken. 'Vooral omdat de mensen
eromheen gingen dansen. Dat was de gewoonte.'

Voor de Oorlog was de kerstboom een typisch protestants-christelijk gebruik.
Katholieken hadden immers hun kerststal al. Een boom was voor heidenen, vonden
zij. Streng gereformeerden vonden dat overigens ook. Zij schreven de boom af als
een gril van heidenen en katholieken.

De allereerste kerstboom schijnt op een plein in Riga te hebben gestaan, zo wil
de overlevering. Van het Baltisch gebied waaide het gebruik over naar de Duitse
vorstendommen. De Oranjes huwden in die tijd graag Duitse vorstendochters. Zij
brachten de kerstboom naar Nederland.

Deze Duitse prinsessen lieten ieder jaar een boom optuigen in de tuin van Paleis
het Loo. Dat waren pronkstukken die veel bekijks trokken. De koninklijke familie
stelt de decoratie uit die tijd nog ieder jaar tentoon. De eerste melding van
een kerstboom bij een particulier stamt uit 1842, bij de Amsterdamse familie
Nalop.

Waarschijnlijk hing in die boom veel zoetigheid. Want allang voor de kerstboom
haar intrede deed in de Nederlandse huiskamers, was het de gewoonte om eten en
lekkers aan te bieden aan de armen die zingend van deur tot deur trokken. Toen
welgestelden zich eenmaal bomen konden permitteren, werden de zangers
uitgenodigd hun liederen rond de boom ten gehore te brengen. Na afloop mochten
ze wat uit de boom snoepen.

De klassieke glazen kerstbal komt ook uit Duitsland. Uit Thüringen. De vroege,
handgeblazen modellen waren voor de gewone man niet te betalen, zodat die zijn
toevlucht nam tot goud geschilderde walnotendoppen, dennenappels en rode linten.

Pas in de jaren vijftig werden kerstballen gemeengoed. Wie op oma's zolder nog
een doosje ballen uit die tijd vindt, moet ze niet weggooien. Op speciale
kerstballenbeurzen leveren ze de laaste jaren veel geld op.

Ook daaruit blijkt dat men weer op zoek is naar ballen en hangers met
'eeuwigheidswaarde.' 'Mensen willen kerstversiering met een speciale betekenis',
zegt Strouken. 'Bij veel jongere gezinnen krijgen de kinderen ieder jaar een
eigen, bijzondere bal. Samen de kerstboom versieren wordt op die manier een
middagje herinneringen ophalen.'

De kerstboom-avantgarde van ontwerpers en verkopers speelt daar handig op in:
veel van de dit jaar op de markt gebrachte versierselen zijn duurzaam, gemaakt
van restmateriaal, of gemaakt in de Derde Wereld. Ballen die een seculiere
kerstgedachte uitdragen.

Babette Leertouwer van ontwerpersduo Halona ontwierp wollen kerstballen, omdat
ze bij toeval een grote partij wol op de kop had getikt. 'We gaan uit van het
materiaal wat we hebben. De kettinkjes waar ze aan hangen zijn ook restjes van
de kettingen die we ontwerpen. We gooien nooit iets weg en proberen zo min
mogelijk nieuw te kopen.'

Maar het is niet allemaal pais en vree. Illustratrice Marloes Duyker hangt dit
jaar tanks en pistolen in de boom. Van leer. Ze vindt het vooral belangrijk dat
haar ontwerpen een reactie oproepen. 'Ik vind ze wel stoer. Maar voor de mensen
die het wat lieftalliger willen, heb ik ook gewoon hertjes.'

Ineke Strouken: Dit Zijn Wij - over de 100 belangrijkste tradities in Nederland.
Pharos uitgevers/Nederlands Centrum voor Volkscultuur; 288 pagina's; EUR 22,50.
ISBN 978 9079399192

Papieren engelen

Sloophouten boomjes

Gebakken hangers

Leren Pistolen

Vilt uit Bangladesh

Ontwerpster Ingrid Jansen (44): 'Ik gebruik uitsluitend sloophout. Eerst echt
restjes van andere projecten, maar de boompjes zijn zo'n succes dat ik er nu
speciale partijen voor aanschaf.' De boompjes zijn te koop via de website
www.woodwoolstool.com en kosten EUR 25,-

Drie jaar geleden ontwierp desinger Jurriane Matter de eerste papieren
Sing-engelen. Inmiddels worden ze wereldwijd verkocht, van de Verenigde Staten
tot Japan. De engelen zijn gemaakt van 100% gerecycled papier. Een setje van
zeven engelen kost EUR9,95.

'Ik zocht naar voorwerpen en materialen die niet standaard in de kerstboom
hangen,' zegt illustratrice Marloes Duyker. Zo kwam ze op leren pistolen en
tanks. De hangers zijn te koop bij Restored, Haarlemmerdijk 13, Amsterdam.
Kosten EUR 24,95 per stuk.

Zelf gebakken en beschilderde aardewerk kerstboomhangers van Fred's Atelier in
Purmerend. (EUR 0,50 per stuk) In het atelier van de Prinsenstichting werken
mensen met een beperking.

'Return to Sender laat vrolijke kerstversiering maken in ontwikkelingslanden.
Alle producten hebben een eigen verhaal. De kleurige vilten kerssterren komen
uit Bangladesh. De sterren en andere kerstversiering van Return to Sender zijn
te koop bij de HEMA. Kosten: EUR5,95 per stuk.

Het zoeken is naar kerstballen met eeuwigheidswaarde

De allereerste kerstboom stond naar verluidt op een plein in Riga. Duitse
vorstendochters brachten hem naar Nederland. Alles over boom, versiering,
traditie en vooruitgang. door Sterre Lindhout

LOAD-DATE: December 8, 2010

LANGUAGE: DUTCH; NEDERLANDS

GRAPHIC: Kerstboom bij Restored in Amsterdam. Foto Bart Mühl

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              18 of 200 DOCUMENTS



                                 de Volkskrant

                            7 december 2010 dinsdag

'Diploma's verdelen de samenleving';
interview bestuurskundigen Mark Bovens en Anchrit Wille

BYLINE: Wilco Dekker Ben van Raaij

SECTION: BINNENLAND; Blz. 8

LENGTH: 1368 woorden


We leven in een diplomademocratie. Nederland wordt geregeerd door de burgers met
de hoogste diploma's. Opleiding is de grote scheidslijn in de samenleving, zoals
vroeger afkomst, geloof of klasse. De kloof tussen hoog- en laagopgeleiden heeft
geleid tot een nieuwe klassenmaatschappij die door de opkomst van het populisme
grote gevolgen kan hebben voor ons politieke bestel. Bestuurskundige en politiek
filosoof Mark Bovens, hoogleraar bestuurskunde aan de Universiteit Utrecht,
schreef er samen met collega Anchrit Wille (Universiteit Leiden) een boek over.
Woensdag verschijnt het in het Nederlands, als De diplomademocratie.

De politieke, bestuurlijke en economische elites zijn de laatste veertig jaar
gedemocratiseerd, maar bovenal gemeritocratiseerd, stellen Bovens en Wille.
Hoogopgeleiden geven in alle arena's de toon aan. Terwijl 30 procent van alle
kiezers een academische of HBO-opleiding heeft gevolgd, geldt dat voor vrijwel
alle leden van het kabinet, het parlement en de bestuurlijke elite (zoals in de
Volkskrant Top 200 van invloedrijkste Nederlanders, waarvan zaterdag editie 2010
verschijnt). Hoogopgeleiden domineren ook de top van het bedrijfsleven, het
maatschappelijk middenveld en allerlei belangenorganisaties.

Dat hoogopgeleiden oververtegenwoordigd zijn in politiek en bestuur is op zich
niet gek, zegt Bovens. 'Het is ook niet erg, zolang de belangen van
laagopgeleiden maar worden gezien en behartigd. Dat was zo in de tijd van de
verzuiling, toen hoog- en laagopgeleiden verbonden werden door een gedeelde
geloofsovertuiging en laagopgeleiden via vakbonden en kerken vaak nog
doorstroomden naar de politiek. Maar de afgelopen decennia is dat steeds minder
het geval.'

Een belangrijke oorzaak is volgens Bovens en Wille dat hoog- en laagopgeleiden
steeds minder gemeen hebben. 'Vooral opleidingsniveau bepaalt nu sociale
verschillen: vertel me je opleiding en ik vertel je wie je bent: welke krant je
leest, waar je op vakantie gaat, of je zoon Wesley heet of Floris-Jan. We zien
toenemende segregatie naar opleidingsniveau. Hoog- en laagopgeleiden leven in
verschillende werelden, zoals katholieken en protestanten ten tijde van de
verzuiling.'

Belangrijk geschilpunt is immigratie. Hoogopgeleiden staan positief tegenover
globalisering, migratie en Europa. Laagopgeleiden hechten meer aan eigen
identiteit en cultuur. Geen wonder: 'We hebben de lasten van de integratie
altijd afgewenteld op de laagopgeleiden. In hun wijken en voetbalclubs moest de
opvang plaatsvinden. Hoogopgeleiden hadden in hun woonomgeving nergens last van.
Zij zagen alleen de exotische restaurantjes en goedkope werksters.'

De klachten van laagopgeleiden zijn hierdoor nooit serieus genomen, zegt Wille.
Of werden afgedaan als xenofoob. 'Er werd schande gesproken van dat PVV-voorstel
om een allochtonenstop in te stellen voor voetbalclubs in Den Haag. Een extreem
plan, maar het legt de vinger op de zere plek. Kansarme wijken en voetbalclubs
verkleuren. Dat gevoel van verlies moet je serieus nemen.'

Het is niet vreemd dat hoewel Nederland nog steeds een 'high trust country' is
er grote verschillen zijn in de mate waarin hoog- en laagopgeleiden vertrouwen
hebben in politiek en rechtsstaat. Onvrede en cynisme over zakkenvullers en
baantjesjagers tref je vooral aan bij witte laagopgeleiden. Zij voelen zich door
de elite verwaarloosd, bleek uit een recente studie van het Verwey Jonker
Instituut. 'Henk en Ingrid' voelen zich 'vreemden in eigen land'.

De vermeende kloof tussen burger en politiek is dan ook vooral een kloof tussen
burgers onderling, zegt Bovens. Er is een sociaal-culturele scheidslijn ontstaan
tussen hoogopgeleide kosmopolieten en laagopgeleide nationalisten. 'Die kloof
verklaart veel van de politieke onrust van de afgelopen tien jaar, en heeft in
Fortuyn en nu Wilders een geaccepteerde politieke vorm gevonden.'

De gevolgen zijn niet uitgebleven. De grote volkspartijen zijn de aansluiting
met hun laagopgeleide achterban kwijtgeraakt. Die herkent zich niet meer in het
kosmopolitisme van de elite en is massaal gevlucht naar populistische partijen
als SP en nu PVV. 'VVD en CDA zijn al gespleten. De PvdA moddert door. Zij heeft
een gat laten vallen waar Wilders in kon springen.'

De politieke omwenteling van 2010, met de verkiezingsoverwinning van de PVV, is
wat Bovens en Wille betreft een bevestiging van het thema van hun boek. De
politieke en bestuurlijke elites moeten dat nog onderkennen, denken zij. 'VVD en
CDA hebben met het gedoogkabinet met de PVV de bakens verzet, maar de linkse
elite lijkt nog steeds flabbergasted. Je ziet het in de machteloze reacties op
de kunstbezuinigingen: we moeten het nóg beter uitleggen.'

Hoe verder? Er zijn twee opties, aldus Bovens. Het positieve scenario is dat van
inkapseling, waarbij de PVV wordt opgenomen in het politieke bestel. 'Die
strategie is in het verleden bij andere populistische partijen ook gevolgd,
zoals bij de kleine luyden van Abraham Kuyper of de socialisten van Jelle
Troelstra. Bij de nieuwkomer gaan de scherpe kantjes eraf. Het wordt een normale
partij en de gevestigde partijen schuiven een stuk zijn richting op. Dat is de
prijs die je betaalt.'

Het negatieve scenario is dat de populistische partij zich keert tegen het
politieke bestel. 'Dit hebben we gezien met het fascisme in de jaren dertig en
nu in Italië bijvoorbeeld met de separatistische Lega Nord. Ik acht de kans
hierop in Nederland niet zo groot. De PVV is een parlementaire partij en Wilders
een parlementariër pur sang. Het PVV-populisme is vooral een correctie op de
politieke agenda. Het is in zekere zin een uiting van de emancipatie van de
laagopgeleiden.'

Het 'systeemrisico' wordt reëler als de kloof tussen hoog- en laagopgeleiden
zich op steeds meer terreinen verdiept, waarschuwen Bovens en Wille. 'Het kan
mis gaan als laagopgeleiden het gevoel krijgen dat ze op alle fronten aan het
kortste eind trekken, zoals inkomen, arbeid, gezondheid, levensverwachting. Die
ontwikkeling is eigenlijk al aan de gang. De trend van nivellering na de Tweede
Wereldoorlog is omgebogen. Sociale verschillen worden weer groter.'

De huidige politieke omwenteling is in die zin een 'wake-up call', zeggen Bovens
en Wille. 'Zorg dat de stem van laagopgeleiden meer aan bod komt. Politieke
vernieuwing kan daarbij een rol spelen, zoals beperkte invoering van referenda
of rechtstreekse verkiezing van burgemeesters. Ook moet je de politieke partijen
hervormen, de recruteringsvijvers van de politiek, want die zijn nu natuurlijk
absoluut geen afspiegeling van de maatschappij.'

Mark Bovens en Anchrit Wille: Diplomademocratie. Over de spanning tussen
meritocratie en democratie. Bert Bakker / Prometheus, prijs: 17,95 euro, ISBN
978 903513 6069.

Hoogopgeleiden leven langer en zijn tevredener

Hoogopgeleiden zijn aanzienlijk tevredener met hun leven dan laagopgeleiden. Dit
geldt voor hun woning, hun leefomgeving, hun werk en hun sociale contacten.
Hoogopgeleiden hebben ook meer vertrouwen in andere mensen, de politiek en
instituties, meldde het Centraal Bureau voor de Statistiek (CBS) vorige week.

De kloof tussen hoog- en laagopgeleiden blijkt ook op terreinen als gezondheid
en levensverwachting. Hoogopgeleiden die nu 65 jaar worden leven gemiddeld vier
jaar langer dan laagopgeleiden die nu die leeftijd bereiken. Zij leven ook
aanzienlijk langer zonder lichamelijke beperkingen.

Alexander Rinnooy Kan, voorzitter van de Sociaal-Economische Raad (SER), maakt
zich zorgen over deze nieuwe breuklijn in de samenleving. 'Het is een
tweedeling', zegt hij, 'tussen de mensen die de toekomst met vertrouwen tegemoet
zien en de mensen die de toekomst met angst en nervositeit zien naderen. Een
tweedeling die is neergeslagen in de politieke constellatie van het
kabinet-Rutte.'

Volgens Rinnooy Kan is de kloof moeilijk te overbruggen. 'Ik schrok van
OECD-gegevens waaruit blijkt dat de opwaartse intergenerationele mobiliteit in
Nederland lager is dan in omringende landen. De kans dat je meer gaat verdienen
en dat je beter bent opgeleid dan je ouders is kleiner.'

'Henk en Ingrid voelen zich in eigen land vreemden'

De kloof tussen hoog- en laagopgeleiden heeft tot een nieuwe klassensamenleving
geleid. 'Het kan mis gaan.' Door Wilco Dekker en Ben van Raaij

LOAD-DATE: December 7, 2010

LANGUAGE: DUTCH; NEDERLANDS

GRAPHIC: Anchrit Wille en Mark Bovens brengen in hun boek in kaart hoe
laagopgeleiden geleidelijk onzichtbaar werden in de politiek. Foto Gabriel
Eisenmeier

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              19 of 200 DOCUMENTS



                                 de Volkskrant

                            3 december 2010 vrijdag

Het beste warenhuis

SECTION: UITGELICHT; Blz. 18

LENGTH: 1760 woorden


W ie als Nederlandse moeder voor haar zoontje een Audi-trapauto koopt van
tienduizend pond (12 duizend euro), wordt door de buren als een paria
aangekeken. Maar in Engeland zal haar zoontje er zonder gene mee rond kunnen
rijden.

Daarom is zo'n auto bij het warenhuis Selfridges & Co aan Oxford Street in de
feestmaand gewoon te koop, net als met juwelen afgezette legostenen waarmee
meisjes eigen sieraden kunnen maken.

Wat is op de speelgoedafdeling van de Bijenkorf aan het Amsterdamse Damrak het
exclusiefste product van dit jaar? De winkeljuffrouw toont een Star Wars
Legodoos: 75 euro. Oh ja, er staat ook een sjoelbak van 54 euro. Een luxe
sjoelbak, zo wordt vermeld. De Bijenkorf is nog altijd enigszins wars van
extreem dure extravaganza: geen kerstballen van goud of legostenen met juwelen.

Vorige maand werd de Selfridges Group eigenaar van de Bijenkorf. Maar het
betekent nog lang niet dat het Nederlandse warenhuis een kopie wordt van het
Britse. Nederlandse vrouwen zijn pretentielozer.

Vierduizend schoenen

De schoenenafdeling van de Bijenkorf mag er zijn. Maar de schoenenafdeling van
Selfridges is met vierduizend paar uitgestalde schoenen en 55 duizend in
voorraad, een paradijs voor vrouwen en tegelijkertijd een hel voor de meeste
mannen.

Selfridges pretendeert de grootste schoenenafdeling van de wereld te hebben. Het
is er een maand voor Kerst een gekkenhuis. De termen crisis, bezuinigen en
werkloosheid zijn blijkbaar alleen op de boekhoudafdeling actueel. 'We komen
handen tekort om alle klanten te helpen', zegt een verkoopster.

Op vrijdagmiddag is het zelfs zo druk dat bezoekers voetje voor voetje
slalommen. In de Foodhall heerst een complete gekte. Er staat een lange rij voor
de sushibar. Felicia Huizing uit Den Haag loopt hier rond met haar man en een
bevriend echtpaar. 'Wij zijn gisteravond naar een musical geweest in de Royal
Albert Hall. Vandaag winkelen we nog even. Ik vind Selfridges zo'n prachtige
zaak. Stijlvol en sfeervol. Als er zo'n warenhuis in Amsterdam was, zou ik echt
elke week in die stad gaan winkelen.'

Haar man vult aan: 'De Bijenkorf? Oh, nee. Dat is echt niets hierbij vergeleken.
In Amsterdam doen ze nog een poging, maar die in Rotterdam is meer een
aangepaste V&D.'

Verderop op de parterre staan de stands van alle grote cosmeticamerken: Tiffany,
Chanel, Dior, Bulgari, Yves St. Laurent. Vrouwen kunnen zich hier door
professionals laten opmaken. Het 'shop-in-shop'-systeem is door de Bijenkorf in
Amsterdam al overgenomen.

Net als bij Selfridges is de parterre van de Bijenkorf gevuld met de parfums en
cosmetica van de luxueuze merken. Jeanet van der Plas uit Den Haag vindt het
best wel een mooie collectie. 'Maar ik mis de Chanel-tassenlijn.'

De Bijenkorf erkent dat niet alle grote merken er met hun hele collectie zijn,
maar hoopt daar dankzij de overname door Selfridges verandering in te brengen.
De Bijenkorf moet luxer en mag misschien ook wat duurder worden. Zo verkoopt de
Bijenkorf voor 2.000 euro een gouden snijmachine voor salades. Van deze
snijmachine van de hand van Joseph Joseph zijn er maar drie in de wereld. En de
Bijenkorf zegt de enige zaak in Nederland te zijn waar de cosmetica van Bobbi
Brown wordt verkocht. Het Franse modehuis Hermès heeft zelfs enige tijd een
handtas van 100 duizend euro in de Bijenkorf geshowd. Het was echter meer een
stunt dan een verkoopartikel. Nederlanders geven niet even een tonnetje uit in
een warenhuis.

Terwijl in Selfridges een kakofonie van talen is te horen, klinkt in de
Bijenkorf aan het Damrak vooral het Nederlands. Er lopen ook in het Amsterdamse
warenhuis sjieke dames rond, maar het is toch vooral de zaak van het gewone
volk. Er zwerven nogal wat opgeschoten jongens door de zaak. Ze kijken naar
hippe mutsen of een Björn Borg-boxershort, zonder iets te kopen. De merken
lokken: Tommy Hilfinger, Dior, Ralph Lauren.

Vorige week opende de Bijenkorf officieel de zeven 'shop-in-shops' die zich dit
jaar in het warenhuis hebben gevestigd: Hermès, Louis Vuitton, Burberry,
Mulberry, Gucci, Ferragamo en Fendi.

Een heel mooie winkel

Een Engelse bezoekster is onder de indruk: 'Oh, het is schoon, ruim en helder.
Een heel mooie winkel', complimenteert Rachel Scott uit Stoke. Het is even
zoeken naar een Engelse in de Bijenkorf. Buitenlanders komen naar Amsterdam voor
de grachten, de Wallen, de musea, de coffeeshops en het Anne Frank Huis. En niet
speciaal voor de winkels.

De Bijenkorf wil onder de nieuwe eigenaar uitgroeien tot een soort PC
Hooftstraat onder één dak. Het probleem is dat de winkel niet de oppervlakte
heeft van die van Selfridges. Woordvoerder Marieke Heringa zegt dat er plannen
zijn voor uitbreiding van het warenhuis tot aan de Warmoesstraat, waar nu de
bevoorrading plaatsvindt. 'Hier kunnen we nog aardig wat ruimte winnen.'

De vraag is of er in Nederland ook een markt is voor zo veel luxe producten.
Voor de Louis Vuitton-tassenafdeling in Selfridges staat een lange rij. Gezien
de hoofddoeken en boerka's zijn hier veel vrouwen uit de Arabische landen die in
Londen zijn komen shoppen. Maar ook de met Rolls Royces en Bentleys gearriveerde
echtgenotes van Amerikaanse tycoons of Russische miljardairs willen hiervoor wel
even geduld opbrengen. In de Louis Vuitton van de Bijenkorf zijn slechts twee
klanten te vinden. Toch stoppen dankzij de komst van Louis Vuitton voor de deur
van de Bijenkorf volgens Heringa 'steeds vaker toeristenbussen.'

In Selfridges krioelt het van het personeel. Bij elke roltrap en lift staan
meisjes en jongens in een zwarte korte jurk (met legging) en jongens in kostuum
(met stropdas) die klanten te woord staan. 'Waar zoekt u naar?' of 'Are you
being served?', om een klassieker te citeren.

Dagelijks shoppen zo'n 100 duizend mensen in Selfridges, bijna drie miljoen in
december. De Bijenkorf trekt in december naar eigen zeggen een miljoen klanten.

Beste warenhuis

In juni van dit jaar werd Selfridges gekroond tot het beste warenhuis ter
wereld, een titel die het overnam van Saks Fifth Avenue in New York. De prijs
wordt tweejaarlijks uitgereikt door de Intercontinental Group of Department
Stores, waarin de grote warenhuizen zich hebben verenigd. Selfridges won de
prijs op grond van de kracht van de merken, innovatie, winkelervaring,
dienstverlening en financiële resultaten.

Selfridges moet continu op zijn tellen passen. Aan Oxford Street bevinden zich
ook de warenhuizen van Debenhams, John Lewis en House of Fraser. Aan Piccadilly
ligt Fortnum & Mason. Selfridges concurreert echter vooral op het scherp van de
snede met het beroemde Harrods in Knightbridge. Omdat Selfridges zijn
kerstafdeling al op 2 augustus opende, besloot ook Harrods in die maand zijn
kerstspullen uit te stallen. Niet zonder succes: in de eerste week werd al voor
meer dan een ton aan kerstballen omgezet.

Selfridges pretendeert moderner en hipper te zijn dan Harrods. Het is het
warenhuis van de Londenaren zelf, terwijl Harrods vooral het warenhuis van de
toeristen is. De klandizie van Selfridges is jonger en er struinen vaker Britse
bekendheden rond, een reden van veel Londenaren om juist hier naartoe te gaan.

De gele draagtasjes waarin Selfridges de gekochte spullen opbergt, zijn minstens
even fameus als de groene van Harrods. Je wilt ermee gezien worden in de metro,
de bussen of de befaamde Londense taxi's. Vele vrouwen gaan met zes of zeven van
die tasjes de deur uit. Wie uit de Bijenkorf met twee plastic tassen stapt,
wordt al snel gezien als shop-oholic.

De Sinterklaasetalages van de Bijnenkorf zijn minder pompeus ingericht dan de
kerstetalages van Selfridges. Er is geen Kerstman-grot, maar wel een troon van
Sinterklaas met een beeld van een witte schimmel. Midden in de zaak zijn Pieten
aan het touwklimmen. De Bijenkorf hult zich graag met het predikaat
'hofleverancier van Sinterklaas'.

Gabriel Johnson noemt de Bijenkorf een prettige zaak. Zij woont ook in Londen,
maar de stad Londen in Canada. 'Ik ken Selfridges ook. Maar ik vind de Bijenkorf
net zo overzichtelijk. Ik zou graag in mijn Londen een dergelijke zaak hebben.'

Selfridges wil moderniseren in plaats van uitbreiden

De Bijenkorf wil de komende jaren flink groter worden

n Selfridges werd in 1909 opgericht door Harry Gordon Selfridge. In dat jaar
werd er het vliegtuig tentoongesteld waarmee Louis Blériot als eerste over Het
Kanaal vloog. in 1929 werd hier voor het eerst een tv-toestel getoond.

n Selfridges & Co. maakt sinds 2003 deel uit van de zogenoemde Selfridges Group
waartoe ook Brown Thomas (Ierland) en Holt Renfrew (Canada) behoren. Eigenaar
van Selfridges Group is de Canadese miljardair Galen Weston.

n Selfridges heeft ook twee winkels in Manchester. Maar vooral het nieuwe
warenhuis in de Bull Ring in Birmingham is bekend vanwege de moderne buitenkant
met duizenden witte schijfjes. De nieuwe eigenaar concentreert zich op
modernisering van de bestaande warenhuizen met name die in Londen in plaats van
uitbreiding met nog meer warenhuizen.

n De Londense winkel is met 50 duizend vierkante meter vloeroppervlak meer dan
twee keer zo groot als de andere winkels. Het is hiermee de grootste winkel in
Londen na Harrods. De omzet van de Londense winkel is groter dan alle twaalf
Bijenkorf-winkels bij elkaar.

n De Bijenkorf in Amsterdam ging in hetzelfde jaar open als Selfridges: 1909.
Maar de winkel begon al in 1870 als de kleine fourniturenzaak van Simon Philip
Goudsmit aan de Nieuwendijk. Na diens dood bouwde zijn weduwe de zaak uit, samen
met neef Arthur Isaac. In 1909 werd op het braakliggende terrein van de vroegere
beurs van Zocher aan het Damrak een houten noodgebouw betrokken. Later werd
ernaast een nieuw gebouw neergezet.

n De Bijenkorf was heel lang, net als de Hema zelfstandig, totdat ze in 1999
fuseerde met concurrent Vendex. In 2004 werd Vendex/KBB Groep er overgenomen
door een groep investeerders die de winkels een voor een heeft afgestoten.
Hierdoor kwam De Bijenkorf in handen van de Selfridges Group.

n De Bijenkorf heeft twaalf winkels. Die in Amsterdam is de grootste, gevolgd
door Rotterdam. Enkele filialen worden binnenkort flink verbouwd en
gemoderniseerd.

n De Amsterdamse winkel heeft nu een oppervlak van 20 duizend vierkante meter
over vijf verdiepingen. Dat moet de komende jaren flink worden vergroot.

De Bijenkorf is wars van dure extravaganza

Met de gele tasjes van Selfridges wil je gezien worden

De Bijenkorf gaat deel uitmaken van het concern met het beroemde Londense
warenhuis Selfridges &wordJoiner; bekroond tot beste warenhuis ter wereld. Hoe
gaan de Engelse en Nederlandse winkelcultuur samen? Een vergelijking tusen de
winkels in Londen en Amsterdam. Door Peter de Waard

LOAD-DATE: January 27, 2011

LANGUAGE: DUTCH; NEDERLANDS

GRAPHIC: De futuristische Selfridges-vestiging in Birmingham. Selfridges
pretendeert moderner en hipper te zijn dan Harrods. Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              20 of 200 DOCUMENTS



                                 de Volkskrant

                           2 december 2010 donderdag

'De Jager onderbelicht consequenties reddingsoperatie';
Interview ronald Plasterk, financieel woordvoerder PvdA-fractie

BYLINE: Douwe Douwes

SECTION: ECONOMIE; Blz. 19

LENGTH: 528 woorden


Van onze verslaggever

Den Haag Het eurogebied kraakt al maanden in zijn voegen, maar in politiek Den
Haag is de crisis nog nauwelijks onderwerp van discussie. Het motto van de
Tweede Kamer lijkt te zijn: laten we brandweerman Jan Kees de Jager vooral niet
voor de voeten lopen, nu de vlammen hoog uitslaan.

Vandaag spreekt de Kamer over de steunoperatie die afgelopen weekeinde voor
Ierland op touw is gezet. Nederland staat voor 2,7 miljard euro garant.
Financieel woordvoerder Ronald Plasterk van de PvdA is niet van plan zomaar zijn
handtekening op de stippellijn te zetten. De parlementaire steun van de grootste
oppositiepartij is belangrijk, want gedoogpartij PVV is uiterst kritisch over
steun aan armlastige Europese landen.

Wat verwijt u het kabinet?

'De Jager onderbelicht systematisch de consequenties van de garantstelling. Hij
heeft eerder gezegd: 'Dit kost de belastingbetaler geen geld.' In het Kamerdebat
is hij gedwongen om expliciet toe te geven dat het de belastingbetaler nú geen
geld kost. Maar een garantstelling kan leiden tot een lening, en daarvan kan
blijken dat je die niet terugkrijgt. Daar moet je in deze situatie rekening mee
houden.

'Ik denk dat de voorstelling van zaken door De Jager er ook in gelegen is dat
zijn kabinet overeind wordt gehouden door een partij die fel anti-Europees is.
De PVV voelt helemaal niets voor deze steun. Dat was in ieder geval de lijn in
de vorige debatten.'

Hebt u al aanwijzingen dat het kabinet uw steun nodig heeft?

'Ik zie nu al uitgestoken handen naar de oppositie. We moeten afwachten wat de
PVV gaat doen, maar ervan uitgaande dat die haar lijn vasthoudt, en niet
meedoet, dan is de meerderheid afhankelijk van ons.'

De PVV kan best inbinden.

'Ik ben benieuwd. Maar dan wil ik wel dat Henk en Ingrid weten dat ze per
persoon voor 2.000 euro risico lopen.'

U heeft straks wellicht een sleutelrol. Wat wilt u bereiken?

'Drie weken geleden hebben we als oppositie opbouwende voorstellen gedaan als
alternatieven voor de bezuinigingen. Dat is hautain van de hand gewezen.

'Dan kunnen ze niet komen bedelen om steun. Als we dan gaan praten over de
financiën van het land, dan wil ik over de hele linie praten. Ik vind al dat er
te veel is bezuinigd op onderwijs en zorg, en sociale zekerheid.'

Is dat wel verantwoordelijk, uw steun voor een heel belangrijk dossier aan
voorwaarden verbinden?

'Wij willen volledig verantwoordelijk zijn voor deze buitengewoon ingrijpende,
niet populaire operatie. Maar het kan niet zo zijn dat de meest rechtse regering
ooit, met 76 zeteltjes, met touw en lijm een coalitie aan elkaar plakt. En dat
ze dan elke keer dat er echt iets moet gebeuren de AOW omhoog, voorkomen dat er
een financiële crisis is naar de partijen komen die wel serieuze
verantwoordelijkheid willen nemen.'

Wat wilt u concreet binnenhalen?

'Eerst wil ik dat helder wordt wat het ons kan gaan kosten. En de terreinen
waarvan wij vinden dat de broekriem op de verkeerde manier is aangehaald sociale
zekerheid, zorg, onderwijs en cultuur mogen dadelijk niet nog verder worden
afgesnoerd door deze steunmaatregelen. '

De Tweede Kamer bespreekt vandaag de reddingsoperatie voor Ierland. De PvdA zal
die niet zomaar steunen.

LOAD-DATE: December 2, 2010

LANGUAGE: DUTCH; NEDERLANDS

GRAPHIC: Ronald Plasterk Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              21 of 200 DOCUMENTS



                                 de Volkskrant

                            1 december 2010 woensdag

Observator van Italië;
Postuum cineast Mario Monicelli

BYLINE: Bor Beekman

SECTION: KUNST; Blz. 10

LENGTH: 414 woorden


Met een sprong uit het raam van een ziekenhuis in Rome eindigde maandag het
leven van Mario Monicelli (95), een van de vaders van de commedia all'Italiana,
de typische Italiaanse filmkomedie. De terminaal zieke cineast voelde niets voor
verdere behandeling, meldden de Italiaanse media.

De regisseur en scriptschrijver gold als een scherp observator van de Italiaanse
maatschappij, die gedurende zijn leven ingrijpend veranderde. Daarbij koos
Monicelli voor het gezichtspunt van de gewone man type geboren verliezer die
zich het hoofd dol laat maken door geldzucht, strijdlust of politiek, en stuit
op de weerbarstige realiteit.

Zijn klassieker I Soliti Ignoti uit 1958 (ook bekend als Big Deal On Madonna
Street), met Marcello Mastroianni in zijn eerste komische rol, geldt als
Monicelli's meest invloedrijke film. De parodie op het heist-genre, waarin
enkele onfortuinlijke dieven bij een inbraak de verkeerde muur doorbreken,
inspireerde onder meer Woody Allen bij het maken van diens Small Time Crooks.
Met zijn grootse oorlogssatire La grande guerra (1959) verschafte de filmer een
jaar later de Italiaanse komedie een nieuwe identiteit; het genre mocht nu ook
episch zijn, historisch, grimmig en visueel imponerend. Monicelli's sterk
antimilitaristische kijk op het absurde leven in de loopgraven van de Eerste
Wereldoorlog, was een riskante, dure productie, een breuk met de tendens oorlog
vooral als glorieuze bezigheid te verfilmen. Het was zijn doorbraak in het
buitenland en hij werd genomineerd voor een Oscar.

Voor die twee films werd de in 1915 in Toscane geboren Monicelli, die al filmde
vanaf zijn 19de, toch vooral beschouwd als een uitstekend vakman, niet als een
groot regisseur. Dat de komedie uit eigen land door Italiaanse critici lange
tijd niet voor vol werd aangezien, speelde een rol. Ruim zeventig films
regisseerde de filmmaker, met de grootste naoorlogse acteurs uit Italië:
Mastroianni, Sophia Loren, Anna Magnani, Claudia Cardinale en Monica Vitti.
Hoewel hij later wel erkenning kreeg als vernieuwend filmer en een ere-Gouden
Leeuw ontving in Venetië, bereikte Monicelli nooit de status van tijdgenoten als
Fellini en Scola. 'Alle Italiaanse komedies zijn dramatisch', zei hij in 2004 in
een interview met het filmtijdschrift Cineaste. 'Mensen sterven in mijn films,
er is geen happy end. Ze gaan over dood, honger, armoede en ziekte.'

Mario Monicelli, die gisteren op 95-jarige leeftijd zelfmoord pleegde, gold als
een van de vaders van de Italiaanse komedie.

LOAD-DATE: January 26, 2011

LANGUAGE: DUTCH; NEDERLANDS

GRAPHIC: Mario Monicelli Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              22 of 200 DOCUMENTS



                                 de Volkskrant

                            1 december 2010 woensdag

radiotips

SECTION: RTV; Blz. 16

LENGTH: 41 woorden


Wetenschap voor de gewone man?

Is het huidige klimaatdebat wel aan een groot publiek uit te leggen? In OBA Live
een gesprek met Marcel Crok, Martijn van Calmthout, chef wetenschap van de
Volkskrant en biochemicus Bo Blanckenburg.

Radio 5, 19.02 uur

LOAD-DATE: January 26, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              23 of 200 DOCUMENTS



                                 de Volkskrant

                           27 november 2010 zaterdag

'Laurens-Jan en Ingrid in één partij?';
ondertussen op http://vk.nl/opinie

BYLINE: Henk Müller

SECTION: OPINIE EN DEBAT

LENGTH: 531 woorden


ZERO TOLERANCE Het was deze week weer lachen met de PVV. De voorstanders van
Wilders onder de reageerders houden zich op de site opmerkelijk rustig. Hier en
daar komt een lijstje met 'wandaden' van PvdA-politici voorbij, maar veel
reageerders nemen de jij-bakken voor wat ze zijn. Reageerder Marjolein
Stuijfhuizen vat de sfeer aardig samen: 'waarop de PVV nu direct op wordt
aangesproken is het zero tolerance beleid, ten aanzien van criminaliteit en
wetsovertreders, die de  Wilders juist op de PVV-leden die de wet hebben
overtreden niet toepast. Daarbij komt de toonzetting die Wilders bezigde om dat
beleid kracht bij te zetten. Over zijn eigen leden die de wet hebben overtreden,
is hij opvallend mild in woordkeus. Dat staat haaks op zero tolerance. Hiermee
verliest hij kracht wanneer het erop aankomt om dat beleid te verdedigen. Dat
zal hem nog het meest dwarszitten.'

Columnist Thomas von der Dunk kan zich het leedvermaak wel voorstellen.  'Er is
alleen één maar: het risico dat de andere partijen, na een LPF-achtige (maar
natuurlijk altijd weer andere) afgang van het toneel, weer overgaan tot de
traditionele orde van de dag.' Die intussen fameuze anderhalf miljoen kiezers:
we hoeven ze niet heilig te verklaren maar we mogen de onderliggende oorzaak van
Wilders' succes niet negeren - en dat gebeurt feitelijk nog te veel, stelt hij.
'De PVV vormt, met de SP, de electorale thuishaven van hen die als de
'moderniseringsverliezers' bekend staan: vooral lager opgeleiden voor wie de
globalisering, die door de hogeropgeleide elite als verbreding van haar
economische en culturele horizon wordt omarmd, juist een bedreiging vormt.

CONCERTGEBOUWBUURT De PVV maakt van de tegenstelling tussen volk en elite
'volgens hem een karikatuur, maar feit is dat hun beider belangen steeds verder
uiteengroeien. De vraag is of de PvdA een Concertgebouwbuurtpartij wordt, of
probeert ze behalve de hogeropgeleide sociaal-democraten Laurens-Jan en Anne ook
de lageropgeleide Henk en Ingrid, die naar sociale zekerheid snakken,
binnenboord te houden. Kunnen ze in één partij? Dat is een hele opgave en houdt
een gevaar in. Von der Dunk: 'Femke Halsema riep in deze krant op om te streven
naar een herhaling van Keerpunt '72: tegen de ongeremde machtsdrang van rechts
moet links ook een bundeling van krachten stellen. Maar in één moeite door
verbindt ze er meteen een inhoudelijke voorwaarde aan: de PvdA moet dan wel
afstand nemen van sociaal zekerheidsconservatisme à la de SP.

'Haar constatering dat de PvdA verscheurd wordt door de mentale strijd tussen
twee kampen en daaraan haar huidige zwakke profiel dankt, klopt. Maar het is nu
juist de taak van (en dus nu het probleem voor) de sociaal-democratie dat zij
deze beide kampen - het hogeropgeleide naar mentaal avontuur strevende en het
lageropgeleide naar sociale zekerheid strevende - moet verbinden om
bestaansrecht te hebben. Maakt zij te nadrukkelijk de keuze die Halsema
voorstaat, dan reduceert zij zich electoraal tot de Concertgebouwbuurt.'

De stelling

Het lijkt een paradox maar het verkleinen van mondiale welvaartsverschillen
leidt niet tot minder migratie. Integendeel,  stelt Will Tinnemans

Discussieer mee op:VK.NL/OPINIE

LOAD-DATE: November 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              24 of 200 DOCUMENTS



                                 de Volkskrant

                           27 november 2010 zaterdag

Onverwoestbaar optimisme op de Dag van de Belegger

BYLINE: Yvonne Hofs

SECTION: TEN EERSTE

LENGTH: 842 woorden

SAMENVATTING

Sombermansen wagen geen gokje op de beurs en hebben vrijdag dus niets te zoeken
in de RAI. 'Met de euro komt het vast weer goed. We hebben het dieptepunt achter
ons.'

VOLLEDIGE TEKST:

Amsterdam Munten verwelken, banken vergaan, maar de beurskoersen zullen - op den
duur - altijd omhoog blijven gaan. Bij de Nederlandse huis, tuin- en
keukenbelegger is het geloof in de vooruitgang onverwoestbaar. De
effectenbeurzen staan op het punt van een zenuwinzinking vanwege de eurocrisis,
maar op de Dag van de Belegger in de RAI worden er veel schouders over
opgehaald.

Het E-woord ontlokt grofweg twee reacties aan de bezoekers. Type A, de optimist,
zegt:  'Daar maak ik me geen zorgen over. Met de euro komt het vast weer goed.
De financiële markten zullen zich  herstellen. Het dieptepunt van de crisis
hebben we immers al achter ons. Zo erg als eind 2008, begin 2009, wordt het niet
meer.'

Dan  Type B, de fatalist. Die zegt: 'Ik maak me heel veel zorgen. Het is heel
ernstig. Wij, gewone burgers, moeten straks natuurlijk voor de schulden van die
probleemlanden opdraaien. Daar gaan onze pensioenen, onze spaargelden. Maar ja,
daar kan ik als individu toch niets aan doen. Hopelijk gaan mijn aandelen nog
wat opleveren de komende tijd.'

Type C, de pessimist, ('Armageddon is nabij. Ik heb al mijn geld op de totale
destructie van de euro gezet. Laat die munt maar crashen, laat de AEX maar
ineenstorten tot 100 punten, dan koop ik een grachtenpand en een villa in St.
Tropez'), die belegger dus, die is vrijdag thuisgebleven.

Of niet. Waarschijnlijker is dat Type C een bedreigde diersoort is. Extreem
zeldzaam. Anne Uiterwijk (57), een voormalig beleggingsadviseur bij ABN Amro,
heeft tijdens haar loopbaan kunnen vaststellen dat positivisme de gemiddelde
belegger in de genen zit. 'De mens is godzijdank een optimistisch wezen.
Beleggers nemen risico en dat doe je alleen als je optimist bent. Ondernemers
zijn net zo. Iemand die een eigen bedrijf begint, is ook per definitie positief
ingesteld. En waar zou Nederland zijn als we zulke mensen niet hadden?'

Sombermansen wagen geen gokje op de beurs en hebben vrijdag dus niets te zoeken
in de RAI. Daar komt nog bij dat negativisme niet verkoopt. Zoals bij vrijwel
elk evenement in de RAI staat verkopen, klantjes binnenhalen, centraal op de Dag
van de Belegger. De Saxo Bank lokt potentiële klanten met oesters en champagne,
een concurrent laat dames in Afrikaans gewaad een Bailey's-achtig drankje
serveren en een derde standhouder verleidt beleggers met goudstaven van
chocolade. De onderliggende boodschap: 'Luxe en welvaart ligt binnen handbereik
als u ons uw beleggersrekening toevertrouwt.'

Beleggersgoeroe Royce Tostrams laat assistenten gouden chocolademunten uitdelen
en kaarten met een 'gratis Gouden Tip'. Als een volleerd standwerker op de markt
verkoopt hij zijn expertise aan de bezoekers. Zijn beursvooruitzichten voor het
komend jaar zijn 'gematigd positief'. Dat onderbouwt hij als volgt: de AEX-index
is al een jaar niet meer onder de 300 punten gezakt, dus is er sprake een
'koersbodem' van waaruit het volgens Tostrams alleen maar bergopwaarts kan gaan.

De voorzitter van de Vereniging van Effectenbezitters (VEB), Jan Maarten
Slagter, spreekt aan het eind van de dag op de tv-zender RTL-Z  sussende
woorden. Ja, Europa staat in brand, op de beurzen heerst inderdaad onzekerheid,
maar hij ziet voor beleggers ook in dit klimaat volop kansen.

In een van de zalen staat 's middags een koude douche op het programma. Twee
onderzoekers van de Universiteit Utrecht presenteren onder de workshop-titel
'Eigen schuld - beleggingslessen uit de crisis' de resultaten van
wetenschappelijk onderzoek naar beleggingsadviezen. Conclusie één: iemand die de
adviezen van professionele beleggingsadviseurs volgt, behaalt gemiddeld geen
betere resultaten dan een belegger die gewoon de AEX volgt. Conclusie twee:
beleggers zijn psychologisch niet in staat verlies te nemen. Als ze op verlies
staan, houden ze vast aan hun positie in de hoop het verlies goed te maken,
terwijl het  beter was geweest als ze hun verlies hadden beperkt door tijdig uit
te stappen.

Beleggers krijgen kennelijk niet graag een spiegel voorgehouden. De zaal is
halfvol. Even later, als goudprofeet Willem Middelkoop drie kwartier de tijd
krijgt om zijn nering aan de man te brengen, is er geen stoel meer vrij.
Grondstoffen zijn hot, tegenwoordig. In tijden van crisis bieden ze een
positieve vluchthaven.

Want speculeren op rampspoed, niemand die het schijnbaar doet. De technisch
analist van ABN Amro zegt het in een andere workshop: 'Beleggers willen niet
short gaan. Ze vinden het heel moeilijk om op een dalende koers in te spelen.'
Men stapt in bij een lage koers in de hoop dat die vervolgens stijgt, bijna
nooit andersom. Een oudere belegger becommentarieert: 'Dat is de psyche van de
mens. We willen dat de koersen omhoog gaan.' De dag van de Positieve Belegger
werd afgesloten met een valse noot. De AEX sloot 0,7 procent in het rood.

Beleggers vinden het moeilijk om short te gaan en op  dalende koersen in te
spelen

LOAD-DATE: November 27, 2010

LANGUAGE: DUTCH; NEDERLANDS

GRAPHIC: Voorspel de goudprijs van volgende week en win een iPad. Foto Raymond
Rutting

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              25 of 200 DOCUMENTS



                                 de Volkskrant

                           27 november 2010 zaterdag

Gehecht aan vuil en drek

SECTION: BOEKEN; Blz. 5

LENGTH: 1406 woorden


De negentiende-eeuwse stad is uit het zicht geraakt. Wie er ter plekke naar op
zoek gaat vindt alleen historische overblijfselen van voor en na die tijd. De
sporen van een tijdvak, waarin de trek naar de grote stad begon, waarin de
achterbuurten waar al die gelukszoekers gehuisvest moesten worden, als schimmel
voortwoekerden, waarin het vuil zich opstapelde en de stank daarvan ondraaglijk
was, zijn in de loop van de twintigste eeuw zorgvuldig gewist.

De faam van Nederland als een zindelijke en opgeruimde natie werd erdoor gered.
Maar doen alsof we altijd al zo schoon en netjes waren, is geschiedvervalsing.
Wie wil zien wat er zoal verdween moet naar de bidonvilles in de Derde Wereld,
waar eenzesde van de wereldbevolking nu in een vergelijkbare situatie leeft.
Rond 1900 gold dat voor iets minder dan de helft van de vijf miljoen inwoners
die ons land destijds telde.

Dertig jaar eerder was het omslagpunt bereikt waarbij er voor het eerst meer
mensen in de stad dan op het platteland woonden. Dat was niet alleen in
Nederland, maar in heel Europa het geval. De toeloop kwam vooral in de
sloppenwijken terecht, dumpplaats vanouds voor alles wat overbodig en onnut is
en stinkt.

Om een beeld te geven van de sterk gesegregeerde standenmaatschappij die ons
land toen typeerde: slechts drie tot 5 procent van de bevolking behoorde tot de
sociale elite, de hoogste stand, fabrieksdirecteuren, stadsbestuurders en wat
adel, die het feitelijk voor het zeggen had; 45 tot 47 procent werd gerekend tot
de middenstand, winkeliers, ambachtslieden, de gewone burgers dus, en de rest
&mdash; ongeveer de helft dus &mdash; stond te boek als arbeidersklasse, het
werkvolk, dat weinig anders in het arbeidsproces had in te brengen dan de eigen
fysieke kracht. Tot deze laatste en laagste klasse werden overigens ook de echte
armoedzaaiers gerekend, die helemaal geen werk hadden, inclusief het uitschot:
het legioen van bedelaars, criminelen, pooiers en hoeren.

Tegen het vergeten heeft Auke van der Woud een veelzijdige studie geschreven
over de trek naar en het leven in de negentiende-eeuwse stad. Van der Woud,
hoogleraar architectuur- en stedenbouwgeschiedenis in Groningen, publiceerde
eerder bekroonde en veelgelezen en -geprezen boeken, zoals Het lege land, over
de ruimtelijke orde van Nederland en Een nieuwe wereld, over het ontstaan van
het moderne Nederland, waarmee hij vastgeroeste denkbeelden over de negentiende
eeuw ingrijpend bijstelde. Hij doet dat nu ook weer in Een koninkrijk vol
sloppen, dat inmiddels bekroond is met de Rotterdam Maaskantprijs, en waarin de
nadruk ligt op de thema's huisvesting en vuil.

Zo laat hij niet na erop te wijzen dat de groei van de grote steden niet de
oorzaak van de ellende was. Wantoestanden bestonden voordien ook al en kwamen
bovendien op het platteland even veelvuldig voor. Wel toont hij aan dat de trek
naar de grote stad de zaak verergerde, door verdichting van de bevolking in de
krottenwijken en de verheviging van de bijbehorende problemen.

Bovendien benadrukt Van der Woud dat de stad en het moderne leven onverbrekelijk
met elkaar verbonden zijn. Het een kan niet zonder de ander. In wat haast een
ode aan de grote stad lijkt, schetst hij de grootstedelijke omgeving als de
motor van de moderne beschaving, een fascinerend schouwtoneel en een broedplaats
voor nieuwe ideeën en ontwikkelingen. Van der Woud rekent af met de angst van de
Duitse socioloog Ferdinand Tönnies. In een romantische idealisering van het
platteland, voorzag deze in de toenemende urbanisatie de ondergang van de
gemeenschapszin, die de mensen eeuwenlang bijeen en in het gareel had gehouden.

Ten slotte haalt Van der Woud het aloude cliché onderuit, dat het de
gesoigneerde, sigarenrokende kapitalisten waren, die al huizensplitsend en
prijsopdrijvend de armelui in de sloppenwijken tot wanhoop dreven. Het waren
veeleer middenstanders, die hun spaartegoed staken in een krot, om via de
huuropbrengst nog een centje bij te verdienen.

Aan het onderhoud hoefde geen geld besteed, want de bewoners klaagden niet, uit
angst dat na de reparatie de huur zou stijgen. Bovendien stonden krotten nooit
leeg. De stedengroei voerde steeds nieuwe bewoners aan die, aldus Van der Woud,
'met twee bokkingen feest konden vieren'.

Wat overeind blijft is de huiveringwekkende uitzichtloosheid die de onderlaag
van de bevolking gevangen hield in eigen drek en vuil van anderen. Het levert
een horror story op, die Van der Woud met vaardige pen en in schrille kleuren
en, ondanks het onderwerp, met smaak weet te schilderen. Een gruwelverhaal, voor
lezers met een sterke maag, waarin gebrek aan toereikende huisvesting, schoon
water, deugdelijk voedsel, frisse lucht, sanitair en vooral aan inkomsten de
boventoon voeren.

Wie geen werk had, kreeg ook geen inkomen en was aangewezen op de bedeling. In
1880 telde ons land vier miljoen inwoners, waarvan de helft tot de laagste
klasse behoorde. Een kwart daarvan &mdash; zo'n 500.000 inwoners &mdash; leefde
van die bedeling, die hooguit voorzag in een schamel rantsoen van droog brood.
Meer mocht niet want, wist jhr.mr. J. de Bosch Kemper in 1851, 'men begint in te
zien, dat door ruime en zorgeloos uitgedeelde ondersteuning de armoede meer
toeneemt dan vermindert'.

De scheidslijn tussen arbeiders en de echte (werkloze) armen was overigens
uiterst dun. Wie werk had kon het ook zo weer verliezen, afhankelijk als men was
van de nukken van de werkgever. En ook in het hogere segment van de
arbeidersklasse werd armoe geleden, zij het &mdash; uit trots &mdash; vaak in
stilte.

De setting van het geheel komt systematisch aan de orde in Koninkrijk vol
sloppen - de stegen en gangen, de sloppen, hofjes, en poortjes, de kamers en
kelders, de stilletjes, privaten en open riolen, de bed- en slaapstee zonder
ruimte voor schaamte, het drankhol en het danslokaal, de hoeren en de
liedjeszangers, de pandjes- en huisbazen en de ziektes en epidemieën - dit alles
onder de treffende titel 'Topografie van de onderwereld'.

Van der Woud doet gedetailleerd verslag van de de woonsituatie der allerarmsten,
waar gemiddeld vijf personen één enkele kamer bewoonden, waarin zich, zonder
enige mogelijkheid zich af te zonderen, alles afspeelde: slapen, eten, wassen,
voortplanten en ontlasten. Voor dat laatste was men veelal aangewezen op een ton
die door meerdere gezinnen werd gedeeld en eenmaal per week geleegd in een
spottend 'boldootkar' genoemde open wagen.

De overheid deed er weinig of niets aan. De situatie reguleerde zichzelf, vond
bijvoorbeeld een burgemeester van een provinciestad: hoe meer kinderen ze
produceren, des te meer honger en gebrek ze lijden, wat zichzelf met een hoger
sterftecijfer weer corrigeert. Bovendien ging men er gemakshalve nog vanuit dat
de bestaande situatie een natuurlijke orde was.

Dat vond ook de armoedzaaier. Zoals de dichter Tollens een der minbedeelden in
de mond legde: 'Elk zijn lot! / Geniet het uwe; 't komt van God: / Geen onzer,
die 't u mag misgunnen.'

De verbeteringspogingen die aan de dag werden gelegd, kwamen voort uit
particulier initiatief. De 'hygiënisten', artsen en middenstanders vooral, die
naar Engels voorbeeld, vanaf 1850 naar verbetering streefden, namen daarbij het
voortouw. Pas later zou de overheid zich daarin gaan mengen, zowel gemeentelijk
met de aanleg van riolering en stadsreiniging, als landelijk met
achtereenvolgens het Kinderwetje van Van Houten, een Hinderwet, Arbeidswet en
-inspectie, Veligheidswet, Gezondheidswet en Woningwet.

Maar de betrokkenen waren daar niet altijd van gediend. Zo trokken krotbewoners
in Utrecht en Leeuwarden massaal ten strijde tegen gemeentereinigers die hun
achterbuurten kwamen ontdoen van vuil en drek, en werden de, op initiatief van
dr. Sarphati, in Amsterdam geïnstalleerde openbare secreten en urinoirs door het
proletariaat onklaar gemaakt. Men was kennelijk gehecht aan het eigen vuil en
zag de bijbehorende stank als geurvlag, zoals een hond met urine zijn
territorium afbakent.

Het streven naar verheffing, properheid en opgeruimdheid, zo leert Van der Wouds
studie, volgt eerder mentale dan fysieke wegen.

HHHHI

Auke van der Woud: Koninkrijk vol sloppen &mdash; Achterbuurten en vuil in de
negentiende eeuw.

Bert Bakker; 440 pagina's; EUR 29,95.

ISBN 978 90 351 3597 0.

Het waren niet de kapitalisten die de slopbewoners tot wanhoop dreven

Non-fictie Historicus Auke van der Woud schreef een gruwelverhaal over armoe en
smerigheid&discReturn; in de negentiende eeuw. Door Gert J. Peelen

LOAD-DATE: November 30, 2010

LANGUAGE: DUTCH; NEDERLANDS

GRAPHIC: Bewoners van de Foeliestraat in Amsterdam. Foto van de
Gezondheidsdienst, 1913, uit Koninkrijk vol sloppen.

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              26 of 200 DOCUMENTS



                                 de Volkskrant

                           27 november 2010 zaterdag

SECTION: HET VERVOLG; Blz. 4

LENGTH: 1796 woorden


WaterlaND Er zijn mensen die zo ongeveer de hele Nederlandse identiteit
verklaren uit de gulle aanwezigheid van water. Altijd moesten wel ergens
eendrachtig de handen uit de mouwen, om zandzakken neer te leggen, dijken te
bouwen of land in te polderen, en daarom zijn we zo geworden als we zijn:
verslaafd aan overleg (zie ook: vergadercultuur) en dol op consensus (zie ook:
poldermodel).

18 procent van het landoppervlak, 6.300 vierkante kilometer, is sinds de 13de
eeuw veroverd op het water. In totaal 3.891 polders telt het land.

Over Nederland waterland barst het van de clichés. Nederland is een 'koud
kikkerlandje' waar iedereen al jong leert zwemmen en kranige boerenjongens de
godganse dag polstokspringen over de talrijke slootjes. Nederland is het land
van de watergeuzen, van Hansje Brinker, van pompen of verzuipen, van luctor et
emergo; het land waar je van 'beneden de rivieren' of 'boven de rivieren' bent
en waar de kroonprins, toen hij voor zichzelf een nuttige tijdsbesteding moest
verzinnen, al snel op 'iets met water' kwam.

Nederland is het land van Hendrik Marsmans Herinnering aan Holland, de mooie, en
vaak misbruikte poëtische evergreen: Denkend aan Holland/ zie ik brede rivieren/
traag door oneindig/ laagland gaan,/ rijen ondenkbaar/ ijle populieren/ als hoge
pluimen/ aan de einder staan;/ en in de geweldige/ ruimte verzonken/ de
boerderijen/ verspreid door het land,/ boomgroepen, dorpen,/ geknotte torens,/
kerken en olmen/ in een groots verband./ de lucht hangt er laag/ en de zon wordt
er langzaam/ in grijze veelkleurige/ dampen gesmoord./ en in alle gewesten/
wordt de stem van het water/ met zijn eeuwige rampen/ gevreesd en gehoord.

Marsman stierf in 1940 in de golven van de Atlantische Oceaan.

Ruim 17 procent van Nederland bestaat uit water. Zoete binnenwateren zoals het
IJsselmeer, het Markermeer; afgesloten zeearmen (Haringvliet, Grevelingen) en
heel veel meren, plassen, havens, rivieren, beken en kanalen. En slootjes!
Ongeveer 400 duizend kilometer aan slootjes ligt er, in Nederland.

Nederland ligt laag en aan zee (zie ook: Noordzee), en in de delta van drie
grote Europese rivieren: de Maas, de Schelde en de Rijn, waarvan de laatste het
meest tot de verbeelding spreekt. Iedereen weet dat in een ver verleden de
Batavieren over de Rijn bij Lobith ons land binnentrokken, en dat de Batavieren
daarmee de oudste Nederlanders zijn. Inmiddels weten we ook dat de Rijn al een
tijdje niet meer bij Lobith ons land binnenkomt maar bij Spijk, en dat de
Batavieren helemaal niet de oudste Nederlanders zijn. Maar de Rijn blijft een
machtige rivier die, toen hij nog Rhenus heette, de buitengrens vormde van het
Romeinse rijk. Van al het zoete water dat jaarlijks Nederland binnenspoelt
(110,5 kubieke kilometer), vervoert de Rijn bijna tweederde deel.

Het meeste water verlaat Nederland ook weer via de rivieren. Soms gaat het mis
en hebben de rivieren zin om buiten hun oevers te treden. Weliswaar ligt er
1.430 kilometer rivierdijk, in Nederland, maar als het even doorregent, klotst
het water er brutaal overheen.

In februari 1995 leidde een combinatie van regen, angst en bestuurlijk
onvermogen tot de zinloze evacuatie van 13 duizend mensen in Limburg en van 200
duizend inwoners van het Gelderse en Zuid-Hollandse rivierengebied. Slechts een
enkeling bleef onverschrokken zitten waar hij zat.

In zijn boek Hoog water, de macht van de boerenrepublieken in het rivierengebied
beschrijft de journalist Rudie van Meurs hoe rivaliteit tussen de verschillende
bij het water betrokken partijen (zie ook: waterschappen), maar ook
Rijkswaterstaat, burgemeesters, commissarissen van de koningin en nog een
heleboel andere bestuurders de blik op de dijken vertroebelde. Het water zakte,
de dijken braken niet door.

Ongeveer 200 miljard kubieke meter aan zoet oppervlaktewater heeft Nederland.
Veel gedichten over water ook, van Vasalis, Nijhoff, Roland Holst. En Vestdijk:
Wees maar rechtlijnig als de dijken/ In 't nuchter land vol volk en vee:/ Wat
als een vloek zich wou verrijken/ Stroomt weldra als een zucht in zee.

Noordzee. de We mogen wel vaststellen dat Nederland Nederland niet zou zijn
geweest, als er ongeveer tienduizend jaar geleden geen einde was gekomen aan de
laatste IJstijd. Het smeltende ijs deed de zeespiegel in 5.000 jaar 30 meter
stijgen, en daardoor ontstond het ondergelopen continentaal plat, nu bekendals
de Noordzee. Dankzij de natuurramp werd Nederland een kustland, een zeevarende
natie, een koloniale macht en een land van vissers, een delta met zeehavens en
stranden.

In de recentelijk verschenen fraaie Bosatlas van Nederland Waterland zien we hoe
de zee Nederland vormgaf. Hoe Amersfoort in 5500 voor Christus nog aan zee lag,
waarna rond 3000 voor Christus verder naar het westen duinvorming ontstond en
daarachter een gebied van veen en klei, dat langzaam maar zeker werd bevolkt.

De zee bleef in de laaggelegen gebieden onberekenbaar en onbeheersbaar. In het
noorden sleep hij de Zuiderzee uit en scheidde hij in de 12de eeuw
West-Friesland van Friesland. In Friesland werden vanaf de 4de eeuw voor
Christus de eerste terpen opgeworpen, ter voorkoming van natte voeten. Die
praktijk ging door tot in de 8ste eeuw. Hoewel in Friesland dijkjes zijn
aangetroffen uit het begin van de jaartelling, werd pas vanaf het jaar 1000 de
bouw van dijken structureel ter hand genomen (zie: dijken). Dat vormde geen
garantie tegen rampen, maar wel een verlaging van het risico.

Zo is het feitelijk nog altijd. Van het Nederlandse grondgebied geldt nog steeds
59 procent als 'gevoelig voor overstromingen', vanuit zee, grote meren of
rivieren met name de 26 procent van Nederland die beneden NAP ligt. De meest
ambitieuze en ingrijpende poging om de zee eronder te krijgen, vormen
ongetwijfeld de Zeeuwse Deltawerken.

De stijgende zeespiegel zorgde ook relatief recent nog voor verandering van de
kustlijn. Voor de kust van Egmond (aan Zee) ligt een ouder Egmond (in Zee) met,
honderdvijftig meter voor het strand, de restanten van de Sint Agneskerk die na
de novemberstorm van 1741 aan de zee werd prijsgegeven.

Tegenwoordig winnen we aan de kust weer terrein, dankzij Rijkswaterstaat en
miljoenen tonnen zandsuppletie. Sinds 1990 is de duinvoet langs de kust 15 tot
20 meter zeewaarts opgeschoven. De strijd tegen het water zal nooit stoppen, ook
al omdat de zeespiegel de neiging heeft te stijgen, evenals de neerslagcijfers.
In het Nationaal Waterplan en het Deltaprogramma is de tactiek voor de komende
decennia vastgelegd.

De zee opende de wereld voor Nederland, dat anders een nóg bekrompener landje
was geworden. Van overzee, uit Ons Indië en andere wingewesten, stroomden
specerijen en kapitaal naar de Lage Landen. En nog altijd varen de volgeladen
boten af en aan. Rotterdam is sinds 2002 niet langer de grootste haven ter
wereld, maar niettemin nog altijd groot. In 2009 bedroeg het totaal van aan- en
afvoer van goederen 387 miljoen ton.

In de 16de en 17de eeuw vormde de haringvisserij en -export een bron van
welvaart. De zeevisserij is dat gebleven. In 2008 visten trawlers en kotters
ruim 400 duizend ton schol, tong, kabeljauw, haring en makreel uit de Noordzee
en visgronden elders. Met minder dan 150 vissersvaartuigen, het aantal nam onder
druk van visquota sterk af, is de Nederlandse zeevisserij de meest efficiënte
van Europa.

Zonder zee geen strand. Nederlanders doen niets liever dan aan het strand
liggen. Boudewijn de Groot zong het in de jaren zestig al: Waar kan je liggen in
het zand/ totdat je hele lijf verbrandt/ Waar kan je zuipen als een beest,/ waar
vind je vrienden voor elk feest/ Waar kan je zwemmen als een rat,/ waar word je
zelfs van binnen nat/ Dat is aan de rand van Nederland/ Dat is aan ons
onvolprezen strand. De laatste telling dateert van 2005: van alle door
Nederlanders ondernomen dagtochtjes voerde 39 procent, bijna 121 miljoen, naar
het strand.

Waterschappen, de Het waterschap - in het westen van het land ook wel
Hoogheemraadschap genoemd - behoort tot de oudste instituties van het land.
Overheden, landeigenaren en gewone burgers werkten erin samen om dijken te
onderhouden en de waterhuishouding te reguleren. Dat alles gebeurt door een
gekozen bestuur onder leiding van een dijkgraaf. Het bestuur wordt gekozen, de
dijkgraaf door de Kroon voor zes jaar aangewezen. De organisatie heft eigen
belastingen.

Een van de oudste waterschappen is het Hoogheemraadschap Rijnland. Dat werd in
de 13de eeuw gevormd toen de monding van de Oude Rijn verstopt raakte en er rond
Leiden wateroverlast ontstond. Daarop sloegen de buurtschappen die daar last van
hadden de handen ineen: het eerste Hollandse poldermodel was een feit.

In 1850 telde Nederland maar liefst 3.500 waterschappen. Een eeuw later waren
het er nog altijd 2.500. Wanneer volgend jaar het waterschap Zeeuwse Eilanden
fuseert met dat van Zeeuws-Vlaanderen, is de fusiegolf voltooid, en zijn er nog
26 waterschappen over.

Tekst Wilma de rek & bert wagendorp

illustraties

ien van laanen

mmv

ned. centrum voor volkscultuur

Encyclopedie van Nederland, deel 30

uw rEACTIES EN tIPS

Gerrit Komrij noemt Nederland graag een ellendig moeras, en nat is het er zeker.
Het water komt er van boven en van onderen, bij storm ook van opzij; het water
belaagt ons vanuit het oosten, noorden en westen. Nederland waterland: dat is
niets te veel gezegd. Water heeft ons gemaakt tot wie we zijn, het heeft ons
welvaart gebracht en de wereld voor ons geopend. De Nederlandse bodem is gevormd
door langzaam stromende rivieren uit het hart van Europa, de Hollandse delta is
veroverd op de zee en moet daar nog altijd tegen worden verdedigd.

Na lezing van het lemma over Albert Heijn moet mij van het hart dat ik daarin de
onsterftlijke qualificatie van volksschijver Gerard Reve heb gemist: 'de
mensenvriend Albert Heijn, niet voor het gewin, maar voor het gezin.' Iedere
keer als mijn vrouw en ik een bezoek aan AH brengen, zeggen wij tegen elkaar:
'We moeten nog even naar de mensenvriend.' Die aanduiding volstaat.

Maurits Storm, Zoetermeer

Ik wil me graag aansluiten bij het verzoek om de Der Nederlandenreeks te
bundelen. Maar in het boekje zal wel de eerder in de krant geponeerde en
tamelijk negatief geformuleerde stelling moeten worden gecorrigeerd dat het
typisch Nederlands zou zijn om bij de boodschappen fanatiek zegels, punten e.d.
te willen sparen. Zo verscheen de DE-zegel pas in 1925 op de koffie. Duitsers
kunnen al sinds de 19e eeuw allerlei cadeaus sparen bij hun koffie en destijds
ook bij koffiesurrogaat (toen een keurig en gezonder geacht product, dat niet
moet worden verward met de beruchte Ersatz). Nederlanders konden in 1903 voor
het eerst plaatjes voor een Verkade Album bij elkaar verzamelen. Britten en
Duitsers gingen hen decennia voor. De eerste Liebig prenten verschenen
bijvoorbeeld in 1872.

Thomas Den Wolf, Rotterdam

LOAD-DATE: November 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2010 PCM Uitgevers B.V.
                              All Rights Reserved

                              27 of 200 DOCUMENTS



                                 de Volkskrant

                           25 november 2010 donderdag

geachte redactie

SECTION: OPINIE EN DEBAT; Blz. 22

LENGTH: 977 woorden


Ruimen en doden In de krant wordt nog steeds het woord 'ruimen' in de artikelen
over de Q-koorts gebruikt (Ten Eerste, 23 november). Ruimen is een eufemisme,
ongetwijfeld bedacht door de vee-industriëlen. Wilt u voortaan gewoon het
objectievere woord 'doden' gebruiken? Militair recht Volgens Marcel Souman
(Geachte redactie, 23 november) werd in de Brief van de dag van 22 november een
onvolledige weergave gegeven van de werkwijze van een militaire rechtbank. Uit
ervaring kan ik zeggen dat Souman het niet bij het rechte eind heeft.

Ten eerste kent het 'nieuwe' stelsel (ingevoerd in  1991) geen krijgsraden meer,
en eigenlijk niet eens een aparte militaire rechtbank. Alle strafzaken waarbij
de verdachte militair is, worden behandeld bij de gewone
arrondissementsrechtbank te Arnhem, met dien verstande dat hiervoor een aparte
militaire strafkamer is ingesteld. Burgermedewerkers in dienst van het
ministerie van Defensie vallen niet onder het militaire strafrecht en worden dus
ook niet berecht door deze militaire strafkamer in Arnhem.  Er zijn slechts drie
permanente militaire leden: kolonels van de land-, luchtmacht en marine. Zij
zijn benoemd voor vier jaar en fungeren enkel en alleen als militair lid. Het
militaire strafrecht en het militaire tuchtrecht zijn sinds 1991 strikt
gescheiden. De onderdeelcommandant die het tuchtrecht in zijn eenheid handhaaft,
heeft dan ook geen enkele rol in het militaire strafproces. De aanklager in
militaire strafzaken is inderdaad een gewone (burger) officier van justitie,
waarschijnlijk gespecialiseerd in militaire strafzaken, maar de titel
'auditeur-militair' is in 1991 bij het overgaan naar het nieuwe stelsel
verdwenen. Tot slot: het komt inderdaad sporadisch voor dat een militair terecht
staat voor een gewone rechtbank. Dat kan echter alleen dan, indien hij het
misdrijf heeft gepleegd samen met een medeverdachte die geen militair is.
Gestreefd wordt namelijk om medeplegers - althans verdachten van medeplegen -
door dezelfde rechter te laten berechten. Hoeksteen Tom van Noppen en Irma
Lohman hebben een jongensgezin. Zij hebben inmiddels vijf jongens en de zesde is
in aantocht (Katern 2, 23 november).   Hun verhaal wekte enige wrevel bij mij
op. Hoelang ga je nog door met verwekken? Waarom willen ouders zo veel kinderen?
Heb je dan iets gemist in je eigen jeugd? Kinderen op de wereld zetten - vooral
in deze tijd - is een  grote verantwoordelijkheid. Opvoeden is een kunst. Ik
werk vanaf mijn 20ste in het onderwijs met kinderen in allerlei leeftijdsgroepen
en nu al jaren met pubers. Inmiddels ben ik 61 jaar en kan dus wel spreken  uit
ervaring. Vooral pubers hebben ontzettend veel aandacht en zorg nodig van beide
ouders. Bovendien zijn ze behoorlijk prijzig in het levensonderhoud. Je weet als
ouder maar nooit of je kind de puberteit goed doorkomt. Ook Irma en Tom mogen in
hun handjes klappen als hun jongens deze fase goed doorstaan. Juist nu, met alle
publiciteit over jeugdzorg en wachtlijsten, komt  deze Hoeksteen nogal naïef op
mij over. Immers, een kind is nooit je bezit. Eén kind zet je niet zomaar op de
wereld, laat staan zes. Vroeger hadden de mensen geen keus, nu wel. Opgejaagd
Afgelopen maandag was ik voor de derde keer op maandag vrij, met gedeeltelijk
tijdelijk ziekteverlof - dit  na bijna veertig jaar met veel plezier voor de
klas te hebben gestaan. Een jaar geleden had mij dit onvoorstelbaar geleken. Als
mij gevraagd werd: 'Hoe lang moet jij nog', was mijn wedervraag: 'Hoe lang mag
ik nog?' De toenemende werkdruk in het basisonderwijs is me te veel geworden.
Onze scholen zijn veranderd in productiebedrijven, met als enig doel hoge
opbrengsten in toetsresultaten en een enorme papierwinkel van dossiers,
zorgmappen, klassenmappen, gespreksverslagen, evaluaties en  weekplanningen. Tel
daarbij  de vele vergaderingen, besprekingen tijdens de middagpauze, bij- en
nascholingscursussen en ouderavonden. Het werk in de klas,  onderwijs geven aan
kinderen, lijkt op de tweede plaats te komen. Als alles maar mooi op papier
staat, dat is wat de inspectie wil. Het artikel van Ewald Vervaet (Opinie &
Debat, 24 november), legde voor mij de vinger op de zere plek.  Dagelijks word
ik geconfronteerd met vier herfstkinderen in mijn 3/4-combinatieklas.  Als het
lezen al lukt, om niet te spreken over schrijven en rekenen, zijn ze
sociaal-emotioneel helemaal niet toe aan het  veel strakkere regime en het
stilzitten. Ik voel me dagelijks schuldig omdat ik deze kinderen tekort doe. Bij
de directie moet ik knokken om groep 3-leerlingen een kwartiertje per dag te
laten spelen en om een kind dat thuis onhandelbaar is en niet meer naar school
wil een half uur per dag naar de kleutergroep te laten gaan om  even de druk van
de ketel te halen. Uit ervaring weet ik dat als je wacht met het aanleren van
vaardigheden tot een kind eraan toe is, dat veel minder tijd  en frustratie
kost. Dan zie je een blij en vrolijk kind en dito leerkracht. Het onderwijs
jaagt niet alleen  kinderen, maar ook de leerkrachten op. Engels Woensdag was
het weer raak. Had ik net met plezier en ontroering het interview met dichter
Pieter Boksma (Katern 2, 24 november) bijna uitgelezen, las ik: 'Doodsbloei is
voor hem verbonden met het allerergste, noem het daarom maar een
loose-loose-situatie - er valt niks te winnen.' Wat  de auteur hopelijk bedoelt
is een lose-lose-situation. Helaas staat er door de verkeerde spelling 'een zeer
losse situatie'. Laatst heb ik ook zoiets gelezen in de Volkskrant. In een
paginagroot stuk werd een plaatsnaam genoemd, met daarachter off all places. Dit
hoort of all places te zijn, anders heeft het weer een andere betekenis. Lieve
Volkskrant, ik lees de krant met veel plezier, maar wees alstublieft wat
voorzichtiger met het gebruik van Engelse woorden of termen. Ten eerste is het
makkelijk te vermijden en ten tweede: it drives me nuts!

LOAD-DATE: November 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              28 of 200 DOCUMENTS



                                 de Volkskrant

                           24 november 2010 woensdag

Geachte redactie

SECTION: OPINIE EN DEBAT; Blz. 18

LENGTH: 1063 woorden


Kleutervaardigheden Ook al is het beeld dat hoogleraar kinderfysiotherapie Paul
Helders eerder in de krant schetste (Voorpagina, 15 november), van toepassing op
een klein deel van ons vak als kinderfysiotherapeut, het zijn ware woorden. Het
stuk van ontwikkelingspsycholoog Ewald Vervaet is daarop nog een gegronde
aanvulling. Wat te denken van kleutervaardigheden als verven, knippen, kleien,
klauteren? Kakelen en kletsen In zijn artikel schrijft uw verslaggever dat 'de
relatie met Den Haag die sinds zijn verkiezing (van Bouterse, red.)

op een dieptepunt is beland, door deze kwestie verder dreigt  te verslechteren'
(Buitenland, 22 november). Dat wil ik best geloven, hoewel de soep nooit zo heet
wordt gegeten, maar genoemde bewering geldt zeker niet voor de 'gewone' man. De
helft van de Surinamers woont in Nederland en die zullen het contact met hun
geboorteland en familie nooit laten verdwijnen. Verder is er een grote groep
stagiaires in het onderwijs, de medische sector, vrijwilligers in allerlei
sectoren van de maatschappij die dagelijks heer en weer vliegen. Ook komen er
steeds meer toeristen uit Nederland. Dus laat die politici in Den Haag en
Paramaribo maar kakelen en kletsen, de gewone man trekt zich er niks van aan.
Sranang, me lobbi you! Paus U kunt zeggen van de paus wat u wilt, maar hij weet
wel wat er te koop is in de wereld (Ten Eerste, 22 november). Storm In
tegenstelling tot de bewering dat het in het oog, oftewel het centrum van de
storm lekker rustig zou zijn (Geachte redactie, 22 november), kan ik u als oud
zeeman verzekeren dat dit echt niet het geval is. Dat de wind heel even wegvalt,
weegt niet op tegen de hoge zeeën die het schip uit alle richtingen belagen.
Menig schip is hier dan ook vergaan. Elke zeeman zal zodanig navigeren dat dit
gebied gemeden wordt. De beeldspraak die de 'jongens van de redactie' op hun
bord kregen is dan ook onterecht. Koopkracht In het artikel 'Voor de corporaties
loert het gevaar overal' (Economie, 18 november) komt het aanbod van de Woonbond
aan de orde waarin huurders bereid zijn een bijdrage te leveren aan verbetering
van de woningmarkt. Dit plan werd bij de kabinetsformatie van tafel geveegd,
omdat het na doorrekening van het CPB slecht zou uitpakken voor de koopkracht
van de laagste inkomens. Het Woonbondvoorstel is echter veel beter voor de
koopkracht dan het huidige kabinetsbeleid. De Woonbond stelt een huurstijging
voor van maximaal 1 procent boven de inflatie onder drie voorwaarden: de
hypotheekrenteaftrek wordt versoberd, geen bezuinigingen op de huurtoeslag,
vrijkomende middelen worden besteed om de problemen in de huursector aan te
pakken. Het kabinet heeft weliswaar inflatievolgend huurbeleid voor een grote
groep huurders aangekondigd, maar neemt ondertussen ingrijpende maatregelen voor
huurders met een inkomen boven 43.000 euro en voor huurders in gebieden waar
woningen schaars zijn. Deze maatregelen leiden tussen nu en 2015 tot een
gemiddelde huurstijging van 4,3 procent bovenop de inflatie. Daarnaast gaat het
kabinet bezuinigen op de huurtoeslag zodat de allerlaagste inkomens zo'n 1 tot
1,5 procent extra moeten inleveren op hun toch al karige koopkracht. Bezuinigen
Op de U-pagina van zaterdag schrijft Jeroen van Merwijk: 'Alles kost geld,
waarom mag dan cultuur geen geld kosten?' Ik kop hem even in: op alles moet
bezuinigd worden, waarom mag op cultuur dan niet bezuinigd worden? Tweede punt:
'cultuur' is een algemeen begrip, net als 'sport'. Dat varieert van schaaksport
tot free fighting. Over welke vormen van cultuur kunnen we het eens worden dat
er wel op bezuinigd mag worden? Als de sector zelf niet met voorstellen komt
zullen de ambtenaren het moeten doen. Ondersteuning Het is niet de vraag of
kunst moet of niet. Kunst is. Het is afhankelijk van kwaliteit van bestuur om
die kunst wel of niet te ondersteunen. Protest Het is in één zin, nou ja twee
dan, samen te vatten waar het om gaat: de kunstenaars zijn te laat. Want waarom
protesteren ze nu pas? Nu er op hun eigen werk bezuinigd wordt? En dat noemt
zich kunstenaars. Freud en fascisme Toegegeven, het valt niet mee om grip te
krijgen op het gecompliceerde verschijnsel van het fascisme in de Europese
geschiedenis, maar in zijn reactie op de lovenswaardige poging daartoe door Rob
Riemen (Binnenland, 3 november) maakt Frits Bolkestein het wel erg bont wanneer
hij de verantwoordelijkheid voor het ontstaan van het fascisme in de schoenen
schuift van onder meer twee -  nota bene Joodse -  intellectuelen (Opinie &
Debat, 13 november). De ene is de Franse filosoof Henri Bergson, de andere de
psychoanalyticus Sigmund Freud. Ik beperk mij tot de vermeende connectie tussen
Freud en het fascisme.  Als bewijs daarvan moet dienen een opdracht van Freud in
een boek dat hij in 1933 aan Mussolini ten geschenke gaf. Helaas voor
Bolkestein, maar zo simpel liggen de verbanden in de geschiedenis meestal niet.
Freuds geste was hoogst tragisch, maar ook hoogst ironisch. In 1933 kreeg hij
zijn Italiaanse collega Edoardo Weiss op bezoek, die een zeer moeilijke patiënt
meebracht, begeleid door diens vader. Deze laatste was zeer bevriend met
Mussolini. Bij het afscheid ontstond een ongemakkelijke situatie toen Freud
gevraagd werd om een boek met opdracht voor de Duce. Bang zijn collega Weiss en
de andere, meest Joodse psychoanalytici in Italië in gevaar te brengen als hij
dit zou weigeren, besloot Freud zijn samen met Albert Einstein geschreven boek
Waarom oorlog uit de kast te halen en daarin de volgende - door Bolkenstein fout
geciteerde - opdracht te schrijven: 'with the devoted greeting of an old man,
who recognizes the cultural hero in the ruler'. Daarmee refereerde Freud aan
zijn waardering voor Mussolini's archeologische opgravingen en op geen enkele
manier aan de fascistische sympathieën, waarvan Bolkestein hem ten onrechte
meent te mogen beschuldigen. Er bestaat nog een andere anekdote over Freud en
het fascisme. Nadat de nazi's in 1938 Oostenrijk hadden bezet, kon Freud,
hoogbejaard en ziek, op het nippertje emigreren naar Engeland. Bij zijn vertrek
dwong de Gestapo hem  een schriftelijke verklaring te ondertekenen dat hij niet
slecht behandeld was. Opnieuw had Freud  geen keus. Hij tekende, maar niet
zonder het volgende commentaar: 'Ik kan de Gestapo aan iedereen ten zeerste
aanbevelen'. Bijten Bijtende Ajacieden scoren niet (Sport, 22 november).

LOAD-DATE: November 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              29 of 200 DOCUMENTS



                                 de Volkskrant

                            23 november 2010 dinsdag

Schreeuw;
Tv-recensie jean-pierre geelen

SECTION: MEDIA EN MENSEN

LENGTH: 530 woorden


Was  de Uitmarkt al weer begonnen? Nee, het was een 'bijzondere avond', zo werd
keer op keer gezegd tijdens de omroepbrede manifestatie 'Nederland schreeuwt om
cultuur' op Nederland 2.

Vara, VPRO, Avro, NTR en de EO zonden het uit, live vanuit de Heineken Music
Hall. Spreekstalmeester Freek de Jonge had, zo vertelde hij in Kunststof op
Radio 1, voor de gelegenheid een paar vloeken uit teksten geschrapt. Nu zelfs de
EO tot de deelnemers behoorde, was het de kunst die niet meteen weer af te
schrikken.

Het was een keurige avond, met maar één bezwaar: als er iets niet klonk, was het
de schreeuw om cultuur. Die leek juist zo veel mogelijk onderdrukt.

Viggo Waas waagde een grap: 'Over kaalslag gesproken: heb je die kop gezien van
die Lucassen?' Maar nee, kapte Freek af:  die kant gingen we niet op. 'Het is
een brede avond, voor zo veel mogelijk mensen.'

Nog eenmaal klonk een bits terzijde, toen dichter Ramsey Nasr een recente
gebeurtenis beschreef: 'Het was toen dat ik me realiseerde wat voor barbaren wij
als leiders hebben.' Er klonk applaus - dit was wat het publiek wilde horen. En
wat het niet kreeg.

Enige duiding ontbrak. Enkel Eddy Terstall ('Als je denkt dat dit een links
feestje wordt: ik ben een VVD-stemmer') wist in een paar zinnen uit te leggen
dat subsidie voor zijn succesfilm Simon geen cadeautje was. Het gros van de
opbrengsten ging naar het filmfonds en het bedrijfsleven. 'Subsidie is een
investering en een lening, geen gift.'

Voor het overige moest de kunst zichzelf bewijzen. Maar als dat de afgelopen
eeuwen niet gelukt is, dan ging het zeker niet lukken met een avondje als deze,
waarin zelfs zangeres Wende Snijders alvast maar tot 'cultureel erfgoed' werd
gerekend. De 'barbaren' zullen eerder bevestigd zien dat de cultuursector betere
ingangen tot de mediawereld heeft dan bijvoorbeeld de tienduizend met ontslag
bedreigde Defensiemedewerkers.

Niet dat er geen moois te zien was: Waylon zong overtuigend This is a man's
world, violiste Liza Ferschtman speelde een prachtstuk dat niet eens bij naam
werd genoemd. En er viel nog veel meer te graaien op deze tombola. Helaas ook
tenenkrommende toneelstukjes, dialoogjes en toeterpartijtjes met het publiek,
maar 'de goede zaak' mocht duidelijk rekenen op  coulance.

Maar toch: onbedoeld was de avond ook een illustratie van de culturele armoe op
de dagelijkse televisie. Tweemaal werd modern ballet opgevoerd (door het
Nederlands Danstheater en een fraaie solo-uitvoering van De stervende zwaan door
Introdans). Maar hoe vaak schotelt televisie je dat  nog voor? Boekenprogramma's
zijn al weer lang verleden tijd: voor een geheel eigen en verfrissend experiment
moest je zondag bij Canvas zijn, waar popmuzikant Hendrik Willemyns met Paper
Trails in de sporen van zijn favoriete boeken trekt. Zondag ging het over Tender
is the night van F. Scott Fitzgerald, en het was mooi.

Freek sloot de avond af. 'We hebben drie weken gevochten voor deze avond, en ik
geloof dat we erin geslaagd zijn iets onvergetelijks neer te zetten.'

Of u of ik het daarmee eens zijn, is het punt niet eens. De vraag is: hebben
Henk en Ingrid het wel begrepen?

xxxxxxxxx

Kaalslag: 'Heb je de kop van die Lucassen wel eens gezien?'

LOAD-DATE: November 22, 2010

LANGUAGE: DUTCH; NEDERLANDS

GRAPHIC: jeanpierre 2
jeanpierretv

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              30 of 200 DOCUMENTS



                                 de Volkskrant

                            23 november 2010 dinsdag

'Huizencrisis  is  minder diep dankzij ambtenaren';
Interview  Willem van Kooten

BYLINE: Peter de Waard

SECTION: ECONOMIE

LENGTH: 580 woorden

SAMENVATTING

Oud-dj Willem van Kooten ondervindt de crisis in Portugal aan den lijve. De
villa's die hij bouwt, raakt hij steeds moeilijker kwijt.

VOLLEDIGE TEKST:

AMSTERDAM 'Soms ben je de bureaucratie dankbaar. Omdat zoveel Portugezen
ambtenaar zijn, hebben projectontwikkelaars hier vaak grote moeite om
bouwplannen te realiseren. Er kon daardoor geen bubbel ontstaan. En daarom
hebben we hier nu nog niet eenzelfde  vastgoedcrisis als in  Spanje', zegt
voormalig dj (hij maakte in de jaren zestig furore onder de artiestennaam Joost
den Draaijer) en projectontwikkelaar Willem van Kooten.

Van Kooten is al sinds 1978 als vastgoedexploitant in Portugal actief. Dat
Portugal nu als volgende land wordt genoemd dat mogelijk een beroep moet doen op
steun uit het EU-noodfonds, verbaast hem niets. 'Toen ik hier in 1978 kwam, was
het land straatarm. Dankzij de structuur- en cohesiefondsen van de EU is het een
rijk land geworden. Maar de productiviteit stelt nog steeds niet veel voor.'

Hij exploiteert nu zelf het riante golfcomplex Castro Marim aan de Algarve, vlak
bij de grens met Spanje. Hij heeft op het complex al 54 villa's verkocht met
uitzicht op de Atlantische Oceaan. Hij heeft nog 61 villa's in aanbouw. Maar
veel kandidaat-kopers verwacht hij hiervoor niet meer.

Maakt u zich grote zorgen? Kunt u zelf bankroet gaan?

'Ik ben er niet blij mee. Maar de golfmarkt is gelukkig zo slecht nog niet. En
als ik de villa's niet kan verkopen, denk ik ze nog wel te kunnen verhuren.'

Zijn de prijzen vergeleken met twee jaar geleden gehalveerd?

'De prijzen zijn niet zo hard gedaald als in Spanje. De reden is dat er hier
niet zo veel gebouwd is. De planologische regels worden hier strikt gehandhaafd.
Hoogbouw is bijna niet te realiseren.'

'Er is ook een crisis op de vastgoedmarkt. Maar onduidelijk is hoeveel de
prijzen zijn gedaald. Er wordt gewoon niets meer gekocht of verkocht. Portugezen
zijn niet zo gek dat ze hun huizen of grond voor de helft van de prijs wegdoen.

Zijn de Portugezen zich bewust van de huidige crisis?

'De elite wel. Het gewone volk niet. Die maakt zich nooit zo druk om de dag van
morgen. Dit is een land waar de zon schijnt.'

Wat moet Portugal redden?

'Wist ik het maar. Export heeft het land niet, of tenminste bijna niet. Er is
een textielindustrie, maar die is lang niet zo groot als vroeger. Het land moet
het hebben van het toerisme. Maar ja, de Portugezen zijn er ook niet goed in om
dat te promoten.'

Waarom is de productiviteit eigenlijk zo laag?

'Portugezen  hebben 25 vakantiedagen per jaar. Maar daar komen  er zo nog
vijftien  bij: de christelijke feestdagen Allerheiligen, Allerzielen en noem
maar op. En dan heb de dag van de Republiek, de dag van de Anjerrevolutie, de
dag van de Algarve. Allemaal vrije dagen.'

Hoe kan die productiviteit worden verbeterd?

'Dat is niet eenvoudig. Je ziet hier dezelfde reflexen als in Griekenland. De
ambtenaren zijn nu al massaal aan het staken geweest tegen eventuele
bezuinigingen. Ze willen de rechten niet opgeven. De nieuwe generatie kan
misschien wat veranderen, maar die heeft het nog niet voor het zeggen.'

De Portugezen hebben het goed. Te goed?

'Toen ik er kwam, reden ze met ezelskarretjes. Nu hebben ze allemaal een auto.
Portugezen zijn gek op mooie auto's. En dankzij de EU-gelden ligt er een
prachtig snelwegennetwerk. Ik ben vorige week nog in tweeënhalf uur naar
Lissabon gereden.

'Portugezen gaan niet zoals de Grieken met hun 52ste al met pensioen, maar voor
de rest is het wel een zelfde soort land.'

LOAD-DATE: November 22, 2010

LANGUAGE: DUTCH; NEDERLANDS

GRAPHIC: Willem van Kooten  Foto Kippa

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              31 of 200 DOCUMENTS



                                 de Volkskrant

                           20 november 2010 zaterdag

Verlos ons van Bouterse Doden en gewonden zijn niet uit te sluiten;
Reconstructie de nederlandse plannen om suriname binnen te vallen

BYLINE: Frank van Kolfschooten

SECTION: HET VERVOLG

LENGTH: 3367 woorden

SAMENVATTING

Nederland stond in 1987 op het punt om, met steun van Amerika, Suriname binnen
te vallen en legerleider Desi Bouterse te arresteren. Door Frank van
Kolfschooten

VOLLEDIGE TEKST:

Suriname, zes jaar na de sergeantencoup van Desiré Delano Bouterse. Er heerst,
sinds juli 1986, veel onrust in het land na de oprichting van het Nationaal
Surinaams Bevrijdingsleger, beter bekend als het Junglecommando onder leiding
van Ronnie Brunswijk. Het Surinaamse leger  valt,  als represaille voor acties
van Brunswijk en zijn strijders, dorpen aan. De oud-kolonie staat aan het begin
van de bloedige 'binnenlandse oorlog' die tientallen  levens zal kosten.

In augustus 1986 is het eerste burgerslachtoffer gevallen, een jongetje van 3
jaar is overleden bij een vuurgevecht tussen het  leger en het Junglecommando.
In september zijn militairen van Bouterse bij Mokeponde in een hinderlaag
gelopen, waarbij meer dan tien doden zijn gevallen aan legerzijde.

Er zijn ook grote spanningen tussen legerleider Bouterse en de in juli
aangetreden regering-Radhakishun.  Het kabinet bestaat uit ministers van de
Hindoestaanse VHP, de creoolse NPS,  de Javaanse KTPI,  de Associatie van de
Surinaamse Fabrikanten en van de vakbeweging. Maar er zitten ook vier ministers
in van de 25 Februari Beweging (VFB) van de militairen.

In oktober komt bij het ministerie van Buitenlandse Zaken in Den Haag een
bijzonder verzoek  van drie Surinaamse regeerders. Een van hen is  premier
Pretaap Radhakishun (1934-2001). Wat  het driemanschap Nederland vraagt, is niet
mis: hulp om Suriname te verlossen van Bouterse, die sinds de staatsgreep van
1980 nog altijd grote invloed uitoefent op het reilen en zeilen van het land.
Als Bouterse eenmaal buitenspel staat, kan Suriname terugkeren naar een
democratie met vrije verkiezingen, hopen zij.

Op 4 november 1986 staat in  de Nederlandse pers dat er met asbakken en stoelen
is gesmeten bij een Surinaams regeringsberaad. Radhakishun wil van de
Bouterse-getrouwe minister van BuZa Herrenberg af, maar daar verzet Bouterse
zich tegen. Een medewerker van het Surinaamse ministerie van Buitenlandse Zaken
zegt in de krant dat Bouterse  vasthoudt aan Herrenberg, omdat  hij  niet alleen
de  landsbelangen behartigt, maar ook  betrokken is bij de cocaïnesmokkel
waarvoor kolonel Boerenveen in 1985  is gearresteerd in Miami. Over
drugsconnecties tussen Bouterse en Boerenveen is half september 1986 voor het
eerst iets naar buiten gekomen bij het proces tegen Boerenveen in de VS.
Radhakishun en Bouterse zijn het ook oneens over de aanpak van Brunswijk.
Radhakishun wil met hem onderhandelen, maar Bouterse wil dat absoluut niet.
Bouterse zit Radhakishun zo in de weg dat hij zijn toevlucht zoekt bij Nederland
om van hem af te komen.

Cubaanse beïnvloeding

De Nederlandse regering denkt in het najaar van 1986 niet voor het eerst na over
ingrijpen in Suriname. Eind 1982 was ook al een verzoek van de Verenigde Staten
binnengekomen voor steun bij een invasie. De Amerikanen waren vanwege de
toenadering tussen Bouterses regime en het communistische Cuba bang voor een te
grote invloed van Cuba in Zuid-Amerika. Minister-president Ruud Lubbers had
steun aan dat plan afgewezen. Na de inval van de VS op Grenada eind 1983, die
een eind moest maken aan Cubaanse beïnvloeding, had Bouterse de diplomatieke
banden met Cuba haastig verbroken en  lieten de Amerikanen het invasieplan
varen. Nu het om een verzoek uit Suriname  gaat,  ligt de zaak anders. Juristen
van het ministerie van Buitenlandse Zaken zien volkenrechtelijk voldoende ruimte
om gehoor te geven aan het verzoek.

De Koninklijke Marine zou een plan moeten uitwerken voor het inrekenen van
Bouterse op een van zijn schuiladressen in Paramaribo.  Leden van het Korps
Mariniers moeten een hoofdrol krijgen bij de uitvoering van de actie. De
mariniers zijn gespecialiseerd in gevechtsoperaties vanaf het water, met
landingen vanuit zee op de kust, en kunnen ook op land goed uit de voeten. Er is
één probleem: Nederland heeft geen materieel om zo'n invasie te plegen.

Een ander probleem waarvoor het plan een oplossing moet bieden: wat moet er
gebeuren als Bouterse-getrouwen represaillemaatregelen nemen tegen de zesduizend
Nederlanders  in Suriname? Dat zijn grotendeels Surinamers met een Nederlands
paspoort die zijn teruggekeerd naar hun land of daar op bezoek zijn. Hun
aanwezigheid maakt de uitwerking van het plan om Bouterse te arresteren
gecompliceerd.

De mariniers hebben sinds Nieuw Guinea (1962) geen buitenlandse operatie meer
uitgevoerd. Wel zijn ze in Nederland betrokken geweest bij de gijzelactie door
leden van het Japanse Rode Leger op de Franse ambassade in Den Haag en bij de
Molukse gijzelacties: de treinkaping bij Wijster in 1975 en de
treinkaping/schoolbezetting in De Punt/Bovensmilde in 1977. Maar deze operatie
is van een heel andere orde. Nederland heeft Amerikaanse steun nodig voor het
transport. Er staan enkele Fokker Friendships op de Nederlandse Antillen, maar
die zijn niet geschikt voor dit doel. Er moeten daarom gevechts- en
transportvliegtuigen en helikopters uit de Verenigde Staten komen.

Terwijl de mariniers het plan  uitwerken, neemt de spanning in Suriname  toe.
Het Nationaal Leger doodt op 29 november 1986 in Moiwana veertig mensen, onder
wie vrouwen en kinderen. In dezelfde periode worden in Sabana naar schatting
achttien dorpelingen gedood. De Surinaamse regering roept op 1 december 1986 de
noodtoestand uit in de regio waar het Junglecommando actief is. Er komt een
vluchtelingenstroom op gang van duizenden bewoners  naar Paramaribo, Frans
Guyana, Nederland en de VS. In Suriname doen geruchten de ronde over een aanval
vanuit Frans Guyana door Franse huurlingen.

Vliegveld Zanderij

Premier Ruud Lubbers en minister van Defensie Willem van Eekelen krijgen op 30
november 's ochtends bij de Marinestaf een briefing over het invasieplan. Dat
blijkt nog niet rijp. Onderdeel ervan is om vliegveld Zanderij te bezetten, maar
vandaar is het nog 46 kilometer naar Paramaribo, een afstand die over de weg
moet worden afgelegd. Er moet  vaart worden gemaakt, want de verlofperiode van
de mariniers zit eraan te komen. Minister-president Lubbers vertelt Van Eekelen
op weg naar de briefing dat  een boodschapper uit Suriname hem op het Torentje
een brief bevattende het steunverzoek, respectievelijk een  verzoek tot
ingrijpen bij hem heeft gedeponeerd.  's Avonds komt het plan  aan de orde
tijdens een gesprek in het Torentje, waar Lubbers en Van Eekelen minister Van
den Broek van Buitenlandse Zaken inlichten. Van Eekelen hoort die avond van
vicepremier Rudolf de Korte dat hij de indruk heeft dat Lubbers geen heil ziet
in de invasie, omdat er onvoldoende aanleiding voor is.

In de Verenigde Staten vergadert president Ronald Reagan op 11 december 1986 met
minister Weinberger van Defensie  over het Nederlandse verzoek om militair
transport van 700 Nederlandse mariniers naar Suriname. Weinberger  aarzelt om
toestemming te geven aan minister Shultz van Buitenlandse Zaken, maar Reagan
vindt dat de VS geen 'nee' kan zeggen tegen een NAVO-bondgenoot. Ze besluiten
pas definitief 'ja' te zeggen als de tactische militaire problemen zijn
opgelost. Er gaat een militair team naar Nederland om te praten met de
Nederlandse militaire top. Voorwaarde is in elk geval dat Nederland  als eerste
voet aan land zet in Suriname. Een verzoek om steun aan de VS zal vervolgens
onmiddellijk worden gehonoreerd, zo is de afspraak. De VS zal zo nodig zelf
helpen met militairen, maar als bondgenoot, niet als aanvaller. Het eerste schot
zal door Nederland gelost moeten worden.

Tijdens een bijeenkomst op het Catshuis op 11 december zegt Lubbers zich zorgen
te maken over het effect van de inval. Is Nederland straks niet terug bij af met
de dekolonisatie, vraagt de minister-president zich af. En wat moet er gebeuren
als de toestand in Suriname na een paar maanden nog steeds chaotisch is? Hij
besluit de zaak de dag daarna te bespreken met de fractievoorzitters.

Op 12 december krijgt Van Eekelen een nieuwe briefing van de marineleiding.
Vliegveld Zanderij blijkt zwaarder beveiligd dan verwacht. Er staan mitrailleurs
en gepantserde voertuigen. Er wordt besproken hoe die kunnen worden
uitgeschakeld. Van Eekelen uit twijfels over de haalbaarheid van de  actie, maar
chef Marinestaf Carl Brainich von Brainich-Felth ziet goede mogelijkheden om de
Surinaamse militairen daar uit te schakelen. De mariniers willen de actie
doorzetten, hoewel doden en gewonden aan Nederlandse kant niet zijn uit te
sluiten.

Lubbers raadpleegt op 12 december tijdens de lunchpauze de fractievoorzitters
Voorhoeve (VVD), Kok (PvdA), Van Mierlo (D66) en De Vries (CDA) om duidelijkheid
te krijgen over het draagvlak voor een eventuele invasie. De fractievoorzitters
krijgen te horen dat de volkenrechtelijke situatie  anders is dan bij de
Amerikaanse inval in Grenada in 1983, na de staatsgreep van generaal Huson
Austin. Hier gaat het immers om een verzoek vanuit de Surinaamse regering zelf.
Voorhoeve blijkt bezorgd en vraagt zich af of  de actie wel de moeite waard zal
zijn, Kok is niet tegen, Van Mierlo heeft geen duidelijk standpunt en ook De
Vries houdt zich op de vlakte.

Herculesvliegtuigen

Het Amerikaanse militaire team is inmiddels  in Nederland aangekomen. Het
invasieplan wordt verder uitgewerkt en er komt  een scenario op tafel om aan te
vallen met Herculesvliegtuigen en met helikopters vanaf een landingsschip. Boven
Zanderij zal een eenheid met parachutes uit Herculesvliegtuigen springen,  de
overige mariniers volgen  per helikopter. Het doel is om het afweergeschut op
Zanderij uit te schakelen en vervolgens af te gaan op de kazerne van de
militaire politie, zo'n 3  kilometer verderop. Die post heeft een bezetting van
200 man. Omdat Bouterse rekening houdt met een aanval via Zanderij oefenen de
MP's  regelmatig op het snel uitrukken naar het vliegveld. Van de Surinaamse
luchtmacht (60 man, vier vliegtuigen en sinds kort één helikopter) heeft men
niets te vrezen. De landmacht bestaat uit 1.800 man maar heeft geen tanks.
Halverwege Zanderij en Paramaribo is een dorp waar mogelijk ook weerstand van
MP'ers is te verwachten. Voor het uitschakelen daarvan kan eventueel een beroep
worden gedaan op Amerikaanse luchtondersteuning.

Gelijktijdig met de  actie op Zanderij zal een bataljon per helikopter in
Paramaribo landen om Bouterse te arresteren op een van de schuiladressen die de
Amerikaanse inlichtingendienst heeft weten te achterhalen.

Als het bataljon vanuit Zanderij verbinding heeft gemaakt met het bataljon in
Paramaribo, zijn daar voldoende manschappen om rust en orde in de stad te
bewaren. De troepen zullen er minimaal één maand moeten blijven tot de situatie
stabiel is en de veiligheid van de Nederlanders is gewaarborgd.

Onderdeel van de operatie is ook om een Nederlands fregat vanaf de Nederlandse
Antillen met wat kleinere Amerikaanse schepen naar de ingang van de
Surinamerivier bij Paramaribo te laten varen, een eind uit de kust, waar het
niet zal opvallen omdat de Surinaamse marine (160 man) geen radar heeft en de
vier patrouilleboten van de marine vooral op de rivieren actief zijn.
Kikvorsmannen moeten posten van de militaire politie langs de Surinamerivier
uitschakelen.

Het planningsteam meldt dat Nederland zestig uur nodig heeft tussen het vertrek
van de mariniers uit Nederland en de  aanval. Het landingsschip met mariniers en
helikopters voor de aanval op Paramaribo zal vanaf een Amerikaanse marinebasis
in Florida via de marinebasis Roosevelt Roads op Puerto Rico naar de kust van
Suriname varen.

De plannen circuleren in de marine in zo klein mogelijke kring. De mariniers die
de actie moeten  uitvoeren, zullen bij hun oproep te horen krijgen dat het gaat
om een oefening ter versterking van de Nederlandse Antillen en pas onderweg  van
het werkelijke doel op de hoogte worden gesteld.

Van den Broek  informeert, ook op 12 december,  de ministerraad  over de
situatie in Suriname, maar wijdt geen woord aan het invasieplan. Vanwege de vele
slachtoffers onder bosnegers, ook vrouwen en kinderen, heeft hij ambassadeur
Dirk Jan van Houten bij de Surinaamse regering laten aandringen op een
humanitair optreden. Hij zegt dat Nederland terughoudend moet zijn met
uitlatingen over Suriname, omdat rekening moet worden gehouden met  de
Nederlandse gemeenschap in Suriname. 'De politieke toekomst van Suriname is
vooralsnog onvoorspelbaar. Er heerst een voortdurende sfeer van intimidatie,
waardoor de leiders van de politieke partijen, alsmede de gewone burgers zich
nauwelijks meer durven bewegen uit angst voor represaillemaatregelen door het
leger. Het verzet, dat wordt gevoerd in de vorm van een guerrillaoorlog, zal het
lang kunnen volhouden. Niettemin beschikt het over te weinig kracht om naar
Paramaribo te kunnen oprukken, maar ook de middelen van legerleider Bouterse
blijken beperkt te zijn.'

Op 14 december 1986 praat Van Eekelen 's middags over het plan met Voorhoeve. De
VVD-fractievoorzitter zegt veel waarde te hechten aan het verrassingselement,
want hij is bezorgd dat Bouterse anders de kans krijgt om Nederlanders te
gijzelen. Voorhoeve is verbaasd dat Lubbers de fractievoorzitters al heeft
ingelicht nog voordat er een besluit is genomen. Die avond heeft Van Eekelen op
het Catshuis ook een gesprek met Lubbers en Van den Broek. Zij concluderen dat
het vanwege het verlof van de mariniers te kort dag is om de invasie nog te
laten plaatsvinden en daarom wordt het definitieve besluit uitgesteld tot na 15
januari. Reagan krijgt te horen dat Nederland (vooralsnog) afziet van de actie.
Lubbers en Van Eekelen lichten  de fractievoorzitters onder geheimhoudingsplicht
in.

Op Oudjaarsdag krijgt ambassadeur Van Houten een diplomatieke nota van de
Surinaamse regering. Daarin staat onder meer dat Nederland internationale
organisaties en met Suriname bevriende naties opzettelijk onjuiste informatie
verstrekt over mensenrechtenschendingen en standrechtelijke executies. Suriname
ergert zich er ook aan dat Nederland oogluikend toestaat dat vanuit ons land
steun aan Brunswijk wordt gegeven door in Nederland woonachtige Surinamers.
Nederland zou erop uit zijn om een klimaat te scheppen dat een invasie
rechtvaardigt.

Op 9 januari 1987 doet Van den Broek in de ministerraad opnieuw verslag van de
situatie in Suriname. Hij zegt die ochtend per telegram te hebben vernomen dat
het wegzenden van de Nederlandse ambassadeur in Paramaribo mogelijk aanstaande
is vanwege 'ongeoorloofde inmenging'. Vooral Bouterse en minister Herrenberg
zouden voorstander zijn van het uitwijzen van Van Houten. Om dit te voorkomen
heeft Van den Broek een brief naar Suriname gestuurd waarin hij laat weten dat
Nederland de diplomatieke betrekkingen op het huidige niveau wil handhaven. Als
Van Houten inderdaad tot persona non grata wordt verklaard, zal ook Carlo Spier,
de Surinaamse zaakgelastigde in Nederland, worden uitgewezen, meldt Van den
Broek. De minister benadrukt dat Nederland en Suriname het best gediend zijn met
het zo veel mogelijk beheersen van de  toegenomen spanningen en het voorkomen
van escalatie. Verbreking van de diplomatieke banden is voor beide landen
slecht.

Van den Broeks poging om Van Houten in Suriname te houden, mislukt. Op 10
januari 1987 krijgt Van Houten te horen dat hij voor 25 januari het land moet
verlaten. De grootste grief is dat hij een lijst met burgerslachtoffers van het
Nationale Leger heeft doorgegeven aan de Nederlandse regering.

Gezamenlijke oefening

Op 15 januari heeft Van Eekelen opnieuw een briefing bij de marine. Er is nu
sprake van het inzetten van 850 mariniers met 16 helikopters. Er wordt ook
gesproken over het voorbereiden van het publiek op de aanval. De gedachte wordt
geopperd om alvast naar buiten te brengen dat Nederlandse mariniers gezamenlijk
gaan oefenen met de Verenigde Staten. Na deze laatste briefing ziet het kabinet
echter definitief af van de invasie. Nu de spanningen tussen Nederland en
Suriname zo zijn opgelopen, is Nederland zelf te veel partij geworden en kan een
militaire operatie  moeilijk nog worden gelegitimeerd met het argument dat deze
plaatsvindt op verzoek van Surinaamse regeerders.

In de dagen voor zijn aftocht hoort ambassadeur Van Houten van de Amerikaanse
ambassade dat het gerucht circuleert dat er op Zanderij een aanslag op hem zal
worden gepleegd. De ambassadeur en de militair attaché van de Verenigde Staten
en de ambassadeur van de Sovjet-Unie bieden aan hem tot in het vliegtuig te
escorteren. Van Houten arriveert op 21 januari 1987 veilig op Schiphol, waar hij
wordt opgevangen door de secretaris van minister Van den Broek. Hij mag niet
praten met de pers, uit angst voor verdere escalatie.

Het zal hierna lang stil blijven over het invasieplan. Bob de Graaff en Cees
Wiebes wijden in 1998 er in hun boek Villa Maarheeze (over de geschiedenis van
de Inlichtingendienst Buitenland) een alinea aan, maar schrijven dat ten
onrechte toe aan de Amerikanen. In 2007 verschijnen postuum de dagboeken van
Ronald Reagan, waarin het invasieplan opnieuw kort wordt genoemd. Reagan
schrijft wel dat het om een Nederlands plan gaat.

Voor SP-Kamerlid Harry van Bommel is de passage in Reagans dagboeken aanleiding
om Kamervragen te stellen aan minister Verhagen van Buitenlandse Zaken. Verhagen
antwoordt dat Nederland in 1986 met de VS heeft overlegd om Nederlandse
militairen een evacuatieoperatie voor Nederlanders in Suriname te laten
uitvoeren en dat het verzoek om steun aan de VS is ingetrokken toen een
evacuatie minder nodig leek. De vraag van Van Bommel of het parlement hier
indertijd over is geïnformeerd, beantwoordt Verhagen met een verwijzing naar
uitspraken van Van den Broek in de Kamer op 10 december 1986, naar aanleiding
van berichten over zo'n evacuatieplan in de pers. Van den Broek zei  in de Kamer
dat zulke plannen voor noodgevallen heel normaal zijn voor landen met een grote
Nederlandse gemeenschap. Over het plan om Bouterse uit te schakelen rept
Verhagen in 2007 met geen woord.

Een woordvoerder van het ministerie van Buitenlandse Zaken zegt desgevraagd  dat
niet duidelijk is hoe Verhagens beantwoording van de vragen over Suriname tot
stand is gekomen. Het ministerie kan ook geen documenten achterhalen over het
invasieplan.

Lubbers en Van den Broek bevestigen  het bestaan van het plan voor de operatie.
'Ik kon hier op 10 december 1986 uiteraard geen open kaart over spelen tegenover
de Tweede Kamer', zegt Van den Broek. 'Het Surinaamse verzoek was bedoeld om de
dictatoriale legerleider Bouterse te (helpen) verwijderen. Daarmee is echter
niet gezegd dat mogelijke Nederlandse militaire steun uitsluitend die
doelstelling had. Onze medeverantwoordelijkheid voor het lot van de Surinaamse
Nederlanders (tijdens de binnenlandse oorlog) heeft daarbij ook een rol
gespeeld.' Wie de twee politici waren die Radhakishun steunden, kan geen van de
bewindslieden zich 24 jaar later herinneren. Wel valt de naam van waarnemend
president Fred Ramdat Misier (1926-2004), maar zekerheid over zijn betrokkenheid
kan niemand geven.

Oud-ambassadeur in Suriname Van Houten zegt  nooit iets te hebben gehoord over
het invasieplan. Van het bestaan van een evacuatieplan was hij wel op de hoogte.
'Ik heb toen zelfs mijn honden weggehaald uit Suriname, omdat ik van de
Amerikanen hoorde dat die niet mee mochten bij een evacuatie.'

Van Eekelen zegt nu dat hij opgelucht was dat het plan  van tafel ging. 'Ik zag
die aanval op Zanderij niet zitten. Ik vond het buitengewoon emotioneel om de
afweging te maken. Ik kende marinemensen die deel zouden nemen aan de aanval en
voelde me verantwoordelijk voor hen. Ik heb ze ook apart genomen om te horen of
ze de operatie wel verantwoord vonden. Ik vond dat sommigen buitengewoon
zakelijk dachten over de risico's van de operatie, met name ambtenaren van
Buitenlandse Zaken. Het heeft mij verbaasd hoe lang het bestaan van het
invasieplan geheim is gebleven.'

Deze reconstructie is tot stand gekomen via gesprekken met betrokken
oud-bewindslieden en ambtenaren, en op basis van onderzoek in het archief van de
ministerraad.

Het ministerie van Buitenlandse Zaken kan geen documenten achterhalen overhet
invasieplan

Gelijktijdig met de actie op Zanderijlandt een bataljonper helikopterin
Paramaribo om Bouterse te arresteren

LOAD-DATE: November 23, 2010

LANGUAGE: DUTCH; NEDERLANDS

GRAPHIC: Een portret van Desi Bouterse in het NDP-partijbureau in Paramaribo.
Foto ANP
Ronnie Brunswijk, de leider van het Junglecommando in 1986 (foto links), Desi
Bouterse  tijdens een toespraak in Paramaribo in 1986 (foto rechts)  en Bouterse
samen met Iwan Graanoogst in 1988 (foto onder). Foto's ANP
P balk3

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              32 of 200 DOCUMENTS



                                 de Volkskrant

                            19 november 2010 vrijdag

De twijfelaar heeft  zijn  draai  gevonden;
Interview  Ron  Jans (52) voetbalcoach van Heerenveen

BYLINE: Poul Annema

SECTION: SPORT

LENGTH: 1169 woorden

SAMENVATTING

Sinds dit seizoen is Ron Jans coach van Heerenveen. Hij heeft de club nog niet
op de rails, maar dat komt wel.

VOLLEDIGE TEKST:

Het affiche van de trotse provincieclub is gekreukt. De sportieve misère uitte
zich vorig seizoen al. Na drie trainerswissels resteerde een schokkende
eindklassering: 11de. De echte pijn van de club  zit dieper. Met de onlangs
gepresenteerde financiële jaarcijfers - bijna 15 miljoen euro verlies - is
Heerenveen ook zijn naam als  gezondste eredivisieclub kwijt.

Vanuit de betrekkelijke rust bij FC Groningen is Ron Jans (52) in een storm van
grote verwachtingen terecht gekomen. 'Ik loop nergens voor weg', zegt hij
nuchter. Heerenveen is net uitgeschakeld in de KNVB-beker door NAC ('een
blamage') en ook in de competitie is de Friese club nog niet echt op dreef.

Hij weet wat hem te doen staat. 'De mensen in Heerenveen mogen veel van me
verwachten, ik verwacht namelijk ook veel van mezelf.  Ik weet dat ik, met mijn
visie en ervaring, belangrijk kan zijn voor Heerenveen dat  tal van nieuwe
mensen op vitale posten heeft geplaatst.'

Natuurlijk, alles is nieuw voor Jans. Maar hij weet van zichzelf dat hij in z'n
acht jaar bij FC Groningen is gegroeid in het  vak. 'Ik durf  van mezelf  te
zeggen dat er kwaliteit in deze trainer schuilt.' Een test  om te bewijzen dat
hij ook elders kan slagen? 'Zo werkt mijn motivatie niet.'

Ron Jans wil de spil zijn in een groep van mensen die bouwt aan een betere
toekomst van het betaald voetbal in Heerenveen. 'Alleen kan ik  geen wonderen
verrichten, maar ik wil wel graag mijn steentje, of liever mijn steen
bijdragen.'

'Een sterke leider met een sociale inslag', noemde de nieuwe voorzitter Robert
Feenstra zijn trainer onlangs.   Jans geldt als 'de gewone man' van het soms
lawaaierige trainersgilde.  Vakmanschap, eerlijkheid en betrouwbaarheid kleven
aan hem. 'Dat is ook wat ik van mezelf eis.'

De onzekerheid die hem als voetballer op weg naar de top hinderde, heeft hij van
zich afgeschud. 'Ik was als voetballer een extreme twijfelaar. Een  piekeraar,
die  na  elk zuchtje tegenwind in zak en as zat. Als er iets is wat dit vak mij
de afgelopen jaren heeft geleerd, is het omgaan met de mening van anderen. Ik
durf me kwetsbaar op te stellen.

'Ik loop niet meer weg voor conflicten. Ik   zoek ze ook niet op, maar als ze er
zijn, probeer ik  te komen tot een voor alle partijen bevredigende oplossing. Ik
denk dat het een kwaliteit van me is om me in te leven in de gedachtenwereld van
een ander.'

Maar soms ook kan hij blokkeren. Zoals  in het gevecht dat hij nu al weken voert
met  Bas Dost, de  aanvaller van Heerenveen. 'Een spits met de potentie van een
klasbak. Hij scoort gemakkelijk zowel met het hoofd als met de voet. Hij is
talentvol, heeft een enorme drive en is dynamisch. Maar in zijn gedrag is hij
moeilijk aan te sturen.

'Hij blijft onpeilbaar en het kost me moeite tot hem door te dringen, een
intrigerender persoonlijkheid heb ik in het voetbal zelden ontmoet. Nadat ik hem
tegen FC VVV naast het elftal had gezet, is er bij hem  wel iets losgekomen,
vooral het besef dat wij  van hem hetzelfde verwachten als van alle anderen.'

Maar tegen Feyenoord liet Jans zijn spits, die woensdag in Jong Oranje twee keer
scoorde, opnieuw buiten het elftal. 'Zijn probleem blijft dat hij zich onttrekt
aan het 'vuile werk'. De uitdaging prikkelt Jans, op het persoonlijke vlak en
ook in het clubbelang. 'Ik ben een bouwer en zou het ook een succes vinden als
bijvoorbeeld Roy Beerens na dit seizoen een toptransfer kan maken en wij
tegelijkertijd Luciano Narsingh klaar hebben staan om hem op te volgen.'

Vanuit het niets vestigde Ron Jans zijn naam als eredivisietrainer. FC Groningen
vroeg hem in 2002 puin te ruimen en de club  nieuw sportief aanzien te geven.
Hij had ervaring als voetbalprof (bij onder meer FC Groningen, Roda JC en Mazda
in Japan) en combineerde het lesgeven op de middelbare school (Duits en
geschiedenis) met het trainen van amateurclubs.

Van assistent-trainer bij FC Emmen werd hij van het ene op het andere moment de
- nog anonieme - hoofdtrainer van FC Groningen. 'Ik zag Groningen als een kans
en heb tegen mezelf  gezegd: vlieg erin en bewijs dat je als hoofdtrainer
eredivisiewaardig bent.'

Minder op emotie en meer op verstand steunde zijn beslissing voor Heerenveen te
kiezen. 'Dit is een mooie club in een echte voetbalomgeving. Ik ben ervan
overtuigd dat hier wat van te maken valt, daar doet het financiële verlies niet
zo veel aan af. De handrem gaat er ook niet op, maar de bomen groeien ook niet
meer tot de hemel, dat weten we allemaal.'

Voor Heerenveen is Ron Jans de trainer om het verstoorde evenwicht te
herstellen.  Bij vrijwel elke vacature in de eredivisie zoemde de afgelopen
jaren zijn naam rond. Maar nooit was bij hem de aanvechting Groningen te
verlaten zo groot als toen Heerenveen aanklopte. 'Fries/Groningse sentimenten
bestaan voor mij als in Zwolle geboren jongetje niet.'

Radio Fryslân interviewt hem in het Fries, Ron Jans antwoordt in het Nederlands.
'Ik heb de lerarenopleiding in Leeuwarden gevolgd met heel wat Friese studenten
die hun eigen taal spraken. Ik kan het  goed verstaan, en heb de regionale
omroep gezegd, interview me maar in jullie taal. Dat vind ik een teken van
respect naar de Friese cultuur en naar de Friezen.'

Het bevalt hem bij Heerenveen, waar hij op acht minuten fietsen van het stadion
woont,  al vallen de prestaties nog  tegen. 'Ik kan nog niet juichend over
straat, maar ik zit hier wel echt op mijn plek. Ik zie perspectief met een jonge
selectie en nog echte pingeldozen op de vleugels. Hier is een duidelijke visie,
die je de mogelijkheid biedt om naar een bepaald doel toe te werken.

'Er is potentie. Wisselvalligheid speelt ons parten, maar wisselvalligheid in
resultaten heeft soms ook te maken met geluk of pech.  We zijn nog niet echt een
team, dat moet groeien.'

Jans denkt  niet in problemen, maar in kansen. 'Ik heb wat dat betreft veel te
danken aan mijn dertien jaar in het onderwijs. Ik heb geleerd strak te
organiseren.'

Ook is zijn persoonlijkheid gesterkt door zijn verblijf bij Mazda Sport in
Japan. 'Ver van je familie en je vrienden, met ons 1-jarig zoontje, helemaal op
onszelf aangewezen. We schreven elke week een brief naar onze ouders, zij
stuurden mij  Voetbal International en het muziekblad Oor. '

Het voetballeven heeft hem sterk gemaakt. De emoties en de permanente druk van
het trainerschap brengen hem niet meer uit balans. 'Ik heb geleerd in alle rust
te analyseren, het af te sluiten en door te gaan.

'Ik ben minder van de normen dan van de waarden. Ik heb ook wel regels, maar ben
niet altijd even consequent, want ik streef naar de beste of de meest praktische
oplossing en dat is niet altijd conform de regel.

'De waarden zijn voor mij belangrijk: plezier, respect en hoe je met elkaar
omgaat, dat telt. Ik wil wel prikkelen, want ik maak graag iets los bij mensen,
maar niet door te kwetsen. Waarden gaan bij mij boven  regels. '

Ik zie perspectief in deze selectie met nog echte pingeldozen  op de vleugels

LOAD-DATE: November 18, 2010

LANGUAGE: DUTCH; NEDERLANDS

GRAPHIC: Ron Jans:  'Ik durf  van mezelf  te zeggen, dat er kwaliteit in deze
trainer schuilt en ik weet dat ik, met mijn visie en ervaring, belangrijk kan
zijn voor Heerenveen dat  tal van nieuwe mensen op vitale posten heeft
geplaatst.'  Foto Klaas Jan van der weij

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              33 of 200 DOCUMENTS



                                 de Volkskrant

                            19 november 2010 vrijdag

'De schoonvader van Ingrid';
Profiel  Ino van den Besselaar (PVV)

BYLINE: Maartje Bakker

SECTION: BINNENLAND

LENGTH: 297 woorden

SAMENVATTING

Zijn conduitestaat oogt degelijk: ambtenaar en gewaardeerd cao-onderhandelaar.
Hij volgt James Sharpe op.

VOLLEDIGE TEKST:

Ino van den Besselaar (62) is de opvolger van James Sharpe in de Tweede Kamer.
De nummer 25 op de kandidatenlijst van de PVV werkte 11 jaar lang bij het
ministerie van Sociale Zaken. Ook bij een aantal brancheorganisaties voor de
bouw hield hij zich bezig met sociaal beleid; gedurende 20 jaar, volgens de
PVV-website.

Is er nog iets waarover Wilders zich zorgen moet maken? Vooralsnog is er niets
dat daarop wijst. Tussen 2001 en 2004 was Van den Besselaar hoofd
arbeidsverhoudingen bij BouwNed, bevestigt een woordvoerder van Bouwend
Nederland.

In het jaarverslag van BouwNed uit 2002 is nog te lezen hoe Van den Besselaar
het belang van bouwbedrijven verdedigde tijdens cao-onderhandelingen met
werknemersbonden. Onder collega's uit die tijd stond hij volgens de woordvoerder
bekend als 'vakinhoudelijk sterk' en 'breed georiënteerd op sociaal gebied'.

Bij de presentatie van Wilders' kandidatenlijst voor de afgelopen verkiezingen
zei Van den Besselaar dat hij de politiek in wil 'om ervoor te zorgen dat Henk
en Ingrid niet altijd gepakt worden in hun portemonnee. Zij mogen niet de klos
zijn bij bezuinigingen.'

Onder hilariteit van de aanwezige PVV'ers noemde Van den Besselaar zichzelf 'de
vader van Henk en de schoonvader van Ingrid.'

De Zoetermeerder kondigde destijds aan dat hij wil opkomen voor de AOW vanaf 65
jaar - maar daarvoor is het nu, bij zijn aantreden, vermoedelijk te laat. Mocht
er nog een PVV'er vertrekken, dan is Auke Zijlstra (46) de volgende op de lijst.
Hij studeerde economie, werkte als beleidsmedewerker bij het ministerie van
Binnenlandse Zaken en is tegenwoordig fractiemedewerker bij de PVV in het
Europees Parlement.

LOAD-DATE: November 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              34 of 200 DOCUMENTS



                                 de Volkskrant

                           17 november 2010 woensdag

De Bijenkorf verkocht aan Britse keten

BYLINE: Gerard Reijn

SECTION: ECONOMIE

LENGTH: 582 woorden


AMSTERDAM De Bijenkorf wordt voor een niet bekendgemaakt bedrag verkocht aan het
Britse warenhuisconcern Selfridges. Dat hebben de huidige eigenaar Maxeda en
Selfridges dinsdag gemeld. De transactie moet nog aan de ondernemingsraad worden
voorgelegd.

Selfridges is vooral bekend van de prestigieuze winkel in Londen, op Harrods na
de grootste in het land. Als de overname van De Bijenkorf rond is, bedraagt de
omzet omgerekend 2,3 miljard euro. Selfridges is sinds 2003 eigendom van
Wittington, een maatschappij van de Canadese familie Weston. Zakenblad Forbes
zet de Westons met een geschat vermogen van 8,3 miljard dollar op nummer 59 van
hun lijst van rijken.

Bij Selfridges komt De Bijenkorf weer in handen van een winkelconcern. De
huidige eigenaar Maxeda is een maatschappij van opkoopfondsen als KKR, AlpInvest
en Cinven. Het bedrijf bezit een aantal winkelketens die samen 3,1 miljard euro
omzet hebben. De Westons zijn een echte winkelfamilie, al begon George Weston,
grootvader van de huidige topman Galen Weston, in 1882 als bakker. De Westons
bezitten behalve veel bakkerijen Canada's grootste supermarktketen Loblaw's
(grotendeels), en de warenhuizen Holt Renfrew in Canada, Brown Thomas in Ierland
en Selfridges dus in Engeland.

FNV Bondgenoten lijkt haast tevreden. Vakbondsbestuurder Henk van der Ploeg:
'Wij wilden niet dat De Bijenkorf weer zou worden verkocht aan een financiële
partij. We wilden ook niet dat de nieuwe eigenaar al winkelketens zou hebben in
Nederland, want dan volgt altijd een sanering. En we willen dat het bedrijf
gewoon belasting betaalt.' Want dat doet Maxeda volgens hem niet. 'Die heeft De
Bijenkorf zo vol schulden gestopt, dat er geen winst meer is. Heel riskant.'

Veruit de meeste klanten hebben nooit van Selfridges gehoord. Twee gebruinde
dames van ruim boven de 60 kennen de nieuwe eigenaar wel, zeggen ze. De een:
'Ja, dat is een warenhuis in Londen. Ietsje hoger zeg maar dan de Hema.' En de
ander: 'Daar zijn we wel geweest. Maar gekocht hebben we er niks. Al die kleren
daar zijn voor maatje 36.' De eerste: 'Ze hebben ook niet de grote merken. Ik
hoop wel dat dat bij De Bijenkorf blijft.'

Een Zuid-Afrikaanse toerist is van plan kleren te kopen in De Bijenkorf. Elk
jaar komt hij naar Amsterdam en Londen om te winkelen, en elk jaar komt hij dus
in Selfridges én De Bijenkorf. 'Vorige week kocht ik bij Selfridges voor mijn
verloofde een prachtig jasje en wat topjes.' Een groot verschil tussen beide
ziet hij niet. 'De stijl is ongeveer hetzelfde.'

Twee dames van de parfumerie weten nog niets van de overname. 'Is dat een
voordeel voor ons?', vraagt een van beiden. De meeste parfumeriestands in De
Bijenkorf zijn zelfstandige winkeltjes in de winkel. 'Toen Maxeda eigenaar werd,
raakten wij onze Bijenkorf-kaart kwijt', zegt ze, nog steeds verontwaardigd. Op
die kaart kon ze vroeger 15 procent korting krijgen. 'Ik hoop dat we die kaart
nu terugkrijgen.'

In garen en band

Simon Philip Goudsmit begon in 1870 Magazijn de Bijenkorf, in garen en band. Het
monumentale pand aan de Dam is sinds 1915 het vlaggenschip. In 1926 begon De
Bijenkorf met Hema, om ook de gewone man te bereiken. In 1998 werd Koninklijke
Bijenkorf Beheer overgenomen door  Vendex, eigenaar van V&D. Maar dat was van
korte duur. In 2004 werd Vendex/KBB overgenomen door Maxeda, een
samenwerkingsverband van opkoopfondsen. Dat verkocht al snel al het onroerend
goed én de Hema, en is nu bezig de rest te verkopen. Zo staan Hunkemöller en
M&S, ook uit de KBB-stal, te koop.

LOAD-DATE: November 16, 2010

LANGUAGE: DUTCH; NEDERLANDS

GRAPHIC: Fietstaxi's wachten dinsdag op klanten voor de verlichte Bijenkorf in
Amsterdam. Foto Guus Dubbelman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              35 of 200 DOCUMENTS



                                 de Volkskrant

                            15 november 2010 maandag

Linkse hobby's;
Column

BYLINE: Nazmiye Oral

SECTION: OPINIE EN DEBAT; Blz. 20

LENGTH: 787 woorden


Ik moet een jaar of veertien zijn geweest. Ik ging de hoek om van de immense
zaal en stond oog in oog met een schilderij van Van Gogh. Ik had weleens een
boek ingekeken met foto's van zijn schilderijen. Maar nu stond ik als aan de
grond genageld. De eerste primaire emotie die ik voelde, was er een van
verrassing. Die dikke lagen verf, die overweldigende kleur. De levendigheid, het
plezier en de kracht die in die schilderijen zaten, vervulden me met ontzag.

Ik had gelezen van zijn afgesneden oor en de depressie. Hij stond synoniem voor
treurigheid en eenzaamheid. Maar nu had ik het gevoel dat ik zag en begreep wie
hij werkelijk was: iemand die schoonheid zag. Iemand die barstte van levenslust.
Iemand die de kracht had de wereld opnieuw uit te vinden terwijl het tegelijk
leek alsof hij iets nieuws over mijzelf aan mij liet zien.

Ik werd aangeraakt en begreep dat er hele andere werelden waren, dat er licht
was aan het einde van de tunnel. Dat er schoonheid bestond, dat er vrijheid
bestond. Dat er mensen waren die ook ergens niet in pasten, die zich ergens aan
hadden ontworsteld, die een eigen blik op de wereld hadden en dat ook terug
konden geven aan diezelfde wereld. Het was mijn eerste directe ervaring met
grootsheid dat door de mens was gemaakt. Want grootsheid door de natuur had ik
al veel eerder ervaren. Vele malen daarna heb ik het geluk gehad dat ik met
schoolreisjes heb gemaakt naar plekken waar ik aan die grootsheid werd
blootgesteld.

Ik hoorde laatst iemand zeggen dat 'goede kunst voedt'. Dat klinkt pretentieus
maar dat is precies wat de rol van kunst was tijdens mijn adolescentie. Een
factor die van levensbelang was. Ik droomde van een ander leven. Ik vermoedde
een ander leven. Mijn fascinatie was niet met het kunstenaarschap zelf. Alles
draaide om iets dat ik had ontdekt: de magie dat een mens iets groots kan
scheppen. Ik had een verzengende behoefte om die kracht aan te boren omdat het
voelde alsof ik anders nooit werkelijk zou hebben geleefd.

Waar ik vandaan kom, bestond armoede. Niet enkel in materiële zin maar nog veel
verwoestender: er werd een bekrompen leven voorgeleefd. Het te bewandelen
levenspad lag vast. Niemand kon zich aan de voorgeleefde patronen ontworstelen,
leek het. Als man mocht je van geluk spreken als je niet aan de lopende band
stond. Als vrouw werd je vanzelfsprekend iemands echtgenote en daarna iemands
moeder. Kunst heeft voor mijn emancipatie gezorgd, omdat het me deed inzien dat
alles mogelijk was.

Sinds kort zijn er plannen om te snoeien in het budget voor kunst en cultuur,
maar liefst 20 procent, terwijl tegelijk de btw omhoog gaat van 6 naar 19
procent. Dat we moeten bezuinigen en dat de kunstensector ook een aandeel moet
hebben in dat bezuinigen is evident. Maar dat kunst wordt gekwalificeerd als een
linkse hobby is een voortzetting van de verharding en verarming die zich
voordoet in onze maatschappij. Er wordt gesuggereerd dat kunstenaars paria's
zijn, die met onze belastingcenten iets vaags doen waar niemand iets aan heeft.
Kunst, zo is de suggestie, is enkel en alleen voor de linkse elite zelf en niet
voor de 'gewone man'. Het isoleren van kunst uit het dagelijkse bestaan is
kortzichtig. Kunst betekent niet een vaag dansstuk. Of een onbegrijpelijke
toneeltekst. Kunst is overal om ons heen. De stoel waar je op zit, de
tandenborstel die je in je mond steekt, de kinderrijmpjes waar je mee bent
opgegroeid, de auto waar je in rijdt, de onderbroek die je om je billen draagt,
het sprookje dat je je kinderen voorleest, het liedje waar je naar luistert
tijdens het afwassen, de kerk waar je naartoe gaat, de tas die je elke dag bij
je draagt, het volkslied dat wordt gespeeld voor een voetbalwedstrijd, alles,
maar dan ook alles, is ooit door iemand, een kunstenaar, gecreëerd.

Op 20 november  zijn in bijna elke stad culturele bijeenkomsten georganiseerd
onder de noemer 'Nederland schreeuwt om Cultuur.' Ook is er een avond op 22
november in de Heineken Music Hall op initiatief van Freek de Jonge dat 'Stop
Culturele Kaalslag' heet. Of het impact zal hebben, weet ik niet. Het
diskwalificeren van kunst en cultuur past in de lijn van deze regering die graag
afscheid lijkt te willen nemen van alles wat het mens zijn de moeite waard
maakt: openheid, onderzoeken, vrijgevig zijn, kortom: jezelf ontstijgen. Net als
het korten in ontwikkelingshulp, het harder optreden tegen mensen die niet uit
onze cultuur komen, ligt ook het snoeien in cultuur in dezelfde harde lijn van
deze huidige regering. Terwijl we kunst nodig hebben. Om de verwondering te
voelen, om te worden herinnerd aan dat wat groter is.

Nazmiye Oral  is schrijfster.

vk.nl/columnisten

Kunst heeft voor mijn emancipatie gezorgd, kunst deed me inzien dat alles
mogelijk was

LOAD-DATE: November 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              36 of 200 DOCUMENTS



                                 de Volkskrant

                            15 november 2010 maandag

De 'warme deken' van Het Simplisties Verbond;
het eeuwige leven  Maud Keus (1944-2010)

BYLINE: Peter de Waard

SECTION: MEDIA EN MENSEN; Blz. 42

LENGTH: 537 woorden


Veel van de creativiteit die in de afgelopen veertig jaar bij de VPRO tot stand
werd gebracht, was niet mogelijk geweest zonder Maud Kaus. 'Ze was altijd
vrolijk, was nooit grieperig en had nooit in de file gestaan. Ze kon op een
heleboel manieren lachen, maar uitlachen hoorde daar niet bij', aldus Kees van
Kooten. 'Zonder Maud waren wij nergens.'

Twee dagen nadat Harry Mulisch op Zorgvlied werd begraven, werd hier ook
producer en regisseur Maud Keus (66) ter aarde besteld. Zij was de producer van
spraakmakende en vernieuwende VPRO-programma's uit de jaren zeventig en tachtig:
Het Gat van Nederland van Hans Keller en het Simplisties Verbond en Keek op de
Week van Van Kooten en De Bie.

Programmamaker Frank Wiering noemt haar 'de warme deken van rust en
creativiteit; iemand die de namen leek te zingen als ze sprak'.

Keus overleed op 2 november aan de gevolgen van een hersentumor. Ze werd maar 66
jaar. De fatale ziekte was precies een jaar geleden in het Onze Lieve Vrouwen
Gasthuis in Amsterdam bij haar vastgesteld. Tot de ziekte haar het werken
onmogelijk maakte, ging ze door. De laatste vijf jaar was ze regisseur en
samensteller van indringende televisieportretten van bekende Nederlanders, zoals
volksschrijver Gerard Reve, PvdA-politicus Jan Schaefer en journalist Willem
Oltmans.

Keus werd geboren in Laren (Noord-Holland) als de dochter van beeldend
kunstenaar Kees Keus. Op haar negende jaar verhuisde ze met haar ouders naar  de
Amsterdamse  Keizersgracht waarin ze tot haar dood zou blijven wonen. Als kind
straalde ze al een natuurlijk overwicht en rust uit. Ze werkte eerst met haar
zus bij het kostuumatelier van het Nederlands Dans Theater voordat ze in 1970 in
dienst kwam van de VPRO. Twee jaar later begon Hans Keller met het met de Nipkow
Schijf bekroonde Het Gat van Nederland. Toen dat in 1974 stopte, werkte ze bijna
een jaar lang als producent aan de VPRO-documentaire  over de oorlogsjaren met
als titel 'Vastberaden maar soepel en met mate' - een 'anti-epos' over gewone
burgers en hun verwarring. Vervolgens produceerde ze voor de VPRO twaalf
afleveringen van Herenleed, voordat ze liefst 21 jaar samenwerkte met Van Kooten
en De Bie.

In 1984 ging ze samenwonen met  televisiepresentator en filmrecensent Cees van
Ede. 'Toen ik het voorstelde, zei ze: Als jij er bij wilt komen, kan dat, maar
dan zal je er wel voor moeten zorgen, dat m'n leven nog leuker wordt.

'Misschien had Maud één kleine frustratie. Dat ze niet had doorgeleerd. Maar wie
heeft een universitaire opleiding nodig als je op de universiteit hebt gezeten
van Hans Keller, Hans Verhagen, Cherry Duijns, Armando, Kees van Kooten en Wim
de Bie?', zegt  Van Ede.

Maud Keus had alleen maar vrienden. Ze was de stabiele factor van de zogenoemde
Panini-club (genoemd naar Caffe Panini aan de Vijzelgracht) met onder anderen
Hanneke Groenteman.

Die bijeenkomsten gingen bij haar thuis door toen ze niet meer kon reizen. Tot
haar dood kreeg ze elke morgen de Volkskrant op haar bed, ook toen ze niet meer
kon lezen. Van Ede: 'Urenlang kon ze de voorpagina bestuderen'. Toen ze
dinsdagmiddag 2 november stierf, sliep ze in met wijd open ogen en een glimlach
op het gezicht.

'Een vrouw die de namen leek te zingen als ze sprak'

Maud Keus

LOAD-DATE: November 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              37 of 200 DOCUMENTS



                                 de Volkskrant

                            15 november 2010 maandag

Veel gemeen, behalve politiek

BYLINE: Gert-Jan van Teeffelen

SECTION: TEN EERSTE; Blz. 2

LENGTH: 846 woorden

SAMENVATTING

De Britse vice-premier Nick Clegg ontmoet vandaag Mark Rutte. Beiden zijn jong,
goed opgeleid en ambitieus. Maar Clegg heeft het politiek veel moeilijker.

Door Gert-Jan van Teeffelen

VOLLEDIGE TEKST:

Als Nick Clegg verbannen zou worden naar een onbewoond eiland, en hij moest
kiezen welke muziek hij zou meenemen, plus een gebruiksvoorwerp, dan was zijn
keuze duidelijk: een pianostuk van Schubert (Impromptu nr. 3), en een lading
sigaretten.

De Britse vicepremier deed deze bekentenis onlangs op de BBC-radio. Als Clegg
wel eens droomt van een dergelijk lot, kan hem dat niet kwalijk worden genomen.
In het Britse Lagerhuis fungeert hij steeds vaker als politieke boksbal.

Maar het zou een prima onderwerp zijn om het ijs te breken bij Mark Rutte.
Wellicht niet vanwege zijn liefde voor het roken, maar Rutte is  een begaafd
pianist; hij was bijna naar het conservatorium gegaan.

Hoe dan ook zou het  aangenaam  moeten zijn, als de  Engelse kostschooljongen en
de Haagse gymnasiast de bilaterale  betrekkingen doornemen. Ze hebben veel
gemeen.

Beiden zijn jong en fris, uitstekend opgeleid, vlot in de omgang en vol ambitie.
Ze zijn even oud; Clegg is van januari 1967, Rutte van februari. Het zijn
allebei alfa's. De Brit studeerde sociale antropologie (Oxford), zijn gastheer
geschiedenis (Leiden).

Hun families delen bittere ervaringen in het voormalig Nederlands-Indië. Cleggs
moeder (Hermance van den Wall Bake) zat in een jappenkamp, evenals Ruttes vader,
die daar zijn  vrouw verloor. Hij hertrouwde met haar zus, de moeder van Rutte.

Half Nederlands

Clegg is half Nederlands, terwijl Rutte - zelfverklaard anglofiel - soms de
indruk wekt dat hij graag half Engels was geweest. Onlangs deed hij of hij het
Nederlands niet meer geheel machtig was, en sprak over 'de administratie', waar
hij regering bedoelde. Zijn gast zal hem ook zonder dit koeterwaals begrijpen.
Clegg spreekt bijna accentloos Nederlands. Het is een van de vijf talen die hij
beheerst.

Clegg is een homo universalis die vermoedelijk in bijna elk beroep zou
uitblinken;  zo won hij een prijs als journalist bij de Financial Times. Smetjes
zijn er amper, of het moet een incident in München zijn. De  jonge Clegg stak,
met een even dronken vriend, een collectie zeldzame cactussen van een Duitse
professor in brand ('Ze gaven een prachtige gloed af'). Een taakstraf volgde.

Een straf, daarop begint echter ook zijn deelname aan het kabinet met David
Cameron te lijken. Want politiek hebben Clegg en Rutte minder gemeen. Om te
keuvelen over gedeelde idealen had de pro-Europese Britse liberaal vermoedelijk
beter bij Alexander Pechtold van D66 op de thee gekund, terwijl Rutte liever
Cameron op de schouders zou slaan.

Cleggs coalitie met de Conservatieven is vrij  hecht - niemand verwacht dat die
snel zal struikelen. Maar de achterban van de Liberaal Democraten, de kleinste
partner, wordt steeds bozer over alle regeringsplannen.

Daarin zit het grote verschil tussen de Britse en de Nederlandse coalities. Ze
hebben gemeen dat ze fors willen bezuinigen. De ambities in Londen gaan echter
veel verder: het snijden gaat gepaard met ingrijpende hervormingen. Een
behoudende populist als Wilders ontbreekt.

Zo wordt de Britse sociale zekerheid overhoop gehaald. Wie wil werken, wordt
beloond. Wie weigert, krijgt het moeilijk. Opmerkelijk: de Labour-oppositie
steunt de plannen.

Rechts en links

Ziedaar nog een verschil: waar Rutte neigt naar denken in 'rechts' en 'links',
speelt dit in Groot-Brittannië minder. Soms lijken de rollen  omgedraaid. Zo is
Labour met law and order autoritairder en rechtser dan de Conservatieven. Die
laatsten willen zelfs kortere straffen. Tegelijkertijd noemen de nieuwe Tories
zich progressief. Ja, de staat moet kleiner. Maar Cameron  benadrukt steeds dat
de bezuinigingen relatief zwaarder drukken op de rijken. Zo verliezen die  hun
kinderbijslag. Het sociaal-democratische Labour is  tegen.

Nick Clegg dreigt klem te raken tussen deze verschuivende politieke landmassa's.
Zijn linksige partij steunt nu ook beleid waarvan de achterban gruwt. Die is
vooral boos over plannen het collegegeld tot minstens 7.000 euro te verhogen. De
gedachte: wie studeert, verdient later meer en mag best wat extra betalen.

Ook dit wordt als progressief verkocht: er komt een ruimhartig leenstelsel en
arme studenten gaan erop vooruit. Probleem van de LibDems is dat ze eerder
bezwoeren het collegegeld af te schaffen. Britten zijn zo'n draai  niet gewend.
Clegg verliest snel geloofwaardigheid. Niet Cameron, maar hij was de 'verrader'
tijdens recente studentenprotesten. In de peilingen zijn de LibDems weggevaagd.

Of neem de Britse  bezuinigingen. Veel Britten dachten dat de 'softe' LibDems ze
zouden afzwakken, maar volgend jaar zal blijken  dat niemand ontsnapt. Dit
terwijl de Britse regering achttien miljonairs telt, onder wie  Clegg. Nu al
vragen sommigen zich af hoe dicht ze bij de gewone burger staan.

Als Clegg vandaag stiekem een Silk Cut opsteekt (zijn kinderen weten niet dat
hij rookt), kan Mark Rutte glimlachen: hij heeft het een stuk makkelijker dan
zijn leeftijdsgenoot.

LOAD-DATE: November 15, 2010

LANGUAGE: DUTCH; NEDERLANDS

GRAPHIC: Links:  Mark Rutte Foto ANPRechts: Nick Clegg Foto AFP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              38 of 200 DOCUMENTS



                                 de Volkskrant

                           13 november 2010 zaterdag

Nieuw vel voor het eiland

BYLINE: Toine Heijmans

SECTION: REIZEN

LENGTH: 1388 woorden


Jan Pals heeft de hoofdrol in een van mijn eerste jeugdherinneringen. Hij zit
aan het stuur van de melkwagen. Ik zit naast hem, mijn benen opgetrokken; onder
de voorruit van de vrachtauto heb ik een kindertekening gelegd. Het is 1974. Ik
ben vijf. We rijden het eiland rond. Jan Pals is de melkman, en ik ben de koning
van Terschelling.

De tankwagen hobbelt over bemodderde paden, die doodlopen op boerderijen. We
verzamelen de melk. Als alle melk verzameld is, rijden we naar de zuivelfabriek
van de Terschellinger coöperatie bij het dorpje Lies. Een hoekig gebouw met
roestvrijstalen ingewanden: buizen, bakken, ketels, meters. Het sist er. Het is
een stoomfabriek. Het ruikt er naar ongeroomde melk en jonge kaas, naar stremsel
en wei.

Terschelling is een eiland dat bestaat uit geuren. De natte hei in de duinen,
het slik bij eb. Het zout van een storm, droge koeienmest. In de weilanden geurt
het er nog steeds naar jonge kaas, ook al is de zuivelfabriek al lang geleden
gesloten. Te klein voor de grote wereld: in 1975 hield het op. Jan Pals kon
hulpconciërge worden op de mavo, en bleef dat tot zijn pensioen.

'Van de 180 boeren op het eiland', zegt Jan Pals - en hij telt ze na, hij kent
ze nog - 'bleven er twaalf over.'

Maar met Terschelling gaat het goed.

Terschelling ligt er mooier bij dan vijfendertig jaar geleden. Fier staan de
huizen langs de Hoofdweg. Er zijn veel nieuwe bij. Ze zijn van gele steen, ze
zijn gebouwd in Terschellinger stijl; de meeste hebben nog het karakteristieke,
schuin uitspringende dak, het schúntsje.

Let maar eens op jongen, zegt Jan Pals, hoeveel huizen op het eiland zijn
herbouwd of nagebouwd, vaak groter dan het origineel. Hele boerderijen zijn
gesloopt en vervangen; de stallen van toen zijn de zomerhuisjes van nu.
Zomerhuisjes voor de badgasten, zoals de eilanders hun toeristen nog steeds
noemen.

Op Terschelling wonen nog geen vijfduizend mensen. Er komen 350 duizend
toeristen per jaar.

Jan Pals zegt: 'Vroeger ruimden de boeren in de zomer hun woonkamer leeg, als er
badgasten kwamen, en dan sliepen ze zelf in de stal. Nu bouwen ze er gloednieuwe
boerderijen voor.'

Zo heeft Terschelling zijn oude vel afgestroopt, en er een nieuw voor
teruggekregen. Dat is ook op andere eilanden gebeurd maar Terschelling hield
zijn ziel, en dat is niet van alle andere eilanden te zeggen. De toeristen zijn
er in toom gehouden, onder meer door Staatsbosbeheer, dat al te wilde
projectontwikkeling tegenhoudt. Maar ook de Terschellingers zelf willen het
niet, de uitverkoop.

Nog houden ze vast aan de tradities. Vooral in de dorpen om Oost, waar Jan Pals
woont. Op Terschelling woon je op West of om Oost. Dat zijn twee werelden apart.
West-Terschelling was voor de zeevaarders en de notabelen, Oost voor de boeren.
Daartussenin ligt Midsland, als neutraal terrein.

Jan Pals heeft een buurvrouw die zo min mogelijk in West-Terschelling komt, en
nog nooit van het eiland af is geweest. Op West-Terschelling wonen de 'hoge
heren', zegt Jan Pals nu nog, 'zo zien wij dat hier. Daar lopen ze elke dag in
het nie. West-Terschelling is wat ons betreft gewoon een stuk vasteland'.

Zo was het ook al in de tijd van Sil de strandjutter.

Terschelling heeft drie dialecten: om Oost spreken ze Aasters, in Midsland
spreken ze Meslânzers, op West spreken ze Schylingers. Het zijn bijna eigen
talen, zo verschillen ze van elkaar. 'Maar ik geloof wel', zegt Jan Pals, 'dat
de jeugd nu meer op het Nederlands over gaat.'

Tradities: kortgeleden ging zijn overbuurman dood. Dan gaat Jan naar de weduwe
toe, om te vragen hoe ze het hebben wil. Dan gaat hij met andere buren de deuren
langs, waar ze het nieuws omzeggen. En dan rijden ze de kist met paard en wagen
door het dorp, als laatste eerbetoon - alle vlaggen gaan naar binnen, ook die
van de toeristenwinkels. 'Daar komt bij ons geen begrafenisondernemer aan te
pas.'

Op 6 december is het Sunderum, de Terschellinger variant van Sinterklaas. 'Dan
staat Jan zich hier te verkleden met allerlei doeken en heide en takken', zegt
zijn vrouw Coby. 'En dan gaan de mannen vermomd over straat.'

Tradities vervagen, dat weten Jan en Coby ook. Het eiland verandert soms sneller
dan ze doorhebben. Zelfs de toeristen veranderen. Ze komen niet alleen maar in
de zomer, ze komen het hele jaar door. Ze zijn ook van een ander slag. Lang was
Terschelling er voor de gewone man: kamperende gezinnen, feestende jeugd. Nu
ziet Jan Pals er steeds meer luxe komen, in glimmende suv's en 4x4's. Een
zomerhuisje huren kost er zo'n beetje evenveel als in Toscane.

'Je ziet het aan de winkels', zegt Jan Pals. Tot zijn schrik was ineens de
Bijenkorf verdwenen, de winkel van sinkel op West-Terschelling waar alles te
koop was wat je nodig had, en voor normale prijzen. Op die plek zit nu een
modezaak. 'Met jassen jongen, met jassen van drie-, vierhonderd euro. Dat betaal
je toch niet?'

Het wordt er allemaal wat chiquer van, zegt hij. 'Het enige dat ik jammer vind,
is dat geld hier zo belangrijk is geworden.'

Coby: 'Ik hoor ze hier weleens schelden op de toeristen.'

Jan: 'Dat moeten ze niet doen. We leven ervan.'

Coby: 'Hou je maar stil - de laatste jaren hoor je het steeds meer. Zo van: ik
ben blij als de badgasten weer weg zijn.'

Jan: 'Ze moesten eens weten. Jongen, als ze eens wisten hoe het vroeger was.'

Terschelling bestaat uit geuren: de natte hei, het slik bij eb, het zout van een
storm, koeienmest.

Bijzondere boeren

Alle boeren van Terschelling zijn bijzonder. Ze moeten wel, in een tijd dat
alles wat meetelt groot moet zijn. De boerderijen van Terschelling zijn klein,
ze hebben de ruimte niet om te groeien, ze staan in natuurgebied en omdat het
anderhalf uur varen is naar de vaste wal, zijn de spullen die ze maken duur.

Toch gaat het best met de boeren van Terschelling. Er is een hele nieuwe
generatie aan de slag. In het gehucht Halfweg staat het bedrijf van Albertine
Wortel en Jaap Lieman; allebei dertigers die hun toekomst nooit op een boerderij
hadden gezocht. Ze houden er ook koeien, maar het is vooral een
schapenboerderij. Ze maken hun eigen kaas. Je kunt er kijken hoe ze boeren, en
je kunt er kaas kopen in de winkel die ze onlangs hebben uitgebreid; trots
verkopen ze er hun schapenkaas met daslook, en die met het oude kruid fenegriek.

Als je het handig aanpakt, zegt Jaap, en als je van je boerderij een
toeristische attractie maakt, kun je er goed van leven. 'We kunnen meer kaas
verkopen dan we maken.'

Jaap en Albertine zijn niet de enigen die hun boerderij openstellen voor
publiek. Verderop in Kinnum staat 'bezoekboerderij' De Gèskieker van vader Piet
(uit 1950) en dochter Neeke van Zwol (uit 1985). Ze verkopen er hun eigen
rundvlees. Nog verder oostwaarts, in Lies, laten ze in de Pieter Peit's Hoeve
zien hoe koeienkaas wordt gemaakt. In Oosterend staat biologische
schapenkaasboerderij De Zeekraal van vader Willem Bakker, die het bedrijf
overdoet aan zoon Gerben en diens vrouw Jolanda - dertigers. Daar is ook de
goedlopende biologische kaasfabriek, die bijna alle koeienmelk van Terschelling
opkoopt.

In Oosterend staat ook de grote schuur van voormalig aardappelteler Ronald van
Zandwijk, die met echtgenote Dieuwke begon met de teelt van (wilde)
cranberrybessen op grondgebied van Staatsbosbeheer. Zoon Daan, een twintiger,
nam het drie jaar geleden over. De cranberry is een veenbes die gedijt in de
vochtige duinvalleien van het eiland. De bes werd het symbool van Terschelling;
geen restaurant of café of supermarkt zonder cranberrytaart, -wijn, -sap,
-pillen, -mosterd, -thee, -chutney, -siroop, -likeur, -bier of -jam.

'Het perspectief was somber', staat in het mooie boek over boeren op
Terschelling van Renske Gorter en fotografe Anne Zorgdrager; Boeren in beeld,
portret van agrarisch Terschelling. Er waren er genoeg die zelfs het einde van
de boerenstand hadden voorspeld. De boeren hebben hun zorgen: streng
natuurbeleid zit ze in de weg, net als de opkomst van de grauwe gans die het
gras uit de polders vreet. Maar melkveehouder Jodi Kuipers zegt in het boek: 'De
bedrijven hebben er nog nooit zo best voorgestaan'.

Het boek is te bestellen op de website van de uitgever http://fh.nl, ISBN
978-90-70886-78-3.Meer informatie bij de Vereniging Agrarisch Terschelling:
http://boerenopterschelling.nl.Websites van opengestelde boerenbedrijven:
http://terschellingerkaas.nl;

geskieker.nl;

pieterpeitshoeve.nl;

dezeekraal.nl;

groenhofcranberry.nl

LOAD-DATE: November 12, 2010

LANGUAGE: DUTCH; NEDERLANDS

GRAPHIC: Poesiealbums in het Sliedrechts Museum. Foto's Martijn Beekman
Witte chalets op een het voormalige kampeerveldje van Jan Pals.
RZ terschelling 131110
Een tuin in het Terschellinger dorp Hoorn, met de middeleeuwse kerk erachter..
Foto's Julius Schrank
Jan Pals in zijn keuken.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              39 of 200 DOCUMENTS



                                 de Volkskrant

                           13 november 2010 zaterdag

'Zie je nog iets van mijn depressie?';
interview

BYLINE: Evelien van Veen; fotografie Elsbeth Struijk van Bergen

SECTION: MAGAZINE

LENGTH: 3032 woorden

SAMENVATTING

Nog niet zo lang geleden maakte schrijfster Naima El Bezaz (36) zich druk om
grote problemen. Te druk. Ze belandde in een depressie, waar ze nu langzaam uit
kruipt. Ze heeft besloten niet meer mee te doen met dat 'multiculturele gezeik'
en schrijft liever over haar directe omgeving, de vinexwijk waar ze woont. 'Ik
heb een oer-Hollands boek geschreven. Dat is de richting die ik nu op wil.'

VOLLEDIGE TEKST:

'Heb je gelachen? Hoor je het, dat is het eerste wat ik vraag: 'Heb je
gelachen?' Niet: vond je het een mooi of goed boek? Nee, ik wil weten of je
gelachen hebt. Want dat wil ik nu, ik wil dat mensen dubbel liggen. Dit boek is
cabaret. Ook literatuur, maar deprimerende boeken worden er al genoeg
geschreven. Humor trekt ons erdoorheen. Echt, humor maakt het leven draaglijk.

'Maar ik ben er nog niet helemaal, hoor. Het zit er nog, het zit nog in me.
Volgens mij zie je het aan me. Zie je het, zie je nog iets van mijn depressie?
Ik heb zo diep gezeten. In het diepste, diepste, diepste dal.'

Trillend zat schrijfster Naima El Bezaz twee jaar geleden in het tv-programma
Pauw en Witteman om over haar depressie te praten. Ze wilde aandacht voor het
onderwerp en voor haar boek Het gelukssyndroom. Maar, zegt ze nu, eigenlijk was
ze toen veel te kwetsbaar. Ze kwam in die periode nauwelijks haar huis uit. Ze
had altijd expliciet over seks geschreven, kritiek geuit op de islam, zowel in
haar romans als in doorwrochte essays in NRC Handelsblad, en dat was haar duur
komen te staan. Ze werd met de dood bedreigd door moslimfundamentalisten en
raakte in een crisis.

Nu zegt ze: 'Ik heb mijn leven terug.'

Hoe ben je eruit gekomen? 'Schrijven. De tijd. En 60 milligram Prozac per dag.
Nog steeds, hoor, want het sluimert nog. Maar ik ben sterker nu. Anders had ik
dit boek niet kunnen schrijven. Niet zó.'

Ze heeft het over Vinexvrouwen, haar vijfde boek, dat volgende week verschijnt.
Een ironische, geestige, recht-voor-z'n raaproman over het leven in de vinexwijk
waar ze woont met haar man, net als zij van Marokkaanse afkomst, en twee
dochtertjes van 6 en 2.

'Ik dacht dat ik in een nette buurt was gaan wonen. Een mooie, blanke vinexwijk,
de droom van elke Marokkaan. Nou, het bleek sodom en gomorra. Het was niet eens
grappig bedoeld. Ik schreef gewoon op wat ik zag. Maar het leven is zo
verschrikkelijk dat het lachwekkend is. Dat is toch erg? We zitten thuis naar
comedyseries te kijken, maar we moeten gewoon naar buiten kijken, naar de buren
en naar onszelf.'

Wat zag je, toen je naar buiten keek? 'De blote tieten van de buurvrouw die lag
te zonnen. Ik wilde niet kijken, maar ik  moest. Naar dat gerimpelde,
verschrompelde evakostuum van haar, dat roodverbrande vel. Hier, we keken er zo
bovenop.'

De woonkamer van haar drive-in-woning, in de grote nieuwbouwwijk waar immer
gebouwd wordt, bevindt zich op de eerste verdieping. Schuif je de lamellen voor
de ramen opzij dan zie je de tuinen en de schuttingen beneden; veel tegels,
weinig groen.

'We waren op zoek naar een huis, mijn man en ik, en toen we hier door de straat
reden, dacht ik: wow. Die hoge, grote huizen deden me denken aan de bouw in
Marokko. Ik vond het helemaal geweldig, vooral dat de tuin betegeld was. Ik heb
het niet zo op tuinen. Dat krijg je als je opgroeit op een flat. Maar ja, toen
woonden we dus opeens naast die blotetietenmevrouw.  Zij is verhuisd, maar nu
zitten we naast mensen die de hele dag boren. Gek word ik van dat geluid. Dat
buurhuis is vervloekt.'

En aan de andere kant? 'O, dat huis is met wijwater besprenkeld. Daar wonen
Chinezen, heel aardige, nette mensen.'

Van Chinezen heb je weinig last? 'O ja, ik wou dat er meer Chinezen in deze wijk
woonden. Serieus. Die Nederlanders daarentegen  sommige zijn echt een beetje te
veel van het goede. Zeker het Geert Wilders-volk in bepaalde delen. Sorry hoor,
dat klinkt wel discriminerend, maar mijn boek is nu eenmaal discriminerend voor
bepaalde blanken. Nu mag ik eens.'

Of El Bezaz nu over de buren praat, of over haar straatvrees, haar
zelfmoordplannen - 'Niet voor de trein, ik wil wel als één geheel mijn kist in'
- of haar nep-Uggs van de markt, het gaat gepaard met een fikse dosis zelfspot
en overdrijving. 'Mijn leven is één groot drama', verzucht ze, om later ronduit
toe te geven dat ze 'melodramatisch geboren is'.

Het ene moment is ze kwetsbaar, dociel bijna: 'Hoe vind je het interview gaan
tot nu toe? Stel ik je niet teleur?' Het andere moment, wanneer huisvriendin
Maartje, die boven op de kinderen past, de kamer binnenkomt, deelt ze opgewekt
opdrachten uit. 'Ach, nu je er toch bent, zet even koffie? Zo, ga nu maar weer
naar boven. We zijn hier met heel belangrijke dingen bezig.'

Maartje is familie, zegt ze. 'Een zus. Het woord vriendin zegt niet genoeg. Ik
hou heel veel van haar.

'Ik hoor weleens van vrouwen dat ze een vriendinnetje hebben om koffie mee te
drinken, een om mee te shoppen. Dan denk ik: waar halen ze die mensen vandaan?
Uit de Gouden Gids? Ik heb niet zo heel veel vrienden. Ik heb mijn man, Maartje
en Paul, een goede vriend. Ik wil niet opschepperig klinken, maar aan Ernst
Hirsch Ballin en Joost Zwagerman heb ik ook veel gehad. Ernst ken ik al tien
jaar door de lezingen die ik geef. Het is zo'n lieve man. En als ik tegen Joost
zei: 'Ik wil dood', dan zei hij: 'Nee, dat wil je niet, denk aan je kinderen,
denk aan iedereen.'

'Als mensen je niet in de steek laten in perioden van ellende en verdriet, dan
zijn dat je vrienden.'

Heb je hier in de vinexwijk vrienden gemaakt? 'Ha, nee. Niemand vertrouwt me.
Vooral niet sinds ze erachter kwamen dat ik dit boek aan het schrijven was.'

Waarom ben je dat gaan doen?  'Het begon met het geboor van de buren. Het ging
maar door. Op een gegeven moment stond ik op het punt om de politie te bellen.
Toen zei Paul: 'Ga schrijven, mens.' Ik ben heel boos gaan zitten tikken. Ik
dacht: ja, ik ga schrijven over deze wijk. Hoe heb ik zo stom kunnen zijn om
hier te gaan wonen?

'Er is geen fantasie hier, alles is recht en grauw. Ver weg is één
speelplaatsje, met alleen een wip en een zelfmoordglijbaan, daar kun je met je
kinderen niet naartoe. Er is geen groen, je ziet alleen maar huizen met
chagrijnige mensen erin die zich ook allemaal afvragen wat ze hier doen. Echt,
het leven hier is een aaneenschakeling van kinderen aankleden, eten, televisie
kijken. Sleur. En ik zit hier maar, in mijn duur gefinancierde graftombe.'

Waarom ga je hier niet weg? 'We willen wel, maar ja, de crisis. Krijg je huis
maar eens verkocht. En de kinderen vinden het hier geweldig. Sarah zit op een
christelijke school, een heel goede. Door haar krijgen we normen en waarden. Ze
wil dat we bidden voor het eten. Ik ben moslim! Nee, maar nu integreren we van
binnenuit. Zelfs mijn vader zit hier braaf met gevouwen handen aan tafel. Hij
vindt het hartstikke leuk. Hij zegt: 'Het is allemaal één God.'

Verveling, pillen, overspel; geen cliché over de vinexwijk blijft ongenoemd in
je boek.  'Al die clichés zijn zo waar als maar kan.'

De burenruzies, de jaloezie   'De drank! Die staat op één. De mevrouw van de
Gall & Gall hier zegt het zelf: 'Geen betere plek om een zaak te openen dan de
vinexwijk.' Op vrijdag slaat iedereen groot in. Ik geef altijd een fles Tia
Maria cadeau op verjaardagen. Blij dat ze zijn! Echt, je geeft een harddrug
cadeau en de dankbaarheid die je oogst is hartverwarmend.'

Over verjaardagfeestjes verbaas je je in je boek. 'Het is net groepstherapie.
Met z'n allen in een kring, iemand praat en de rest luistert. En je krijgt een
koekje bij de koffie.

'Die blokjes kaas, ik snap het niet. Als mijn moeder het hoort zegt ze: wat,
geen couscous? Voor ons is dat shocking. Als er mensen komen dan geef je ze
eten, maar mijn buurvrouw gaf een feest en zei: 'Ik ben geen voedselbank. Er is
alleen maar heel veel drank.'

'Ik ging naar de wc op dat feest. Er stond een Mariabeeld! Dat is toch
ontheiligend? Als ik een koran in de wc zou leggen dan zou ik morgen onthoofd
worden door een moslimmilitant. Maar goed. Er werd op de deur gebonkt. Ik moest
de wc uit en een man en vrouw gingen samen naar binnen. Ze waren halfdronken, ze
waren niet met elkaar getrouwd en hun partners zaten verderop in de tuin. Echt,
dat soort dingen gebeuren hier.'

Met haar hand trekt El Bezaz een rechte lijn door de lucht. 'Het leven in een
vinexwijk is een flatline, zo'n horizontale lijn op de hartmonitor van iemand
die sterft. En die flatline moet af en toe omhoog, hè. Dat doen mensen hier door
ergens achteraf flink te neuken als er feesten zijn. Op het schoolplein wemelt
het van de gescheiden ouders. Vind je het gek?'

Ook schrijf je: 'Iedereen is aan de pillen.' 'Iedereen is verdoofd. Mijn
huisarts klaagt dat hij een soort receptenprinter is. Soms kom ik buren bij de
Albert Heijn tegen en dan herkennen we elkaar niet, we lopen rond als zombies.

'Het is heel erg, maar aan de andere kant ben ik dolblij dat die pillen bestaan.
Ik drink niet, maar je moet wat in dit leven. Anders kom je er gewoon niet
doorheen. Oxazepam? Sorry, maar daar kijken we hier in de buurt op neer. Dat is
de lichtste pil die er bestaat. Voor mietjes. Diazepam hebben we nodig, dat
geeft een betere roes. Als het op is, kan ik bij een buurvrouw terecht. Het is
heel handig hoor, als je allemaal depressieve vinexvrouwen om je heen hebt. We
hebben hier ook een dealer in de buurt. Een keurige mevrouw die zogenaamd voor
het Reumafonds komt. Ze heeft ook joints en xtc, want een zichzelf respecterende
vinexvrouw gaat natuurlijk niet naar de coffeeshop.

'Hennepplantages! Alleen al hier in de straat zitten er een stuk of zes, achter
afgeplakte ramen. Ik weet van een gescheiden vrouw die het financieel niet kon
bolwerken, dus dit doet ze erbij. Maar er zijn ook mensen bij met een Porsche
Cayenne. Dat je denkt: aha, daar doen ze het van. Het is toch fascinerend
allemaal?

'Wat is dat toch, met sommige Nederlanders? Bij de supermarkt kopen ze één peer,
maar ze steken zich wel in de schulden voor een auto en elk jaar nieuwe meubels.
De halve buurt leeft van de kredietbank. Echt, toen de DSB failliet ging, hingen
hier de vlaggen halfstok.

'Een nieuwe tafel zag ik laatst bij iemand, met een marmeren beeld van een vrouw
eronder, compleet met blote tieten. En daar zitten ze dan gewoon aan met hun
ouders. Je schaamt je toch? Als ik met mijn ouders in de kamer zit en op tv
wordt gezoend, dan zap ik weg. Waar is het respect? Je gaat toch niet met je
ouders aan een pornotafel zitten?'

Ben je tussen de white trash beland? 'Ach, white trash, ik weet niet eens wat
het is. Het feit dat ik hier woon, zegt dat ook niet veel over mij? Ik ben ook
onderdeel van die white trash geworden.

'Ze praten wel raar. Als de zoon van de overbuurvrouw iets verkeerd doet, hoor
ik haar schreeuwen.' Ze doet het na, knauwerig, met een Amsterdams accent:
'Krijg nou de tering! Wil je wel effe ophouwe, jaaa!

'Er zijn ook goede buren, hoor. Een heleboel goede buren. Maar die paar
verzieken het voor de rest.'

Hoe kijken ze aan tegen allochtonen?  'Nou, ons vinden ze wel oké. Maar de rest
is knudde natuurlijk, hè. En er komen er veel te veel. En als ze even gillen
krijgen ze een huis, terwijl hun eigen zoon al jaren op de wachtlijst staat. Ik
begrijp het wel: het zijn de hardwerkende Nederlanders die niks cadeau hebben
gekregen in het leven, bij wie onvrede heerst en die nu een zondebok zoeken.

'Bij allochtonen zie je hetzelfde mechanisme. Er zijn hier genoeg Marokkanen en
Turken die vinden dat er te veel Polen komen in de buurt. Of die zeggen: het
komt allemaal door de asielzoekers en de Somaliërs, die krijgen allemaal zó een
huis.

'Voor veel oudere allochtonen is het ook zo frustrerend. Die hebben hier hun
hele leven hard gewerkt en op een flatje gewoond om hun kinderen te laten
studeren. En die kinderen, die hier geboren zijn, die een opleiding volgen of
werken en die zichzelf als autochtoon beschouwen, horen er nog steeds niet bij.
Het is nog steeds van 'wij' en 'jullie'. En als 'jullie' iets verkeerd doen,
zegt Wilders nu, dan schoppen we jullie eruit. Alsof je continu het gevoel hebt
dat je een koffer in de hal klaar moet hebben staan. Maar ik ben... wij zijn
Nederlanders. Ik ben niet apart. Ik ben net als jullie. Ik wilde nooit met een
Marokkaanse man trouwen, maar ja, ik werd er op een verliefd.

'Sarah is gelukkig gek op blonde jongetjes. Mijn man en ik verheugen ons er nu
al op dat ze later met zo een thuis komt. En ik ben voor veel seks voor het
huwelijk, voor allebei mijn dochters, want ik mocht niks als moslima. Haha, ik
ben net als mijn moeder: ik projecteer al mijn dromen op hen.'

Dan: 'Wil je er wel bij zetten dat ik het gehad heb met dat islamgedoe? Ik doe
niet meer mee met dat multiculturele gezeik. Onlangs nog mailde De Groene
Amsterdammer of ik een essay over de islam wilde schrijven. Ik werd zó boos. Ik
zit in alle kaartenbakken. Als er wat is - over hoofddoeken, over moslims - word
ik altijd gebeld. Maar ik word er knetter van, ik ben er klaar mee. Daarom juist
heb ik zo'n oer-Hollands boek geschreven. Dat is de richting die ik nu op wil.'

'Taboes zijn er om doorbroken te worden', was altijd haar motto. Zowel in haar
romans - Minnares van de duivel, De verstotene - als in haar essays hield ze de
islam tegen het licht. Hoofddoeken, de hypocrisie rond het maagdenvlies,
islamitische scholen, importbruiden. Zij en Ayaan Hirsi Ali waren belangrijke
stemmen in het debat over de positie van de moslimvrouw, en allebei waren ze
even uitgesproken in hun kritiek. Daarbij schreef ze over drugs, seks,
masturbatie, de zelfkant; op tv las ze bij Kopspijkers een seksscène voor. Al
snel volgden bedreigingen uit de Marokkaanse gemeenschap.

Op internet stond een oproep haar te stenigen; bij haar huis hingen groepjes
jonge mannen rond die zeiden: 'We weten wie je bent, hoer, en we kennen ook je
dochter. We snijden haar de keel door.'

Ze zegt: 'Ze was 4 toen. Een kind van 4. Toen ben ik gebroken. Kijk, dat ze mij
om zeep wilden helpen, prima, ik was al behoorlijk depressief toen. Maar toen ze
mijn gezin bedreigden, brak ik. Vanaf dat moment kwam ik mijn huis niet meer
uit. Er was geen dag meer en geen nacht, er bestond alleen maar zwart. En pijn.
De gordijnen moesten dicht, ik huilde alleen maar. Ik kon niks, niet eens
stofzuigen. Moet je je voorstellen hoe dat voor mijn man was. Kwam hij thuis van
zijn werk en dan trof hij mij zo aan.'

Haar man werkt bij de politie. Veel Marokkaanse vrienden raakte hij kwijt door
zijn huwelijk: 'Die hoer El Bezaz, met die trouw je toch niet?'

'Ik word gehaat door bepaalde groepen, nog steeds. Mijn man is me altijd blijven
steunen. Ik zei: 'Laten we uit elkaar gaan, ik wil niet dat je ongelukkig wordt
door mij. Neem de meisjes mee, misschien vind je een vrouw die beter is dan
ik.''

Hoe reageerde hij dan? 'Hij zei: 'Ik wil jou.' Ongelooflijk. Ik dacht heel lang
dat ik hem niets bood dan ellende en verdriet. Weet je, daarom is die depressie
goed geweest. Ik weet nu dat het in het leven alleen maar om liefde gaat. Ik wil
niet zoetsappig zijn, maar ik hou zo veel van hem en van mijn kinderen, zo
ontzettend veel, ik ben hier alleen maar voor mijn gezin. Iedereen moet verder
zelf beslissen wat hij doet. Een hoofddoek, ik ben er niet meer tegen. Ik heb
door mijn lezingen zo veel leuke, intelligente vrouwen leren kennen die bewust
voor een hoofddoek kiezen. Ik ben voor keuzevrijheid. Voor respect.

'Het heeft ook met Wilders te maken. Met het verharde klimaat, het uitsluiten
van bevolkingsgroepen. De discussie wordt extremer. Ik doe niet meer mee.'

Hebben je bedreigers je de mond gesnoerd?  'Nee, dat niet, maar ik ben wel
milder geworden. Ik roep niet meer dat mijn ideeën de beste zijn, want dat is
pure arrogantie.'

Vind je achteraf dat je te onvoorzichtig bent geweest? 'Nee, ik zou het allemaal
zo weer doen. Ayaan was alleen. Als ik alleen was geweest, was ik nog veel
verder gegaan.

'Ik heb me een tijdje terug aangemeld bij het CDA. Ik wil alles meemaken in het
leven, ik heb ook in films gespeeld, en toen had ik bedacht dat ik kamerlid
wilde worden. Ernst (Hirsch Ballin, red.) zei: 'O, hemel.' Maar we zijn toch
gaan eten. Hij waarschuwde me: 'Je kunt heel ongelukkig worden in de politiek.'

'Nu snap ik wel dat ze niet zo gek waren mij te nemen. Ik ben een ongeleid
projectiel. Ernst  is zo'n goede, integere man. Met de toenmalige
partijvoorzitter Peter van Heeswijk heb ik ook een gesprek gevoerd, die is er
ook uitgestapt. Alle goeien zijn eruitgestapt. Ik dacht dat alle CDA'ers zo
waren als zij. Nou, niet dus, als je die rat Maxime Verhagen ziet. Alleen de
machtsvreters zijn nog over. Achteraf denk ik: godzijdank dat het niks geworden
is. Ik heb het gehad met politiek.'

Ayaan leidt inmiddels een werelds bestaan in New York en jij zit in een
vinexwijk. Wat is het verschil tussen jullie? Quasiverontwaardigd: 'Dankjewel!
Ik voelde me tot nu toe redelijk oké en nu zeg je dit. Ik ben gewoon een
vinexvrouw, dat is het verschil. Ik dacht vroeger dat ik net als zij heel
ambitieus was, maar ik ben erachter gekomen dat ik dat helemaal niet ben. Ik wil
gewoon lekker schrijven. Ik wil leren gelukkig te zijn.

'Het verschil met Ayaan... Sorry hoor, ze is mijn type niet. Ik hoef geen
miljoenen uit te geven aan beveiliging, ik heb een politieman aan huis. Als ik
moest kiezen tussen haar leven en het mijne, dan ben ik toch gelukkiger in mijn
kalmeringspillenslikkende pornotafelwijk.'

Toch: dit boek gaat je geen vrienden opleveren in de buurt. 'O, nee, mijn man
schrok zich rot. Hij zei: 'Dit ga je niet publiceren, hoor. Zometeen worden de
banden lek gestoken.' Ik zei: 'Dat moet dan maar. Ik moet opschrijven wat ik
zie, zo zit ik elkaar. En dan wil ik het uitgeven ook, anders heeft het geen
zin.'

Ze lacht: 'Ik heb de moslims gehad, de allochtonen, nu zijn de Nederlanders aan
de beurt.'

Streamer

'Ik ben voor veel seks voor het huwelijk, voor allebei mijn dochters, want ik
mocht niks als moslima'

Streamerstreamerstreamer

inzetkop

CV

Naima El Bezaz

Geboren

22 april 1974 in Meknes (Marokko)

Getogen

Sinds 1978 in Alphen aan den Rijn

Burgerlijke staat

Getrouwd, twee kinderen

Opleiding

1994 diploma vwo

1995 start studie rechtenin Leiden

Boeken

1995 De weg naar het noorden

2002 Minnares van de duivel

2006 De verstotene

2008 Het gelukssyndroom

18 november verschijnt Vinexvrouwen bij uitgeverij Querido.

www.naimaelbezaz.nl

LOAD-DATE: November 15, 2010

LANGUAGE: DUTCH; NEDERLANDS

GRAPHIC: CS_DSC3593_DSC3593
CS_DSC3578_DSC3578
CS_DSC3530_DSC3530
CS_DSC3519_DSC3519

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              40 of 200 DOCUMENTS



                                 de Volkskrant

                           10 november 2010 woensdag

Wilders belet vrijheid van meningsuiting van derden

BYLINE: Gerard Spong

SECTION: OPINIE EN DEBAT; Blz. 20

LENGTH: 792 woorden


Het  voorlopige einde van de zaak-Wilders  werd gemarkeerd door het tweede
wrakingsverzoek dat door de wrakingskamer van de rechtbank werd gehonoreerd. Dat
wrakingsverzoek werd gevolgd door een aangifte wegens strafbare beïnvloeding en
dit laatste zou wel eens als een boemerang terug kunnen werken op de processuele
positie van Wilders, in die zin dat zijn geloofwaardigheid erdoor wordt
aangetast.

De  kwestie voert terug op een diner annex babbelavond van een select
gezelschap. Prof. T. Schalken, een van de raadsheren van het gerechtshof die het
bevel tot vervolging van Wilders gaf, zou zich die avond tegenover een
deskundige van de verdediging, arabist H. Jansen, zoals die het omschreef
'ergerlijk' hebben uitgelaten.

Het is inderdaad een misdrijf om zich mondeling jegens een persoon te uiten,
kennelijk om diens vrijheid om naar waarheid of geweten ten overstaan van een
rechter of ambtenaar een verklaring af te leggen te beïnvloeden, terwijl hij
weet of ernstige reden heeft te vermoeden dat die verklaring zal worden
afgelegd.

Deze strafbaarstelling is zeer ruim, nu uit zowel de tekst als de
wetsgeschiedenis valt af te leiden dat voldoende is dat de uiting kennelijk
bedoeld was om de vrijheid van de ander te beïnvloeden en dat niet nodig is dat
die bedoeling ook dat effect heeft gehad. Die kennelijke bedoeling valt in de
verste verten niet te ontwaren.

Het is evident dat het recht op vrijheid van meningsuiting wordt beperkt door
deze strafbaarstelling van bepaalde uitingen. De aangifte van Wilders tegen
Schalken impliceert dus dat Wilders, anders dan hij beweert, helemaal geen
voorstander is van een onbeperkt recht op een vrije meningsuiting van de
waarheid zoals hij die ziet. Waar hij voor zichzelf die vrijheid claimt,
probeert hij met een aangifte wegens beïnvloeding te beletten dat iemand anders
van datzelfde recht gebruik maakt.

Zijn eerste wrakingsverzoek naar aanleiding van enkele opmerkingen van rechter
Jan Moors getuigt van eenzelfde inconsistentie. En ook zijn reactie op de
uitgelekte persoonlijke notitie van mr D. Aben, advocaat-generaal bij de Hoge
Raad, over de tweede wrakingsbeslissing ontmaskert Wilders als een
ras-opportunist.

Wilders noemde die notitie een blunder en een schandelijke zaak. Daarmee geeft
hij blijk dat ook hij ervan uitgaat dat het recht op vrije meningsuiting grenzen
kent, zeker voor bepaalde personen. In dit geval voor mr Aben, die in de
kronkelredenering van Wilders zelfs geen persoonlijke notitie mag schrijven.
Kortom, een gotspe!

Wetten zijn er om gehandhaafd te worden door de rechterlijke macht. Dat geldt
voor rechters, professoren, maar ook voor politici. En al helemaal als  het gaat
om een zogeheten  'openbare orde'-delict als haatzaaien.

Degenen die denken dat misdrijven van politici onvergolden kunnen blijven en
uitgepraat moeten worden in het zogeheten publieke debat zien twee fundamentele
zaken over het hoofd.

Ten eerste miskennen zij dat een rechterlijk oordeel in dit geval over de
grenzen van het recht op vrije meningsuiting een onderdeel ofwel een vorm is van
het publieke debat. Dat volgt immers uit het gegeven dat sprake is van een
openbare terechtzitting waar het Openbaar Ministerie het algemeen belang
vertegenwoordigt. Daar komt bij dat het slachtoffer een spreekrecht heeft en
zich daarbij door een advocaat kan laten bijstaan. Ook de rechtszaal is dus een
publiek forum.

En ten tweede zien zij over het hoofd dat zij  'klassejustitie' bedrijven door
een politicus, tegen wie een verdenking van een misdrijf is gerezen, te
vrijwaren van strafrechtelijke vervolging, terwijl de gewone burger zich, zoals
het Openbaar Ministerie te Amsterdam heeft aangekondigd, voor discriminatoire
uitlatingen, zoals  'Hamas, Hamas, Joden aan het gas',  'vieze homo's',  'vieze
vuile zwarte kankeraap' en  'vuile Marokkaan' wél voor de strafrechter moet
verantwoorden.

Met de zogeheten themazitting wil het Openbaar Ministerie benadrukken dat
'tolerantie en gelijkwaardigheid wezenlijke waarden in de Amsterdamse
samenleving zijn'. Dit laatste klinkt zeer hypocriet, want in het requisitoir in
de Wilderszaak was van een streven naar strafrechtelijke bescherming van
gelijkwaardigheid namelijk bitter weinig te merken.

Met het argument Wilders alleen buiten de rechtszaal te bestrijden, wordt een
treffend staaltje van machtspolitiek geëtaleerd waarin de strijd om de macht het
moet winnen van een rationele procedure. Machiavelli zou er zijn vingers bij
aflikken.

De auteur is advocaat. Volgens hem  laat PVV-leider Wilders tegen raadsheer
Schalken blijken dat hij helemaal geen voorstander is van een onbeperkt recht op
vrije meningsuiting. Waar hij voor zichzelf die vrijheid opeist, probeert hij
met een aangifte  te beletten dat een derde van datzelfde recht gebruikmaakt.

LOAD-DATE: November 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              41 of 200 DOCUMENTS



                                 de Volkskrant

                            8 november 2010 maandag

Maatschappelijke vorming door gemengd sporten;
Sportcanon Het verenigingsleven: Blauw Wit

BYLINE: Jaap Stam

SECTION: SPORT

LENGTH: 2042 woorden

SAMENVATTING

Emancipatoir en sociaal. Eens was korfbal een verheffende sport in
Amsterdam-West. Die rol wil Blauw Wit nu terug. Door Jaap Stam

VOLLEDIGE TEKST:

Een man loopt met een kruiwagen gevuld met puin het clubhuis uit. De laatste
tegeltjes van de kleedkamers heeft hij van de muur gebikt. De kleedkamers worden
aangepast aan de moderne tijd. Met licht dat aanfloept zodra je binnenkomt en
douches waar een straal uitkomt zodra je eronder staat.

Het is Joop Haenen (58), bedrijfsleider bij een stuwadoor in de Amsterdamse
haven en een van de 140 vrijwilligers van de Amsterdamse korfbalclub Blauw Wit.
De voormalige hoofdklassespeler komt uit een echte korfbalfamilie. Zijn vrouw
zit in het bestuur. Een dochter speelt in het eerste, de andere dochter in het
derde, alle drie trainen de jeugd. Zoals voor veel leden geldt, speelt hun
sociale leven zich in en rond Blauw Wit af.

'Korfbal is een familiesport, dat is de kracht van onze vereniging', zegt Hans
Fontijn (64), de duizendpoot van Blauw Wit die vorige maand na 22 jaar is
teruggetreden uit het bestuur. 'Joop is een gouden gozer.'

In het clubhuis nuttigen de selectiespelers gezamenlijk de avondmaaltijd, samen
met begeleiders, onder wie een video-analist, en vrijwilligers die op dat moment
in touw zijn. Bami dit keer, bereid door een vrijwilliger, opgeschept door een
vrijwilliger. Het eerste traint vijf keer in de week, twee keer gezamenlijk,
twee keer krachttraining, een keer individueel. 'Zeg niet dat korfbal geen
topsport is', zegt Fontijn.

Buurtcentrum

Blauw Wit huist midden in Bos en Lommer in Amsterdam-West, ingeklemd tussen de
bebouwing van vier tot zes woonlagen hoog. De vereniging heeft van oudsher een
belangrijke buurtfunctie, maar daar is de klad in gekomen. De club doet er alles
aan die rol weer op zich te nemen.

Er zijn plannen om een kinderopvang en een fysiopraktijk tegen het clubhuis aan
te bouwen - allemaal van Blauw Wit. 'Het hek moet altijd openstaan', zegt
Fontijn. 'Volgend jaar willen we de kantine de hele dag open houden. Wil je
kaarten, breien? Kom naar Blauw Wit. Buren moeten elkaar weer leren kennen. We
willen de hele dag reuring in de tent.'

Elke woensdagmiddag houdt de club open huis. 'Op drukke middagen hebben we 150
kinderen over de vloer. Ze krijgen alle sporten. Ik heb liever dat ze op onze
velden voetballen dan dat ze voor een patatzaak staan te hangen. Laat ze hun
gang  gaan, zolang ze geen rottigheid uithalen.'

Op negen scholen in de buurt geeft Blauw Wit korfbaltraining. Fontijn: 'De
leerlingen kunnen op hun school lid worden van Blauw Wit, dan kunnen ze hun
spelletje op school spelen. Het zou mooi zijn als ze overstappen naar ons, maar
het hoeft niet. Het belangrijkste is dat ze bewegen.'

De club is het aan zijn stand verplicht, Blauw Wit heeft altijd een
voortrekkersrol gespeeld. De vereniging heeft de stadsjeugd aan het bewegen
gekregen.

Als sporten op school nog steeds verplicht was geweest, waren er geen
zwerfkinderen geweest. Daar is Fontijn van overtuigd. 'Er zou sowieso minder
rottigheid zijn geweest. Sport vormt. Je wordt normen en waarden bijgebracht. Je
leert samenwerken, je leert verliezen, je leert leren, je leert je
verplichtingen na te komen.'

Het vormende van een gemengde sport kan niet genoeg worden benadrukt, schreef
dr. K. Rijsdorp in Vijftig, een jubileumuitgave ter gelegenheid van het 50-jarig
bestaan van Blauw Wit (1966): 'In gemengde gezelschappen behoedt de vrouw het
samenlevingspatroon voor verruwing. De kazerne is een sprekend voorbeeld van een
te eenzijdig mannelijke samenleving. De omgangsvormen in het gemengde gezelschap
zijn milder en beschaafder.'

En: 'De korfbalwereld heeft bewezen dat het gemengde karakter van korfbal meer
betekent dan een kans tot vrijage, zoals oude tegenstanders plachten te zeggen.'

De in 1944 gefusilleerde Joop Westerweel, verzetsheld, onderwijzer en
legendarische voorzitter van Blauw Wit, kon het mooi zeggen: 'Korfbal zuivert
onze persoonlijke gevoelens en bevordert mensenkennis. Een spel dat zulke hoge
eisen stelt aan het moreel van zijn beoefenaars, leert ons vroeg of laat hun
karakter kennen.'

Geheelonthouders

Blauw Wit werd 6 december 1916  opgericht, midden in de Eerste Wereldoorlog.
Hoewel neutraal, ondervond Nederland  wel de gevolgen van de oorlog. Er was
armoede en voedselschaarste. De oprichters wilden met hun nieuwe club 'de
toekomst meer inhoud geven en het leven van de gewone man verbeteren'. In de
crisisjaren slaagde Blauw Wit erin armen en werklozen lid te laten blijven.

De bestrijding van drankmisbruik was een ander sociaal-maatschappelijk doel. De
vereniging werd opgericht onder de naam Geheel Onthouders Korfbal Club, GOKC,
dat al snel Geef Ons Kleine Cognacjes werd. Omdat de groei uitbleef, besloot de
club vijf jaar later op een roerige ledenvergadering dat men geen
geheelonthouder meer hoefde te zijn om lid te worden van Blauw Wit, zoals de
vereniging voortaan heette.

Ook in materieel opzicht zette Blauw Wit de trend. In het seizoen 1959/1960 had
het als eerste korfbalclub van Nederland een tribune. Zelf gebouwd, zoals Blauw
Wit alles zelf doet. Het clubhuis en de sporthal hebben de leden zelf gebouwd.
Uitgraven, betonijzer vlechten, beton storten, het binnenwerk, sanitair,
leidingen - alles zelf gedaan, op het heiwerk na. En voor een deel zelf betaald
met de opbrengst van oud papier. 700 ton was er opgehaald, de oude kantine leek
vaak net een krantenloods.

Blauw Wit is een dorp, zegt Fontijn. 'De leden komen uit alle lagen van de
bevolking. Allemaal met hun voors en tegens, maar kom niet aan een van ons, want
je krijgt het hele dorp over je heen. We letten allemaal op elkaar. Als je
buiten de pot piest, word je in het gareel geschopt.'

Wrijvingen zijn er van het allereerste begin. 'Verder is ontvangen een schrijven
van D. Faber, waarin zij weigert mede te spelen als men 't schreeuwen enz. in
den wedstrijd niet laat', meldt het verslag van de huishoudelijke vergadering
van 15 mei 1920.

Uit Vijftig: 'Een vriendenkring van je eigen leeftijd, met beide seksen, een
gemeenschap bijna! De behoefte aan een gemeenschap met eigen regels en normen is
het gevolg van de tegenwoordige maatschappij: niet alleen een provo ervaart het
egoïsme, de demagogie en de gecompliceerdheid van onze wereld.'

In jaren zestig was Blauw Wit de grootste korfbalvereniging van Nederland.
Twintig jaar geleden had de vereniging nog ruim 500 leden, van wie ruim 200
jeugdleden. Nu 240, van wie 80 jeugdleden. In de gouden jaren - de jaren
vijftig, zestig en zeventig - had Amsterdam 35 korfbalverenigingen met meer dan
10 duizend korfballers, dat zijn er nu ruim elfhonderd.

Om allerlei redenen (de individualisering van de samenleving, de opkomst van tv
en computer) kregen teamsporten het moeilijk. Bovendien verkleurde het
stadsdeel, ook daardoor verwaterde de binding met de buurt. Blauw Wit is allang
geen dwarsdoorsnede meer van de wijk. Eenderde van de inwoners van West is van
niet-westerse komaf. Marokkaanse en Turkse jongens en meisjes sporten niet
gemengd.

De leden weken uit naar de groeigemeenten rondom Amsterdam, naar Purmerend,
Hoofddorp en Almere, en de club liep leeg. 'PKC uit Papendrecht heeft meer dan
duizend leden.' Bovendien is de verstedelijking, het volbouwen van de stad, een
verarming van de sport, zegt Fontijn. 'Amsterdam mag dan sportstad van het jaar
zijn, de roeiers zijn studenten van buiten, Ajax haalt zijn spelers overal
vandaan, Blauw Wit haalt zijn spelers van buiten. Wij hebben amper eigen kweek
in het eerste. Geldt ook voor volleybal- en basketbalclubs.'

Emancipatie

Onderwijzers zorgden vroeger voor de voor aanwas. Zij korfbalden zelf en staken
de leerlingen aan. Het korfbal, in 1902 geïntroduceerd door de Amsterdamse
schoolmeester Nico Broekhuysen, is ontstaan vanuit het onderwijs. 'Dat was
vroeger rood gekleurd, zeker in Amsterdam. De onderwijzers zagen wel wat in een
gemengde sport. Geen onderscheid, de emancipatie van de vrouw. Nog voordat
vrouwen stemrecht hadden, hadden ze in het korfbal een gelijkwaardige rol', zegt
Fontijn.

Vrouwen waren tot ver in de vorige eeuw toch een doorgeefluik onder de korf? 'Ze
moesten een bal vangen en aangeven, de mannen stonden in de punt om te schieten.
Maar ze waren wel in dezelfde sport met die man bezig. Dat was al een hele stap
vooruit. Nu zijn ze volstrekt gelijkwaardig. Een topscorer bij de vrouwen maakt
er 20 minder dan die bij de mannen. Op een totaal van de 140, 150. Dat is een
schijntje. Noem mij een sport waar het verschil zo klein is.'

De club werd ook door onderwijzers gerund. De notulen van vergaderingen in de
beginjaren, in mooie krulletters geschreven met kroontjespen, zijn foutloos en
zonder ook maar één doorhaling. De problemen zijn niet wezenlijk anders. 'Hierna
werd de schuldenlijst voorgelezen en werd besloten leden die meer van 2,50 boete
hadden op de ledenvergadering voor te dragen voor royement.'
(Bestuursvergadering 13 juli 1921.)

Blauw Wit heeft altijd midden in de wijk gestaan. De vorige locatie was in de
Van Speykstraat, iets verderop. Uit Blauw Wit 75 jaar (1991): 'Je speelde nooit
onvolledig. Als Jo Westerweel op zondagmorgen in de Van Speyk even zijn grote
toeter opzette en bulderde: 'héé spelen', gingen overal de slaapkamergordijntjes
opzij en was je in een paar minuten compleet.'

Fontijn: 'We hebben ons niet laten verdrijven naar de rand, wij zitten midden in
de stad. Dit is goud. De buurt zit in ons hart. Geloof mij, we gaan weer een
toonaangevende rol spelen.'

In het clubhuis is de selectie uitgegeten. De spelers brengen hun bord en bestek
terug en doen de tafel af. Fontijn: 'Kijk, dat bedoel ik nou. Normen en waarden.
En voor elkaar zorgen.'

'Kom niet aan een van ons, want je krijgt het  dorp over je heen'

Supporters op een stapel hout voor de nieuwe tribune, eind jaren vijftig.

Het kloppende hart van de sport

In de Volkskrant Sportcanon wordt ruim een eeuw sportgeschiedenis in kaart
gebracht, te beginnen bij Pim Mulier. Een onafhankelijke commissie van
deskundigen heeft een lijst van 35 sporthelden, wedstrijden en ontwikkelingen
samengesteld. Samen moeten zij de vlucht schetsen die de sport heeft genomen.

Vandaag het 23ste venster over het verenigingsleven, dat het kloppend hart van
de sport is en een onmisbaar onderdeel van wat het maatschappelijk middenveld
wordt genoemd. Korfbalclub Blauw Wit, opgericht in 1916, vervult die rol in een
Amsterdamse volkswijk. Maandag 1 november verscheen het vorige venster, over de
wens van Van Tuyll van Serooskerken om de  Spelen in 1928 naar Amsterdam te
halen.

17 keer landskampioen

Blauw Wit was twaalf keer landskampioen in het veld en vijf maal in de zaal. Het
is de enige club die in de zaal altijd in de hoogste competitie is uitgekomen.
Op het veld is Blauw Wit twee keer gedegradeerd, in 1986 en 1990.

Korfbal wordt in bijna zestig landen beoefend. Er zijn maar vier landen die
ertoe doen: Nederland en België, op grote afstand gevolgd door Taiwan en
Tsjechië. Nederland versloeg Tsjechië vorige week nog met 36-11 in de halve
finale van het EK. 'Rusland en China komen eraan, die hebben over een paar jaar
evenveel korfballers als wij. Dan wordt het echt leuk', verwacht Hans Fontijn.

Nederland is wereldkampioen sinds om die titel wordt gespeeld. Een keer werd
België het. In 1991 versloeg het Nederland in de finale met 11-10. Fontijn: 'We
moeten, op zijn Amsterdams gezegd, eens flink op onze kloten krijgen, dat we
vijf keer achtereen verliezen. Dan wordt het weer interessant en duikt de pers
er ook weer op.'

Korfbal is wel degelijk een kijksport, bezweert Fontijn. Zeker nu er met een
schotklok wordt gespeeld. 'Elke wedstrijd van het eerste zit er 800 man op de
tribune. We trekken meer toeschouwers dan Telstar. Korfbal is agressiever
geworden en daardoor aantrekkelijker om naar te kijken. Het is harder, niet
gemener. Vroeger mocht je niet eens afweren. Je moest eens weten wat er allemaal
onder die korf gebeurt. Eigenlijk is het een contactsport geworden.'

Fontijn hoopt dat Nederland de Olympische Spelen van 2028 binnenhaalt. 'Als
gastland kun je een beetje doorduwen en kunnen we van korfbal een
demonstratiesport maken. Dat zal de sport een geweldige slinger geven. In 1928,
op de Olympische Spelen in Amsterdam, was korfbal ook een demonstratiesport. We
speelden één wedstrijd. Inderdaad, tegen België en die wonnen we.'

LOAD-DATE: November 7, 2010

LANGUAGE: DUTCH; NEDERLANDS

GRAPHIC:  blauw wit 2
 Korfbal
De selectie aan de gezamenlijke maaltijd in het clubhuis. Het eerste traint vijf
keer in de week. 'Zeg niet dat korfbal geen topsport is.' Foto Bart Muhl
 blauw wit 1
Juniorenwedstrijd Blauw Wit - AW.DTV (15-0), seizoen 1966-1967. Foto's archief
Blauw Wit
Hans Fontijn  Foto Bart Mühl

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              42 of 200 DOCUMENTS



                                 de Volkskrant

                            6 november 2010 zaterdag

'Met de tijdgeest meefladderen';
ondertussen op http://vk.nl/opinie

BYLINE: Henk Müller

SECTION: OPINIE EN DEBAT

LENGTH: 535 woorden


FLADDEREN  Thomas von der Dunk hekelt op de site wat hij fladder-intellectuelen
noemt. Dat zijn  bijvoorbeeld VVD-prominenten als Frits Bolkestein die zich
verbazen over 'het brute hakwerk dat het kabinet in petto heeft, berustend op de
volks-populistische inblazingen van de PVV in haar strijd tegen cultuur als
vermeende linkse hobby.'

Heeft men bij de VVD de laatste tijd niet opgelet, vraagt hij zich af: 'De PVV
heeft er immers weinig twijfel over laten bestaan hoe zij wenste om te gaan met
alles wat er aan tromboneclubjes buiten de geestelijke horizon van Henk en
Ingrid valt.'

Ook (ooit) linkse intellectuelen hekelt Von der Dunk. Toen was de tijdgeest
links. Daar zou het volk zich bevinden. 'Nu is die rechts, en dat maakt ze
gevoelig voor de verlokkingen van het nieuwe volkse denken.'

HOEZO FLADDEREN Er is bijval maar sommige reageerders vinden dat Von der Dunk
een laag dieper moet. Er is meer aan de hand. Waarom terugfladderen? En
waarheen, vraagt een reageerder in Italië. 'De 'fladder intellectueel' is in
tegenstelling tot de opinieschrijver zelf een progressief denker. Iemand die
heeft kunnen constateren dat de partijen waar hij vroeger blind op vertrouwde
zijn vertrouwen definitief geschaad hebben. Voorlopig wordt er vanuit de linkse
hoek alleen maar heel veel gedreigd. En die dreigementen komen er op neer dat de
afvallige kiezers er bij rechts nog slechter aan toe zijn dan ze bij links al
waren.

'Een progressief denker laat zich daarmee echt niet om praten en ook al zou het
waar zijn dat ze slechter af zullen zijn, dan nog zullen ze niet terugkeren bij
de oude verzakers maar op zoek gaan naar een eventueel nieuw politieke
vertegenwoordigingsvorm waarin ze zich wel weer als vanouds kunnen herkennen, en
waarin ze wel weer kunnen vertrouwen. Het is dus niet zozeer een probleem voor
de kiezers, het is een probleem voor de zich links noemende partijen.'

MANGELEN Zelfs Mohamed Rabbae, (nog) prominent GroenLinkser en een boegbeeld van
(oud?) linksheeft minder vertrouwen in links nu zijn eigen partij hem maar een
lastpak vindt. Hij vraagt zich af of zijn eigen partij hem nog wel vertrouwt.
Hoe dat ook zij, in de rechtspraak heeft hij nog wel vertrouwen, schrijft hij -
mede in naam van de andere klagers in het Wilders-proces - in een opiniestuk op
de site.

Hij voelt zich gemangeld tussen het OM, dat Geert Wilders helemaal niet wil(de)
vervolgen, en andere juridische instanties die daarop aandrongen. In het artikel
zetten Rabbae c.s. zetten uiteen wat er in de rechtsgang niet zou kloppen.
Aanleiding is een opiniestuk van de algemeen adviseur van de FNV Cor Inja om de
aanklacht in te trekken en zo nog meer publiciteit voor Wilders te voorkomen.

Rabbae meent dat er een politiek spel gespeeld wordt waarin de klagers
figuranten zijn in een voorstelling over iets heel anders gaat. Het is een
krachtmeting tussen recht en politiek - een heus politiek proces -, waarin het
recht volgens hem dreigt te sneuvelen. Verliest Rabbae, dan overweegt hij het OM
aan te klagen. Maar of Femke dat leuk vindt.

De stelling

Mensen moeten het beste voor hun (toekomstige) kind willen. Dat hoeft niet te
zijn wat hen zelf het beste uitkomt, stelt   Malou van Hintum

Discussieer mee op:VK.NL/OPINIE

LOAD-DATE: November 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              43 of 200 DOCUMENTS



                                 de Volkskrant

                            6 november 2010 zaterdag

De samenleving  moet partij kiezen;
ESSAY De grenzen van de rechtsstaat

BYLINE: Peter Giesen

SECTION: HET VERVOLG; Blz. 8

LENGTH: 1617 woorden

SAMENVATTING

De rechtsstaat is van groot belang. Maar welke rechtsstaat? Een dwingende of een
tolerante, die minderheden met rust laat?

VOLLEDIGE TEKST:

Tot voor kort beroemde Nederland zich op zijn tolerantie voor homo's. De Gay
Parade, inclusief de berenboot vol dikke, behaarde en halfnaakte mannen, was net
zo goed een gezellig uitstapje voor het hele gezin als het bloemencorso op de
meubelboulevard op Tweede Paasdag. Maar de laatste jaren is er een deuk in dit
imago geslagen. Homo's worden uitgescholden, soms zelfs mishandeld of uit hun
huizen verjaagd, vaak door jongens met een islamitische achtergrond. Voor een
deel is het een conflict tussen een moderne, vrijgevochten cultuur en de islam
met zijn homofobie - al laten de ouderwetse autochtone potenrammers zich ook
niet onbetuigd. In Amsterdam is een derde van de daders van geweld tegen homo
autochtoon, een derde Marokkaan en de rest van allerlei origine.

De rechtsstaat lijkt uitkomst te bieden bij zulke culturele conflicten. Moslims
hebben de vrijheid om hun godsdienst te belijden, maar moeten homo's met rust
laten. Voor 'kwetsende' cartoons geldt iets soortgelijks. Moslims moeten de
vrijheid van meningsuiting accepteren, ook als ze beledigd zijn. In ruil
daarvoor moeten seculiere Nederlanders niet zeuren dat sommige mensen een geloof
belijden dat zij achterlijk vinden.

Forum, het instituut voor multiculturele vraagstukken, hamert al jaren op het
belang van de rechtsstaat. Een goed functionerende rechtsstaat is de smeerolie
tussen culturen. Alle groeperingen binnen de Nederlandse samenleving zijn vrij
om hun eigenaardigheden uit te leven, zolang zij daar anderen geen kwaad mee
doen. Op dat moment komen politie en/of justitie in actie. De rechtsstaat is
'een perspectief dat verschillen waardeert, maar ook begrenst', aldus Sadik
Harchaoui, directeur van Forum.

Op vrijdag 19 november organiseren Forum en debatcentrum Felix Meritis de Nacht
van de Rechtsstaat. Tegelijkertijd verschijnt de bundel Leve de rechtsstaat!,
waarin het belang van de rechtsstaat nog eens wordt benadrukt door auteurs als
Paul Cliteur, Frank Ankersmit en Bas Heijne. De rechtsstaat is het verdedigen
waard, zeker in een tijd waarin gedoogpartner PVV het belangrijkste principe
daarvan - alle burgers zijn gelijk voor de wet - maar al te graag wil aantasten
door de rechten van moslimburgers te beperken. In haar verkiezingsprogramma
pleitte de PVV onder meer voor een verbod op de koran, een bouwstop voor
moskeeën, het sluiten van alle islamitische scholen en een immigratiestop voor
alle moslimlanden. In de onderhandelingen over het regeerakkoord waren deze
punten onhaalbaar, omdat ze strijdig waren met de vrijheid van godsdienst en het
non-discriminatiebeginsel, of beide.

Toch blijkt uit de bundel Leve de rechtsstaat! dat de rechtsstaat helemaal niet
zo'n eenvoudig of eenduidig concept is. De rechtsstaat is geen van God gegeven
scheidsrechter die onze aardse conflicten oplost. Een rechtsstaat eerbiedigt een
aantal principes (zoals de gelijkheid van de burgers voor de wet, een
onafhankelijke rechtspraak, een staat die zich ook aan de wet moet houden), maar
kan voorts op velerlei manieren worden ingevuld. Moet een rechtsstaat moslims
met rust laten, omdat de vrijheid van godsdienst een belangrijk grondrecht is?
Of moet hij juist worden ingezet om onderdrukte groepen, zoals moslimvrouwen, te
helpen, omdat de gelijkheid van man en vrouw in de wet is vastgelegd? Hoe ver
kan een rechtsstaat gaan om minderheden te dwingen zich te conformeren aan de
cultuur van de meerderheid?

Historicus Frank Ankersmit vindt dat de rechtsstaat minderheden niet in de mal
van de meerderheidscultuur mag dwingen. Hij hekelt het arrest van de Hoge Raad
die de SGP verbood om vrouwen te weren. 'Ook consequente aanhangers van de
rechtsstaat zullen zich ongemakkelijk voelen bij deze casus en de indruk hebben
dat in naam van de rechtsstaat hier eerder de onvrijheid werd gediend', schrijft
hij in Leve de rechtsstaat!. Natuurlijk, een algeheel verbod voor vrouwen om aan
politiek te doen zou verkeerd zijn. Maar waarom mag een afzonderlijke partij
geen vrouwen weren? Of omgekeerd: wat is er tegen een feministische partij die
louter uit vrouwen bestaat? Of een islamitische partij die alleen moslims
toelaat? Ook dat zijn vrije keuzen in een vrije samenleving.

Ankersmit vreest een activistische rechtsstaat die universele normen oplegt,
waardoor de tolerantie voor afwijkend gedrag afneemt. Zo'n rechtsstaat perst
minderheden in de mal van de meerderheidscultuur. Voor Ankersmit is dat geen
geschikt recept voor een samenleving, waarin de verschillen tussen groepen
groter zijn geworden. Hij pleit voor meer pluralisme, voor een rechtsstaat die
rekening houdt met zulke historisch gegroeide verschillen: 'Als u bereid bent
bepaalde eigenaardigheden van mij te respecteren, dan ben ik bereid hetzelfde te
doen met soortgelijke eigenaardigheden van u.'

Hoogleraar rechtsfilosofie Paul Cliteur verzet zich juist tegen deze benadering.
Niet alle eigenaardigheden zijn gelijk, vindt hij. De rechtsstaat moet pal staan
tegenover alle religieus fanatisme, tegen iedere inperking van de vrijheid van
meningsuiting door 'gekwetste' gelovigen, tegen het goedpraten van
onderdrukkende praktijken in naam van een religie. 'Het lijkt wel alsof de
westerse intelligentsia in een soort krampachtige poging om de 'ander' te
begrijpen, het wereldbeeld van de minst vrijheidsminnende anderen tot het hunne
wil maken. Deze tour de force, die vaak als 'tolerantie' wordt verkocht, zou op
de lange duur wel eens consequenties kunnen hebben.'

Uit dat laatste zinnetje blijkt hoezeer principiële argumenten zijn verknoopt
met strategische overwegingen - en vaak met angst voor de toekomst. Als
religieuze minderheden hun gang mogen gaan, zullen zij zich steeds meer
opsluiten in eigen kring en steeds hardere eisen aan de meerderheid gaan
stellen, vreest Cliteur. Hij citeert Salman Rushdie: in diens geboorteland India
leidde het multiculturalisme tot een 'politiek van religieuze haat', omdat
moslims en hindoes steeds onverzoenlijker tegenover elkaar kwamen te staan.
Daarom moet de staat strikt seculier zijn. Alleen religieuze kleurenblindheid
kan de verschillen overbruggen.

De voorstanders van een meer ontspannen omgang met verschillen geloven
daarentegen dat het gevaarlijk is moslims voortdurend op de huid te zitten.
Daardoor krijgen ze het gevoel dat ze niet welkom zijn. Hun identiteit als
moslim wordt alleen maar versterkt, als de islam wordt onderdrukt en moslims
voortdurend op hun religie worden aangesproken. Maar als moslims een beetje tijd
wordt gegund, zullen zij zich steeds meer aanpassen aan de meerderheidscultuur.
Ankersmit pleit voor souplesse boven starheid.

Zo repliceert het debat over de rechtsstaat het algehele debat over de
multiculturele samenleving. De rechtsstaat beschermt de vrijheid van de burgers,
maar over welke vrijheid praten we eigenlijk? De vrijheid van minderheden om hun
eigen cultuur te volgen of de vrijheid van individuen om zich te ontworstelen
aan de beperkingen van die cultuur? Is tolerantie geen ander woord voor het
goedpraten van kwalijke praktijken, van vrouwenbesnijdenis tot het discrimineren
van vrouwen en homo's?

Sinds de jaren zestig is een Nederland een uiterst negatief beeld van religie
ontstaan, schrijft Trouw-redacteur Hans Goslinga in Leve de rechtsstaat!, alsof
het belijden van een godsdienst überhaupt niet verenigbaar zou zijn met 'echte'
vrijheid. Vooral van de islam wordt een overspannen beeld geschetst, alsof alle
islamitische vaders hun dochters in de bezemkast zouden opsluiten om te
verhinderen dat zij naar school of werk zouden gaan. In werkelijkheid doen
Marokkaanse meisjes - met of zonder hoofddoek - het vaak heel goed op school.

Toch is het ook weer moeilijk om te concluderen dat minderheden zonder meer met
rust gelaten moeten worden. Ik hoorde laatst een verhaal over een moslimmeisje
dat aan voetbal deed en zou gaan studeren. Totdat haar vader een echtgenoot voor
haar geregeld had. Noodgedwongen stopte ze met voetbal en blies ze haar
studieplannen af. Nu staat ze in de groentewinkel van haar echtgenoot.

Als de samenleving vindt dat religie en cultuur privézaken zijn, komt zo'n vader
wel erg gemakkelijk weg. De samenleving zal toch partij moeten kiezen voor zijn
dochter. Maar uit dit voorbeeld blijkt vooral dat de rechtsstaat zulke culturele
conflicten slechts in beperkte mate kan oplossen. De overheid moet de leerplicht
handhaven en faciliteiten creëren voor vrouwen die aan zo'n milieu willen
ontsnappen, zoals blijf-van-mijn-lijfhuizen. Als een vader geweld gebruikt, kan
hij worden aangepakt.

Maar de overheid kan niet de politie afsturen op alle autoritaire vaders die het
geluk en de ontplooiingskansen van hun dochters in de weg staan en evenmin op
alle ouders die hun kinderen bijbrengen dat homoseksuelen vies en zondig zijn.
Hier ligt een belangrijke taak voor het onderwijs, maar vooral voor de publieke
sfeer. De emancipatie van vrouwen en homo's is in het verleden ook het sterkst
bevorderd door activisten en gewone burgers die bepaalde tradities niet meer
acceptabel vonden.

De rechtsstaat is uitermate belangrijk. Hij beschermt de vrijheid van
meningsuiting, de vrijheid van godsdienst en andere grondrechten. Maar zijn
reikwijdte is beperkt. De rechtsstaat kan er niet voor zorgen dat
homoseksualiteit geaccepteerd wordt, hooguit dat de daders van geweld tegen
homo's worden gepakt. De rechtsstaat kan voorkomen dat minderheden openlijk
worden gediscrimineerd, maar niet dat zij zich als tweederangsburgers behandeld
voelen.

De rechtsstaat legt een bodem. De rest moeten we zelf doen.

We kunnen moeilijk de politie afsturen op ouders die vertellen dat homo's vies
zijn

LOAD-DATE: November 8, 2010

LANGUAGE: DUTCH; NEDERLANDS

GRAPHIC:  Deelnemers aan de Gay Pride in Amsterdam.   Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              44 of 200 DOCUMENTS



                                 de Volkskrant

                           4 november 2010 donderdag

'Nederlander beseft nog niet dat  pensioen niet zeker is';
Pensioenen   Mensen zijn veel te optimistisch en moeten worden wakker geschud

BYLINE: Yvonne Hofs

SECTION: ECONOMIE

LENGTH: 797 woorden

SAMENVATTING

xxxxxx

VOLLEDIGE TEKST:

Den Haag Hoe helpen we Nederlanders op verantwoorde wijze af van de illusie dat
ze op een bepaald pensioen kunnen rekenen? Deze vraag stond woensdag centraal
tijdens de hoorzitting over de financiële positie van de pensioenfondsen.

Bij de Tweede Kamer is de boodschap  nu ook geland. De mythe van
pensioenzekerheid is voorgoed doorgeprikt. Dat de oudedagsvoorziening in de
toekomst alleen maar minder wordt, staat vast. Het pensioenstelsel gaat op de
schop, waarbij de risico's voor een belangrijk deel naar de huidige werkenden
verschuiven.

De pensioenfondsen weten het, de toezichthouders hameren erop, de economen
beamen het en bij de Kamer is het besef nu ook doorgedrongen. Alleen het gewone
volk moet nog wakker worden.

Het merendeel van de Nederlanders heeft nog niet half door hoe erg het gesteld
is in pensioenenland, aldus de experts die de Kamer gisteren had opgetrommeld.
Een aantal van hen sprak van een 'verwachtingskloof', een gapend gat tussen de
optimistische pensioenverwachtingen  van de gemiddelde Nederlander en de barre
realiteit.

In de openbare discussie ligt te veel nadruk op de enkele pensioenfondsen die de
pensioenen moeten korten, waarschuwde directeur Joanne Kellermann van De
Nederlandsche Bank (DNB). De meeste mensen denken volgens haar ten onrechte dat
ze safe zitten als hun fonds niet hoeft af te stempelen. 'Een groot aantal
fondsen kort de pensioenen in feite al door niet te indexeren. Het effect
daarvan wordt erg onderschat. Weinig mensen beseffen dat niet indexeren niet
alleen gepensioneerden raakt, maar ook de pensioenrechten van de werkenden
aantast.' Dat het gros van de pensioenfondsen al een paar jaar achterloopt met
de inflatiecorrectie en de komende jaren waarschijnlijk evenmin zal indexeren,
weten veel Nederlanders ook al niet. En degenen die het wel weten, realiseren
zich vaak onvoldoende dat hun pensioen daarmee al een stuk minder waard is
geworden.

Bovendien, zei Kellermann, heeft DNB een groot aantal pensioenfondsen slechts
uitstel van executie verleend. 'Eind dit jaar bekijken we opnieuw hoe het ervoor
staat met de dekkingsgraden. Als die onvoldoende herstel vertonen, zullen de
betreffende pensioenfondsen alsnog een kortingsmaatregel in hun herstelplan
moeten opnemen.'  Aangezien de dekkingsgraden van de meeste fondsen  alleen maar
verder dalen, kunnen mogelijk honderdduizenden Nederlanders rond de kerstdagen
een slecht nieuwsbericht van hun pensioenfonds verwachten.

Het is daarom de hoogste tijd dat Nederlanders hun koppen uit het zand trekken,
kreeg de Kamer te horen. Want alleen als mensen inzicht hebben in de
pensioenrisico's die ze lopen, kunnen ze tijdig maatregelen nemen om die
risico's af te dekken. Pensioenfondsen en sociale partners hebben de gemiddelde
Nederlander in slaap gesust met versluierd taalgebruik.

De communicatie moet dus beter, en het pensioenakkoord is een goede aanleiding
daarmee te beginnen. Vakbonden en werkgevers willen dat alle werkenden een
pensioencontract met hun pensioenfonds afsluiten. Garanties over de hoogte van
het nominale pensioen worden dan niet meer gegeven; het pensioen hangt af van de
beleggingsresultaten van het fonds. In feite is dat nu ook al zo, alleen is dat
de deelnemers van  pensioenfondsen nooit verteld, zeggen de sociale partners.
Het is dus eerlijker niet langer om de hete brij heen te draaien.

Verf- en drukindustrie moet korten

Het pensioenfonds voor de verf- en drukindustrie zal de pensioenen in 2011 met
5,9 procent korten. Dat heeft het fonds woensdag bekendgemaakt. Het fonds heeft
een kleine zevenduizend leden. De gepensioneerden uit de verfindustrie ontvangen
pensioenen die uiteenlopen van 400 tot  7.000 euro per jaar. Zij zullen per
maand straks 2 tot 35 euro minder ontvangen.

Vorige week werd bekend dat ook het pensioenfonds van Smit, met zo'n tweeduizend
leden, de uitkeringen met ruim 13 procent moet verlagen.  Het fonds liet echter
weten dat dit nog niet definitief is en probeert de korting te voorkomen door
een deel van de verplichtingen over te hevelen naar een verzekeraar.

De pensioenfondsen zijn niet de enige met problemen. Uit een overzicht dat de
Volkskrant zaterdag publiceerde blijkt dat  driekwart van de fondsen  te weinig
geld in kas heeft om aan de toekomstige verplichtingen te voldoen. Veel fondsen
zullen de pensioenen in 2011 weer moeten bevriezen.

De daling is te wijten aan de lage rente en de levensverwachting die sneller is
gestegen dan gedacht. De lage rente dwingt fondsen hun pensioenverplichtingen te
verhogen.

Het pensioenfonds voor de verf- en drukindustrie is een van de veertien fondsen
die er zo slecht voorstaan dat zij voor 1 november een herstelplan moesten
inleveren   In het Volkskrant-overzicht staat het verffonds op plaats drie van
slecht presterende fondsen.

LOAD-DATE: November 3, 2010

LANGUAGE: DUTCH; NEDERLANDS

GRAPHIC: Directeur Joanne Kellermann van De Nederlandsche Bank krijgt water
aangereikt van voorzitter Kick van der Pol  van de Pensioenfederatie (rechts) en
Falco Valkenburg (Actuarieel Genootschap) tijdens de hoorzitting over
pensioenen, woensdag in de Tweede Kamer.  Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              45 of 200 DOCUMENTS



                                 de Volkskrant

                            3 november 2010 woensdag

Le Corbusier in Amsterdam-Slotermeer

BYLINE: Marc van den Eerenbeemt

SECTION: WONEN

LENGTH: 911 woorden

SAMENVATTING

Het paradepaardje in Amsterdam van de wederopbouwarchitectuur, de Verfdoos, is
gerenoveerd. Een boek bezingt zijn elegantie.

VOLLEDIGE TEKST:

In een herfstig Amsterdam-West, in de directe nabijheid van sombere woonkazernes
met veel satellietschotels aan de gevels, is de Verfdoos een kleurrijke
verschijning. Frisser nog, misschien, dan bij de oplevering in 1956.

Het woongebouw is beroemd. Bij de opening werd het bezongen als 'Le Corbusier in
Slotermeer', een verwijzing naar de Franse ontwerper (1887-1965) door wie de
Nederlandse architect Allert Warners (1914-1980) zich  liet inspireren.

De Grote Verfdoos en een kleinere versie om de hoek zijn recentelijk nauwgezet
gerenoveerd. Aan de achterzijde, waarop bij de bouw is bezuinigd, is het werk
zelfs sterk verbeterd. Daar zijn glazen trappen- en lifthuizen toegevoegd, die
toegang bieden tot de galerijen. Die transparante kokers, bedacht door Van
Schagen Architekten, zijn slechts met bruggen verbonden met het woongebouw.

Met zijn ranke poten heeft het gebouw nog steeds een moderne elegantie. Onder de
uitdijende verdiepingen bevinden zich de buurtwinkels, van een Turkse bakker tot
een winkel in fietsen en scooters. De glanzende gevelplaten hebben steeds een
andere, heldere kleur, waaraan het gebouw zijn geuzennaam 'de Verfdoos'
ontleent. Eigenaar Far West, een woningcorporatie, heeft de satellietschotels
van de gevels weten te houden.

Over de Verfdoos, haar historie en herstel, is een klein en prachtig boekje
verschenen. Met puntige aandacht voor, onder meer, geschiedenis van de grond, de
wijk, de bebouwing en de huidige bewoners is het bovendien verrassend compleet.

Architect Warners, volgens tijdgenoten een flamboyant zeezeiler met een
indrukwekkende persoonlijkheid,  leefde zich uit met het ontwerp van de
Verfdoos. Voor de bouw van de relatief ruime appartementen trad hij vele
bouwregels met voeten, mogelijk reden dat hem nadien geen enkele opdracht meer
werd gegund.

Het project werd wel een paradepaardje. Na de oplevering kwamen zo'n 10 duizend
mensen uit binnen- en buitenland kijken naar de doorzonappartementen voor het
gewone volk. In een modelappartement werd meteen een passende inrichting
getoond, volgens de principes van Goed Wonen, een na de Tweede Wereldoorlog
gepropageerde eenvoudige en functionele woonstijl.

De bewoners lieten zich doorgaans weinig gelegen liggen aan de ideeën van de
architect over een passende inrichting van hun appartement. In het begin waren
er die het modernisme gretig omarmden, maar veel van de eerste generatie van
bewoners vonden de modernistische inrichting van de modelwoning wat te veel van
het goede, tot zelfs ronduit ongezellig.

Eerste bewoonster Flora de Miranda, dochter van oud-SDAP-wethouder Monne de
Miranda, was laaiend enthousiast. 'Moeder kon haar geluk niet op en was betoverd
door Goed Wonen', vertelt haar dochter Hanneke in het boekje. 'Onze woning zag
er net zo uit als de modelwoning: in alle kamers lag grijs linoleum en in de
keuken zwart met gekleurde spikkeltjes; in de kamer prijkte een teakhouten
wandmeubel van Pastoe en ik had twee rotan stoeltjes en een Tomadorekje.'

Als maatschappelijk werkster in de 'toeslagbuurtjes' in Geuzenveld en Slotermeer
had  moeder De Miranda een 'bijzondere dienstwoning' aangewezen gekregen in de
Verfdoos. Een van haar doelen was de bewoners voldoende 'woonbeschaving' bij te
brengen om te kunnen doorstromen naar een gewone woning.

In de jaren negentig trokken veel van de van oorsprong Amsterdamse bewoners naar
elders, van Sloten tot Lisserbroek en Purmerend. Nu zijn het voornamelijk
allochtone gezinnen die gebruikmaken van deze ruim opgezette vorm van
idealistische volkshuisvesting.  De 'woonbeschaving', waaraan het volgens een
aantal bewoners nogal mankeert, wordt nu bewaakt door een huismeester en een
bewoonster als de in Suriname geboren mevrouw Oosterling.

Zij woont op de vierde verdieping tegenover de lift. Ze spreekt kinderen streng
toe als ze rotzooi maken en belt zonodig bij de ouders aan. Mevrouw Oosterling:
'Plassen of roken in de lift kan ik niet hebben.'

Achter in het boekje is als aangenaam cadeautje een reproductie opgenomen van
het tijdschrift Goed Wonen van augustus 1956. Dat nummer is grotendeels gewijd
aan de Verfdoos. De foto's van de bekende architectuurfotograaf Jan Versnel
(1924-2007) harmoniëren wonderwel met het ontwerp van de architect.

In zwart-wit toont Versnel het beoogde gebruik van de wederopbouw-architectuur:
harmonieus ('Het musicerende gezin'), aangenaam esthetisch ('Een oude
Thonet-stoel harmonieert zeer wel met de modernere meubelen') en opgeruimd ('de
wandtoiletkast waarvan het deurtje tevens een draaibare spiegel is'). Versnel,
die in 2007 overleed, heeft dan ook een apart hoofdstuk in het boek gekregen.

streamer

streamer

streamer

Een slaapkamer toen (opklapbaar bed niet zichtbaar).

Vernieuwing stopt

Aan een renovatieproject als dat van De Verfdoos zal voorlopig niet meer worden
begonnen in Amsterdam- West. De grootschalige vernieuwing van de wijk is
gestaakt. Oorzaak is het stilvallen van de verkoop van huurhuizen van de
woningbouwverenigingen. De opbrengsten daarvan zouden in vernieuwing van het
stadsdeel worden gestoken.

Verbeteringsorganisatie Far West, een samenwerkingsverband van de corporaties De
Key, Rochdale en Stadgenoot, wordt opgedoekt. De sloop van 1.700
socialehuurwoningen is afgeblazen. De bouw van 3.600 woningen is afgelast. Ook
in  Oost zijn plannen voor renovatie  sloop en nieuwbouw stilgelegd.

LOAD-DATE: November 2, 2010

LANGUAGE: DUTCH; NEDERLANDS

GRAPHIC: Eenzelfde slaapkamer nu. Foto's uit besproken boek

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              46 of 200 DOCUMENTS



                                 de Volkskrant

                            3 november 2010 woensdag

Het gevestigde woonwagencentrum

BYLINE: Charlotte Huisman

SECTION: WONEN

LENGTH: 2001 woorden

SAMENVATTING

Beukbergen, bij Soesterberg, heeft veel weg van een volkswijk. In samenspraak
met de bewoners moet een dorp ontstaan waar de woonwagencultuur in ere wordt
gehouden. En al wordt er niet meer rondgetrokken, en is de tijd van huifkar en
kampvuur voorbij: 'Ik hoop dat de kleine later ook in een woonwagen kan wonen.'


VOLLEDIGE TEKST:

Tante Mien staat voor het open raam van haar woonwagen, met haar
achterkleindochter Loisa (2) in haar armen. Haar dochter en de vrouw van haar
kleinzoon staan naast haar. Ziehier: vier generaties woonwagenbewoners in één
bescheiden ruimte in Beukbergen in Zeist, met 160 standplaatsen het grootste
woonwagencentrum van het land.

Tante Mien heeft nog gereisd met haar man - die koopman was - tot het reizende
leven in de jaren zestig onmogelijk werd gemaakt. Haar kinderen hebben het
nauwelijks meer meegemaakt. Toch zegt de moeder van Loisa: 'Ik hoop dat de
kleine later ook in een woonwagen kan wonen.'

Beukbergen, verscholen aan de rand van de bossen in Zeist vlak bij de voormalige
vliegbasis Soesterberg, lijkt op een volkswijk, maar dan een met  vele
tientallen woonwagens en huizen van kunststof bakstenen die in grote ringen rond
een grasveld staan. Aan de tuintjes is veel aandacht besteed. In het
gemeenschapshuis, in het midden van het woonwagencentrum, zitten elke
woensdagavond tientallen ouderen over hun bingokaart gebogen. Zaterdagochtend
kaarten de mannen er.

Ook wordt er regelmatig een eerste heilige communie gevierd. De meeste deuren
staan open. Men is gewoon bij elkaar binnen te lopen en de familiebanden zijn
hecht.

De gemeente Zeist wil het woonwagencentrum opnieuw inrichten. Zeist is een van
de vele gemeenten die proberen de woonwagencentra te 'normaliseren'. Beukbergen
moet, in de woorden van burgemeester Koos Janssen (CDA), meer 'een gewone
woonwijk worden met een bijzondere woonvorm'. Maar dat is gemakkelijker gezegd
dan gedaan.

Directe aanleiding was de sluiting van vliegbasis Soesterberg, waardoor er weer
gebouwd kan worden in het gebied. De afstand tussen de standplaatsen moet aan de
wettelijke eisen van brandveiligheid voldoen, minimaal 5 meter. Veel woonwagens
krijgen een nieuwe plek. De meeste grote prefabhuizen, die  immobiel ogen maar
met een dieplader zouden kunnen worden verplaatst, mogen  blijven staan.

Op een deel van het terrein wordt de bodem gesaneerd, de laatste paar bedrijven
moeten verhuizen. De eigenaar van een autoschadebedrijf is inmiddels druk bezig
zijn laatste bedrijfshal te slopen; het aluminium levert volgens hem misschien
nog een beetje op.

Wachtlijst

Personen op de wachtlijst, die vaak al jaren zonder vergunning op het terrein
wonen omdat hen geen standplaats werd toegewezen, moeten een legale plaats
krijgen. Nu staan er  niet officieel geplaatste woonwagens aan de rand van de
kamp. Hiermee wordt het woonwagencentrum uitgebreid tot 220 standplaatsen,
waarmee het waarschijnlijk het grootste van Europa wordt. Begin volgend jaar
moet de uitvoering beginnen.

De bewoners krijgen de mogelijkheid hun kavel te kopen, of moeten huren van de
woningcorporatie die het beheer in de toekomst gaat overnemen. De meeste
bewoners zullen meer moeten gaan betalen. Er is een 'woonwensenonderzoek'
uitgevoerd: een aantal oudere bewoners heeft wel oren naar de seniorenwoningen
die de corporatie er wil bouwen.

De gemeente heeft veel tijd geïnvesteerd in het winnen van het vertrouwen van de
hechte gemeenschap van bewoners.  De bewoners zijn blij met de plannen, maar
hebben ook hun twijfels, onder meer door de hogere kosten. Maar het grootste
probleem zit volgens Donkervoort, woordvoerder van de bewonerscommissie, in een
principiële discussie. Er komen ook wat huurwoningen van de corporatie bij. Als
er een woning of een standplaats vrijkomt, mag die van de woonwagenbewoners
alleen worden toegewezen aan iemand uit de woonwagencultuur, zo luidt de eis.
Mensen die niets met de woonwagencultuur hebben, horen niet op Beukbergen thuis.
Alleen zo kunnen ze hun specifieke cultuur behouden.

Beukbergen is immers al bijna honderd jaar een woonwagencentrum, betoogt
Donkervoort. In het gemeenschapshuis is een fototentoonstelling te zien die deze
geschiedenis toont. Van huifkarren met paarden, waarin de woonwagenbewoners
vroeger door het land trokken als stoelenmatter of scharenslijper, tot de vrij
permanent ogende behuizing van nu. Op de foto's zie je nog armoede. Nu ziet het
woonwagencentrum er netjes, rustig en redelijk welvarend uit.

Sinds de jaren zestig is het reizende leven verboden door de overheid.
Woonwagenbewoners jonger dan veertig hebben het reizen niet meer meegemaakt. Er
is veel veranderd, zegt Donkervoort. 'We zitten niet meer rond een kampvuur met
een huifkar. Maar we hebben nog wel onze eigen cultuur, die behouden moet
blijven.'

Nageslacht

Het gaat om de toekomst van het kamp, benadrukt Donkervoort, om deze woonvorm te
garanderen voor ons nageslacht. Hij verdenkt gemeente en corporatie ervan een
'uitsterfbeleid' voor te staan, waarbij de 'woonwagencultuur' in de loop van de
jaren zal verwateren als er steeds meer buitenstaanders komen te wonen. Zonder
overeenstemming met de bewoners gaat volgens hem het plan niet door.

Wat is dat dan, die woonwagencultuur, als er niet meer gereisd mag worden?

Kees Brummer, ook lid van de bewonerscommissie, heeft daar een duidelijk
antwoord op. 'Wij kennen onze buren en alle kinderen en kleinkinderen, wij
letten goed op elkaar. Kinderen verzorgen zo lang mogelijk hun ouders. We hebben
een hechte band, omdat ze ons altijd hebben weggeduwd, het liefst lieten ze ons
naast een vuilnisbelt wonen. Die hechte band hebben we nodig om te kunnen
overleven.'

De bewoners voelen zich nog steeds gestigmatiseerd. Neem Donkervoort, een
vriendelijke vijftiger die een goed lopend bedrijf  heeft vlak bij het
woonwagencentrum. Liever geen voornaam en bedrijfstak noemen, zegt hij. Want wie
weet wat zijn klanten denken als ze horen dat hij een woonwagenbewoner is. En
heb het niet over kamp en kampers, want dat zijn in hun ogen scheldwoorden. Wat
Donkervoort ook graag gezegd wil hebben: op Beukbergen vind je geen
wietplantages.

Over de zogeheten illegale bewoners zegt Brummer: 'Die mensen zijn daar gaan
staan in de jaren zeventig, toen de gemeente te weinig standplaatsen had
aangelegd. De gemeente heeft zelf de plek aangewezen: ga daar maar staan.'

Brummer en Donkervoort zitten deze avond met de andere vertegenwoordigers van
het centrum na te praten na de zoveelste vergadering  over de herstructurering,
dit keer met de woningcorporatie. Soepel liep dat niet. Maar nu wordt er veel en
hard gelachen. Donkervoort: 'Soms denk ik weleens dat er te veel mensen en
instanties bij dit project zijn betrokken, dat maakt het  langdradig. Wij willen
vooral van de corporatie weten: hoe gaan die huizen voor  ouderen eruit zien, en
wat gaan ze kosten? Wij houden van korte handel;  wat is het, wat kost het,
klaar.'

Maar burgemeester Janssen denkt niet dat de wens van de bewoners haalbaar is
dat alleen woonwagenbewoners mogen wonen op Beukbergen, mede vanwege de
wettelijke regels voor woningtoewijzing. Na de herstructurering is bovendien de
wachtlijst opgeruimd en als er dan een woning of standplaats leeg komt, zou, na
een eventuele overgangsperiode iedereen er kunnen wonen, meent hij.  Wie een
kavel  heeft gekocht, kan die gewoon later op de vrije markt verkopen.  Zo gaat
dat in andere wijken tenslotte ook.

Burgemeester Janssen wil 'niet meewerken aan de verkeerde beeldvorming over deze
groep'. 'Er ligt hier honderd jaar geschiedenis van beschaafde en onbeschaafde
verwaarlozing door de overheid. Ik wil recht doen aan de mensen, die zich aan de
rand van de samenleving voelen geplaatst.'

Vijf jaar geleden heeft Janssen contact gelegd met de bewoners van Beukbergen.
Hij besloot dat er iets moest gebeuren. Het aantal standplaatsen wordt vergroot
omdat de burgemeester af wil van de kwestie wie er nu wel of niet officieel is
geplaatst. Het is  geen beloning van slecht gedrag, benadrukt hij. 'We lossen op
wat  is ontstaan, ze zijn tientallen jaren gedoogd. Maar voor de toekomst gaan
we het anders doen.'

Zoete broodjes

De burgemeester heeft een goede relatie opgebouwd met de bewoners, zegt hij, wat
op het woonwagencentrum wordt bevestigd. Niet alleen met de zachte hand: op zijn
gezag is de nodige rommel op het terrein opgeruimd. 'De overheid heeft voorheen
door steeds wisselend beleid zaken laten liggen. Wij hebben niet alleen zoete
broodjes gebakken. Er waren echt dingen niet goed.  Ik wil deze mensen niet
anders behandelen dan anderen, het is gelijke monniken gelijke kappen. De
bewoners waarderen die directheid. Zij zeggen: praat recht vooruit, wij vinden
het irritant als er om de hete brei wordt gedraaid.'

Toen de overheid in de jaren zestig het trekken verbood, kwamen steeds meer
woonwagenbewoners in een uitkering terecht. Ze raakten steeds meer aan de rand
van de samenleving. Sommige woonwagencentra ontwikkelden zich tot vrijstaten
waar criminelen de dienst uit maken en de overheid nauwelijks meer durfde te
komen. De overheid wilde af van de grote woonwagencentra en besloot midden jaren
zeventig tot decentralisatie, waarbij er kleine centra ontstonden. Beukbergen is
nu qua grootte een uitzondering, vanwege het verzet van de bewoners en gemeente
destijds tegen splitsing.

Janssen benadrukt dat Beukbergen voor hem geen hoofdpijndossier is. Dat zijn de
woonwagencentra voor veel gemeenten wel, synoniem aan wietteelt,
onderwijsachterstand, werkloosheid en overlast. Misstanden werden veelal
gedoogd. Het omslagpunt kwam in 2004, toen op last van de toenmalige
burgemeester Gerd Leers in Maastricht het kamp Vinkenslag werd schoongeveegd
door de politie, gemeente, belastingdienst en het energiebedrijf.

Niet altijd zijn  de woonwagenbewoners  gediend van die nieuwe aandacht. Velen
zijn allengs  wantrouwender geworden jegens de overheid, die telkens met nieuw
beleid kwam: dan moesten de centra groter, dan weer kleiner. En ook jegens de
media, die hen, in hun ogen onterecht, afschilderen als een stel criminelen dat
zich boven de wet stelt.

Donkervoort: 'Wij betalen huur, belasting, energie. De kinderen gaan buiten het
kamp naar school, we gaan naar de kerk buiten het woonwagencentrum. Wij zijn
meer dan geïntegreerd.'

streamer

streamer

streamer

Normaliseren van woonwagenkampen  is voor veel gemeenten een worsteling

Nederland  telt ruim 1.100 woonwagenlocaties (ruim 8.000 standplaatsen).
Woonwagenbewoners zijn autochtone Nederlanders die vroeger, en soms nu nog,
reizende beroepen hadden als scharenslijper of kermiswerker. Uit onderzoek uit
2009  blijkt dat in ruim een kwart van de woonwagencentra de wet wordt
overtreden. Van sommige woonwagenlocaties gaat volgens het onderzoek een
geweldsdreiging uit.

Veel gemeenten willen de kampen aanpakken en normaliseren. Veel gemeenten hebben
serieuze problemen bij de handhaving en ervaren de communicatie met de bewoners
als moeizaam.

In 1879 is de eerste woonwagen in Nederland opgemerkt. In 1968 werd het
trekkende leven in Nederland bij wet verboden.  Hiermee verloren de
woonwagenbewoners hun inkomsten en kregen ze vaak een uitkering.

Sinds de opheffing van de woonwagenwet in 1999 vallen  woonwagencentra onder
regulier huisvestingsbeleid. Er is geen  specifiek woonwagenbeleid meer.

Sjaak Khonraad, lector integrale veiligheid bij Avans Hogescholen en specialist
op woonwagengebied, ziet  de gemeenten  worstelen bij hun pogingen de kampen te
normaliseren. Volgens hem is het onmogelijk  'in een paar jaar te verhelpen, wat
je jarenlang hebt gedoogd en wat uit de hand is gelopen'.  'Aan de ene kant
zeggen gemeenten: het zijn gewone burgers, aan de andere kant wordt er lang niet
altijd gehandhaafd.'

Khonraad treft in veel woonwagencentra 'veel kwetsbare bewoners aan die in een
sociaal isolement verkeren, en zich compleet in de steek voelen gelaten, omdat
veel gemeenten de criminele elementen in de centra niet durven aan te pakken'.
Ook constateert Khonraad dat gemeenten de woonwagenbewoners soms 'te veel
verwennen' om maar op goede voet met hen te blijven staan.

LOAD-DATE: November 2, 2010

LANGUAGE: DUTCH; NEDERLANDS

GRAPHIC: woonwagendef_ph01
Van links af: Mandy (9) zit bij Jana (11) achterop de scooter, en Marit (9) zit
achterop bij Fabiënne (12).  Foto's Joost van den Broek
woonwagendef_ph02
 Woonwagencentrum Beukbergen.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              47 of 200 DOCUMENTS



                                 de Volkskrant

                            1 november 2010 maandag

Onkwetsbaar streven naar het onbekende;
Postuum

BYLINE: Arjan Peters

SECTION: TEN EERSTE

LENGTH: 2029 woorden

SAMENVATTING

Altijd een stapje naar voren zetten, geen blijk geven van aarzelingen, en kijken
wat er dan gebeurt. En als hij schreef, voelde Harry Mulisch zichzelf 'in het
avontuur veranderd'.

VOLLEDIGE TEKST:

Wat Nederlanders dikwijls hoogmoed noemen, arrogantie of ijdelheid, is in wezen
het pantser van een kwetsbare ziel tegen een al te opdringerige buitenwereld.
Dat zei Harry Mulisch in het dankwoord bij de uitreiking van de P.C. Hooftprijs
1977 voor zijn gehele oeuvre. Het leek erop dat de schrijver bij uitzondering de
behoefte voelde zijn eigen zelfverzekerdheid te verdedigen.

'Doe maar gewoon, roepen de Nederlanders elkaar doorgaans toe, dan doe je al gek
genoeg. Heb ik nooit iets van begrepen.' Liever gooide Harry Kurt Victor Mulisch
(Haarlem, 27 juli 1927) er nog een schepje bovenop; alleen in die zin zou hij
ermee akkoord gaan een opschepper te worden genoemd. In het polderland van
nivellering, realisme en consensus maak je niet gemakkelijk vrienden wanneer je
een voorliefde aan de dag legt voor ongrijpbare - en daardoor voor velen al gauw
onbegrijpelijke - fenomenen als mythen, theater, illusie, paradoxen, spiegels,
octaviteit, alchemie, kabbala en wereldraadselen.

Maar als je je hartstochten trouw blijft en je een dik pantser aanmeet, valt je
uiteindelijk meer voldoening ten deel dan wanneer je je conformeert. Met
oprechte blijdschap liet Mulisch zich dan ook bewieroken, toen hem de ene
onderscheiding na de andere ten deel viel: de Prijs der Nederlandse Letteren, de
Libris Prijs, een eredoctoraat van de Universiteit van Amsterdam ('de
belangrijkste onderscheiding zolang ik de Nobelprijs nog niet heb gekregen'),
Commandeur in de Orde van de Nederlandse Leeuw, Prijs voor de beste Nederlandse
roman aller tijden (voor De ontdekking van de hemel), een planetoïde ('Nu ben ik
in de hemel'), en talloze verfilmingen en vertalingen.

Altijd een stapje naar voren zetten, geen blijk geven van aarzelingen, en kijken
wat er dan gebeurt. Die methode tekent zowel de schrijver als zijn omvangrijke
literaire oeuvre  (romans, verhalen, poëzie, toneel, essays), waarin allerhande
toevalligheden  juist worden gezien als tekens, signalen die een mythisch
verband kunnen onthullen. Het leven zou uit een eindeloze reeks banaliteiten
bestaan als de geest het niet tot een wonderlijk raadsel kon uitvergroten.

De literatuur als vrijplaats waar het denkbare gestalte krijgt; dat is een
ongebruikelijke opvatting voor een Nederlands auteur, waardoor Mulisch zich van
meet af aan onderscheidde van bijvoorbeeld die andere twee, iets oudere
literaire grootheden van de twintigste eeuw, met wie hij  De Grote Drie vormde:
Gerard Reve  (1923-2006), de tobbende romanticus, en Willem Frederik Hermans
(1922-1995), de polemist die het menselijk falen er boek na boek inhamerde.

Dat waren echte zonen van Holland, waarmee zij altijd verbonden bleven, ook al
vluchtten beiden naar Frankrijk en later België. Niets voor Mulisch. Diens
voornaamste verhuizing was in 1958 van zijn geboorteplaats Haarlem naar
Amsterdam. Van daaruit zou hij de wereld veroveren. Met verhalen en romans die
wortelden in een universum dat verre van provinciaal was. Misschien een
compensatie voor de omstandigheid dat hij autodidact was, maar dat is 'voer voor
psychologen' (een door Mulisch gemunte term) - na vier jaar Eerste Christelijk
Lyceum in Haarlem bleef hij weg van school, om thuis een zolderkamer aan de Anna
van Burenlaan 47 in te richten als scheikundig laboratorium.

Op zijn veertiende schreef hij daar de 'moderne Atoomtheorie voor iedereen',
eindigend met het hoofdstuk 'Alchemie. Transmutatie der stof'. Zoals hij later
een wetenschappelijke formule bedacht voor de seksuele daad. Voor dat soort
dingen leefde hij - 'met het woord liefde kan ik niet zoveel', zei hij nog in
2010, behalve als hij dacht aan zijn eerste teckel Schloempie, en de  teckels
die zouden volgen. 'Ik weet wél wat vriendschap is' (De ontdekking van de hemel
is voor een groot deel het relaas van de 'echte mannenvriendschap' met schaker
en Mulisch- exegeet Hein Donner), 'maar ik ben bang dat liefde alleen maar een
woord is.'

Zeventien   was zijn absolute leeftijd, de 'leeftijd van mijn ziel'. De
nieuwsgierigheid om een gooi te doen naar een  formule die het aardse bestaan in
een mythische gloed zet, zou de geestesgesteldheid van zijn ware vaderland
bepalen. 'Toen ik zeventien was, wilde ik een boek schrijven over Alles. Meer
jongens hebben dat. Maar als die vijftig zijn, vinden ze zoiets kinderachtig. Ik
niet.'

Een gewone Nederlander was hij allerminst: zijn vader, geboren in toenmalig
Oostenrijk-Hongarije, zou in de Tweede Wereldoorlog als directeur
personeelszaken van het bankiershuis Lippman-Rosenthal & Co geconfisqueerde
Joodse bezittingen beheren. Zijn moeder was in Antwerpen geboren als dochter van
een Joodse bankier in Duitsland, maar stamde ook uit een Oostenrijkse familie.
Zijn ouders scheidden toen Harry negen jaar was.

Een allochtoon. Vader fout, moeder Joods. 'Ik heb de oorlog niet zozeer
'meegemaakt', ik bén de Tweede Wereldoorlog.' Terwijl zijn vader na de oorlog
wegens collaboratie in de gevangenis zat, en zijn moeder in Amsterdam woonde (om
in 1951 naar Californië te emigreren), was Harry Mulisch bezig met chemische
experimenten, 'een alchimistisch voorstadium van mijn schrijverij'. Even streng
en toegewijd zou hij later, aan de Leidsekade in Amsterdam, zijn werkkamer
inrichten waar alles was gericht op zijn schrijverij.  Daar alleen stond hij in
contact met zijn ware vaderland: een  harmonie der sferen, een aanwezigheid 'die
mij omvatte en koesterde en die mij onkwetsbaar maakte, waardoor ik mij
eigenlijk nooit eenzaam heb gevoeld.'

Dat klinkt niet sympathiek,  maar zo was het nu eenmaal. Eerder mystiek dan
religie: 'Voor dat land zal ik sterven. Het kan niet vernietigd worden door
vuur, alleen door mijn eigen vernietiging - maar een afglans ervan zal ook
daarna bewaard blijven in mijn werk, zoals na zonsondergang de vurige gloed aan
de westelijke hemel. Het bestond niet al voordat ik bestond. Het had niet
bestaan als ik niet had bestaan. ( ) Net als datgene wat eruit voortkomt, is het
IETS een toevoeging aan de werkelijkheid, mijn bijdrage aan de wereld.'

In zijn vaderland was voor een ander geen plaats. 'Eenmaal verzorgd, ben jij
jezelf genoeg', sprak Connie Palmen op 15 september 2007 de toen tachtigjarige
Mulisch toe, erop zinspelend dat vrouwen geen rol van betekenis spelen in zijn
wereld, behalve dan als veroveringen en huishoudsters. Maar ook Palmen was
vertederd, niet verontwaardigd.

Met de jaren heeft Mulisch ervaren dat de erkenning  steeds groter werd: onder
middelbare scholieren en academici wérd hij altijd al veel gelezen, zijn oeuvre
is een ideaal studieobject om symbolen te tellen en interpretaties op los te
laten.

Maar aan het eind van de vorige eeuw was hij ongeveer eenieders nestor geworden,
minzaam glimlachend op het jaarlijkse Boekenbal en tijdens het Libris
Prijs-diner.

Verdwenen leek de ergernis over zijn pontificale uitspraken, die sloeg zelfs om
in geamuseerdheid. De schrijver die vroeger menigeen deed steigeren door een
zelfportret in de eerste persoon enkelvoud te beginnen ('Ik was achttien, toen
er werd gebeld'), gold als  Bekende Nederlander niet meer als de 'gemotoriseerde
relletjes-voyeur' en onuitstaanbare 'Herrie Mulles' wiens werk 'vulles' was
(Reve).

In zijn eentje was hij de ontkenning van de gedachte dat een schrijver schept
uit gemis.  Toen na  de Tweede Wereldoorlog de grote ideologieën het loodje
legden, en de ontwikkeling van de exacte wetenschappen voor een verdere
onttovering zorgden, zag hij zich  genoodzaakt de band met het mythische in
literatuur te bekrachtigen.

Waarom je vastklampen aan toevalligheden als geboorteplaats en  tijd, als je het
vermogen hebt ontdekt jezelf verder en wijder te denken?

Dus daagde hij de  vaderlander uit, door te schrijven over zijn eigen conceptie
(Mijn Getijdenboek, 1975): 'Op vrijdag 29 juli werd ik, negen pond zwaar, uit de
Stille Oceaan opgevist. Diezelfde dag kwam de Vesuvius plotseling in verhevigde
werking.' Niet zeggen dat zoiets niet kan, of dat het toeval is. Dat is flauw;
'Het wordt pas geen toeval als iemand zegt dat het dat niet is. Het is mythisch
denken. Zijn we hier niet gewend.'  Zoals in zijn magnum opus De ontdekking van
de hemel (uit 1992, toen hij 65 was, een roman in 65 hoofdstukken) ook geen
toeval bestaat, want alles is door engelen geregeld.

Wanhoop en Mulisch hoorden niet bij elkaar. Natuurlijk was het niet niks toen
hij in 1982 kanker had en zijn maag eruit moest, maar naar eigen zeggen dacht
hij toen meteen: 'We zullen weleens even zien wie hier de baas is.' In 1992
kreeg hij een hersenbloeding, en in 1997 blaaskanker, maar 'zo gauw ben ik niet
klein te krijgen.' Tot er deze zomer longkanker bij kwam.

In 1946, toén was hij de wanhoop  het dichtst genaderd. Maar ook toen bedacht
hij het verhaal 'De kamer', dat werd geplaatst in Elseviers Weekblad van 8
februari 1947. 'Toen was ik eruit. Ik heb nooit schrijver willen worden; ik
bleek het te zijn.'

Een jongen is geobsedeerd door een kamer, waaruit pianomuziek klinkt. Later gaat
hij de grote wereld in. Als hij oud is, vraagt hij zijn notaris een kamer te
huren in zijn vaderstad. Dat is natuurlijk dé kamer. Hij wordt ziek, en weet dán
pas wat hem altijd tot die kamer heeft aangetrokken: het is zijn sterfkamer.
'Mooi of niet?'

Voor hem was het ook de geboortekamer, als schrijver. 'Ik wil geen herkenbare
literatuur, maar iets ónherkenbaars.'

Avontuurlijk kon je zijn leven niet noemen. Jaren kwam hij op sociëteit De
Kring, voordat hij in 1979 zijn eigen 'herenclub' oprichtte  die wekelijks
dineerde in de Amsterdamse binnenstad. En elke zomer, tot de vorige, ging hij
naar Venetië, waar hij logeerde in kamer 216 van het Hotel des Bains, op het
Lido. 'Avonturen beleef ik wel als ik schrijf.'

Die avonturen gaan over de Apocalyps (Het zwarte licht, 1956), het bombardement
op Dresden geïnjecteerd door 'Homerische' gezangen (Het stenen bruidsbed, 1959),
het proces tegen de nazi Adolf Eichmann (De zaak 40/61, 1962)  , de droom van
een revolutionaire maatschappij onder Fidel Castro op Cuba (Het woord bij de
daad, 1968), de Oedipus-mythe die een lesbische relatie onder druk zet (Twee
vrouwen, 1975), de doorwerking van een aanslag in de oorlog in de naoorlogse
decennia (De aanslag, 1982), De ontdekking van de hemel (1992), De compositie
van de wereld (1980), het wonder van de scheppingsdaad (De procedure, 1998), en
een fantasie over het kind van Adolf Hitler en Eva Braun (Siegfried, 2001).

Een oeuvreschrijver, geen zinnetjesschrijver. Je valt niet voor Mulisch vanwege
zijn stijl, maar vanwege zijn ongehoorde ideeën. Als hij schreef, voelde hij
zichzelf 'in het avontuur veranderd'. Talent is geen gave, maar een eis.  'Een
werk, waaruit niet méér komt dan de schrijver 'erin gelegd heeft', is onder de
maat en moet volgens de visserijwet in het water teruggeworpen worden.'

De laatste jaren was hij een schrijver die geschreven hád.  Maar een schrijver
is toch altijd bezig, werd hem wel gevraagd. Ik niet, was het antwoord. Ook in
de laatste jaren was Mulisch nooit de lijdende schrijver, door zijn talent
gedoemd om voort te zwoegen. Hij wilde alleen iets maken als hij  iets aan de
wereld kon toevoegen, niet die werkelijkheid kopiëren 'zoals negentig procent
van mijn collega's doet'.

Het raadsel vergroten, tot hij zelf kon verdwijnen in zijn tweede lichaam, het
werk dat zicht zal blijven bieden op  het mysterieuze vaderland waarvan hij een
lang leven lang alleenheerser was - en overigens ook enig ingezetene. Het leven
zat Mulisch als gegoten, door een god handgemaakt, op maat.

De best geklede schrijver van Nederland is niet meer, althans niet hier. Angst
voor de dood kende hij niet. Daar had hij het volgende op bedacht. 'Je kunt
nooit zeggen: ik ben dood. Dus zolang ik leef, ben ik onsterfelijk.' Ook weer
opgelost.

'Ik laat me verrassen', heette het een paar jaar geleden, gevraagd naar wat hij
dacht te verwachten na zijn laatste stap vooruit. Tot in de ouderdom is Harry
Mulisch zeventien gebleven.

Een oeuvreschrijver, geen zinnetjesschrijver. Je valt niet voor Mulisch vanwege
zijn stijl, maar vanwege zijn ongehoorde ideeën.

LOAD-DATE: October 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              48 of 200 DOCUMENTS



                                 de Volkskrant

                            1 november 2010 maandag

'Burgers voelen intuïtief:  die windmolen is óns ding';
Interview Jeroen de Haas, directeur Eneco & Johan van de Gronden, directeur  WNF

BYLINE: Michael Persson

SECTION: ECONOMIE; Blz. 29

LENGTH: 1315 woorden

SAMENVATTING

De duurzame revolutie komt niet van de overheid, maar van onderaf, uit de wijken
van burgers. Energiebedrijf Eneco en het Wereld Natuur Fonds gaan de mensen
helpen. 'De overheid weet zich geen raad met de toekomst.'

VOLLEDIGE TEKST:

De twee mannen staan op de 28ste verdieping van een kantoortoren aan de Nieuwe
Maas, met Rotterdam aan hun voeten. Daar, wijst Johan van de Gronden, directeur
van het Wereld Natuur Fonds in Nederland. Charlois, dat zou een mooie wijk zijn
om helemaal op duurzame energie te laten draaien. Jeroen de Haas, directeur van
Eneco, knikt. 'Als het daar lukt, moet het in heel Nederland lukken.'

De twee mannen kenden elkaar al langer, maar worden vanaf vandaag ook echt
partners. Energiebedrijf Eneco wordt het eerste Nederlandse bedrijf dat het
WNF-label Climate Saver krijgt. Eneco belooft al in 2012 20 procent van zijn
stroom duurzaam op te wekken, en in 2020 50 procent. Maar de samenwerking gaat
verder: de twee partijen willen hele wijken klimaatneutraal gaan maken. En dan
geen nieuwbouwwijken, waar dat relatief makkelijk kan, maar oudbouw. Een wijk
als Charlois.

Het is opmerkelijk. De vorige samenwerking van WNF met een energiebedrijf,
Essent, liep vorig jaar op de klippen. Nu proberen ze het dus opnieuw - en nog
ambitieuzer ook.

Jullie gaan het dus weer proberen?

Van de Gronden: 'Toen RWE vorig jaar Essent overnam, werd duidelijk dat Essent
geen partner meer kon blijven. Ondanks het leiderschap op groen gebied ging de
versnelling ineens in zijn achteruit. RWE had volstrekt onvoldoende aandacht
voor duurzaamheid. We hadden goede ervaringen met Essent, we hebben samen de
groene stroom gelanceerd, maar het is tijd voor stap twee.

'Nu hebben drie miljoen huishoudens groene stroom, maar dat gaat vooral om
stroom met groencertificaten, van bedrijven die die certificaten simpelweg kopen
maar niets in groene stroomproductie investeren. We moeten die stroom zelf
produceren. Donkergroene stroom. Dat wil Eneco ook: volledig duurzaam, zoveel
mogelijk decentraal opgewekte energie. De toekomst wordt semiautarkisch. En dat
willen we dus op wijkniveau laten zien. Vrijblijvend is het niet: we hebben
honderd pagina's harde afspraken gemaakt.

De Haas: 'De grote veranderingen op energiegebied komen niet van de grote
energiebedrijven, en ook niet van de overheid. De grote veranderingen komen van
onderen, uit de wijken. De burgers lopen nu voorop. En wij willen dat
faciliteren.'

In de wijken zitten boze hardwerkende  Nederlanders, die niets van die groene
flauwekul moeten hebben.

De Haas: 'Daar vergis je je echt in. Ik heb het in Scheveningen gezien: daar
stond een verwaarloosde oude windturbine, die niet meer draaide. Toen vroegen de
omwonenden of wij die niet wilden opknappen, zodat zij de stroom konden afnemen.
We hebben toen ja gezegd, en een financiële constructie bedacht waarin  de
buurtbewoners konden participeren. Dat is een succes. Het idee kwam uit de wat
sjiekere Vogelwijk, maar de meeste intekenaars zitten in Duindorp, een echte
volkswijk. Waarmee ik wil zeggen dat zo'n lokale groene stroomvoorziening niet
alleen iets is voor de elite. Het is intuïtief: die molen is óns ding. Dat is
een gevoel dat voor iedereen geldt, daar heb je geen academische opleiding voor
nodig.'

Van de Gronden: 'Wij helpen met de vertrouwensbruggetjes. Wij worden gesteund
door een op de zes Nederlandse gezinnen, veel mensen kennen ons beter dan hun
energiebedrijf. Als je zit met een overheid die verzuimt een perspectief te
schetsen, een overheid die zich  eigenlijk geen raad weet met de toekomst, dan
moet je laten zien dat het anders kan, en dat die nieuwe werkelijkheid bijna
realiteit is.'

De Haas: 'Wij hebben moeite dat vertrouwen te krijgen. Het is de paradox van de
vrije markt: toen wij nog GEB waren, Gemeentelijk Energie Bedrijf, presteerden
we op veel fronten veel minder, maar toch was iedereen daar veel tevredener
over. Het is een klote-GEB, maar wel ons klote-GEB, dat idee. Daarna kwam de
liberalisering, we  hebben schaalvergroting op schaalvergroting gehad, want dan
zouden we effectiever gaan werken. Het is allemaal flauwekul geweest.

De liberalisering is begonnen vanuit het idee dat de grote vernieuwingen in de
infrastructuur voorbij waren - die werd stabiel geacht voor de komende veertig,
vijftig jaar. Konden we ons concentreren op efficiency. Als je terugkijkt, sloeg
dat natuurlijk helemaal nergens op: we staan voor enorme veranderingen in de
energie-infrastructuur, en dan gelden andere criteria dan alleen efficiency.'

Nuon en Essent zijn gefuseerd met buitenlandse partners, vanwege de
schaalvoordelen. Heeft Eneco dat echt niet nodig?

De Haas: 'Natuurlijk hebben we ons dat een paar jaar geleden ook afgevraagd. Is
onze schaal levensvatbaar? Alle adviseurs voorspelden van niet, maar de
afgelopen jaren is op geen enkele manier gebleken dat we te klein zouden zijn.
Toch moet ik me nog steeds verdedigen waarom ik niet groter wil groeien.'

Van de Gronden: 'Er zit schoonheid in de menselijke maat van een bedrijf als
Eneco. Ik kan Jeroen gewoon bellen.  Bij RWE hoefde ik niet aan te kloppen.'

Eneco heeft geen kolencentrales. Dat gaf jullie een andere uitgangspositie dan
Nuon en Essent.

De Haas: 'Ja, we zitten relatief gunstig. Maar bedenk wel dat we helemaal geen
eigen energie opwekten toen we zelfstandig werden. Toen hebben we uitdrukkelijk
voor gekozen voor aardgas, als meest flexibele en minst vervuilende van de
fossiele brandstoffen - hoewel de business case voor kolen toen helemaal niet zo
slecht was.

Jullie zeggen: de verduurzaming komt niet van de overheid. Maar de groene
subsidies dan?

Van de Gronden: 'We zijn niet bezig de overheid af te schaffen, maar zien wel
een bescheidener rol. De overheid is niet de bron van verandering. We ervaren
voortdurend een groter draagvlak dan zij doen voorkomen. Hoe zouden we anders 20
procent duurzaam FSC-hout hebben gekregen, en 600 visproducten met MSC-keurmerk?
Dat was volledig particulier initiatief. Ik heb het idee dat politici het vaak
moeilijker maken dan het is, en de wil van de burger onderschatten om te
veranderen.'

De Haas: 'Van links tot rechts denken politici dat het zonder hen niet lukt. Ze
torsen de last van het leiderschap met zich mee.'

Dat past toch mooi bij Ruttes belofte van minder overheidsbemoeienis?

De Haas: 'Het past inderdaad bij een liberaal discours, maar dan wel bij een
écht liberaal discours. Ik vind het niet erg als de groene subsidies worden
afgeschaft, we kunnen wel zonder. Maar dan moet je ook de belastingvoordelen
voor kolencentrales afschaffen. Eén ding is wel nodig: een CO2-markt. Dat is een
taak van de overheid, want die markt is kunstmatig, met een kunstmatig
gecreëerde schaarste aan uitstootrechten.

We moeten wel ophouden met uitdelen van gratis rechten, zoals nu nog gebeurt.
Het toekennen van gratis rechten staat gelijk aan subsidie.

'Ik weet dat collega's er anders over denken. Ze zijn bezorgd dat de
werkgelegenheid eronder lijdt, omdat energie duurder zal worden. Onze positie is
juist: als je het niet doet verlies je een voorsprong, en dat is slecht voor de
werkgelegenheid.'

Wat vinden jullie van het nieuwe kabinet?

'De grote makke van de Nederlandse overheid is de onvoorspelbaarheid. Er
verandert te veel, te vaak. Zo bezien is het positief van de huidige regering is
dat ze de SDE (Subsidieregeling Duurzame Energie, red,) willen behouden. Alleen
is het bedrag veel te laag om de - naar beneden bijgestelde - doelen te halen.

Nog een netelig punt: dat de overheid miljarden windsubsidie aan het Duitse Bard
heeft gegund.

De Haas: We zijn daartegen in beroep gegaan, en denken dat we een goede kans
maken. Een windpark op zee is belangrijk voor onze strategie. Het is
buitengewoon vervelend om met de overheid in de clinch te gaan. Maar we willen
dat park koste wat het kost hebben.'

De liberalisering, de schaalvergroting waardoor we effectiever zouden gaan
werken - het is allemaal flauwekul geweest

LOAD-DATE: October 31, 2010

LANGUAGE: DUTCH; NEDERLANDS

GRAPHIC: Johan van de Gronden (WNF, links) en Jeroen de Haas (Eneco) : 'Politici
maken het vaak  moeilijker dan het is.'  Foto Marcel van den Bergh

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              49 of 200 DOCUMENTS



                                 de Volkskrant

                            1 november 2010 maandag

Volk dat kan stemmen kan ook rechtspreken

BYLINE: Cees Nierop

SECTION: OPINIE EN DEBAT; Blz. 24

LENGTH: 1106 woorden

SAMENVATTING

Morele vragen kan een jury even goed en misschien zelfs wel beter beantwoorden
dan een rechter. Geef verdachten daarom de keuze hun zaak voor te leggen aan een
jury.

VOLLEDIGE TEKST:

Met het besluit van de wrakingskamer van de Amsterdamse rechtbank is een
voorlopig einde gekomen aan het Geert Wilders-proces.

Een proces dat de rechtbank heeft doen wankelen. Niet eerder is de
onpartijdigheid, deskundigheid en legitimiteit van de rechtbank zo openlijk in
twijfel getrokken en niet eerder heeft de president van de Hoge Raad het nodig
gevonden om de Nederlandse rechtspraak en public te verdedigen tegen politici.

Wilders vond dat hij in een slecht juridisch circus was beland. De voorzitter
van de rechtbank, Jan Moors, vond hij een D66'er en als deze rechtbank hem niet
zou vrijspreken dan zouden anderhalf miljoen PVV-kiezers de 'bijl aan de wortel
van de rechtspraak' zetten en dat kon Wilders goed begrijpen, zo liet hij weten.

Nadat Wilders de afgelopen jaren de aanval vol heeft ingezet op de kunstmaffia,
de VPRO, de grachtengordel en NRC Handelsblad, is het nu de beurt aan de
rechtspraak. Kennelijk is hij  ervan overtuigd dat daar nogal wat NRC-lezers en
VPRO-leden te vinden zijn en daar zou hij wel eens gelijk in kunnen hebben.

Het zou mij niets verbazen als deze aanval uiteindelijk uitmondt in een pleidooi
vóór juryrechtspraak. Geen rechtspraak meer door de geleerde 'linkse' elite,
maar door het volk en voor het volk. Laat Henk en Ingrid maar bepalen of Wilders
iemand beledigt en laten zij maar de conclusie trekken of zijn uitlatingen haat
zaaien. Als het volk hem weet te vinden in het stemhok, dan zullen ze ook wel in
staat zijn om recht te spreken.

In Nederland (in het bijzonder door Nederlandse juristen) wordt altijd een
beetje neergekeken op rechtstelsels met juryrechtspraak. Rechtspreken moet je
niet aan het volk overlaten; dat zou leiden tot schandpalen, heksenvervolgingen
en allerhande rechterlijke dwalingen. Met angst en beven pleegt men dan te
wijzen naar dat vreselijke jurysysteem in de VS. Maar zo vreselijk en achterlijk
is dat systeem helemaal niet.

In Amerika is het een grondwettelijk recht om je zaak aan een twaalfkoppige jury
voor te leggen. Een jury vormt een belangrijke waarborg tegen ongebreidelde
overheidsmacht, zo is de gedachte. Het is een belangrijk democratisch instituut,
diep geworteld in de samenleving. Het recht zitting te nemen in een jury wordt
als even belangrijk ervaren als het kiesrecht. Voor diverse achtergestelde
bevolkingsgroepen, zoals zwarte Amerikanen, is het recht van fundamenteel belang
voor het streven naar gelijkwaardigheid.

Het Amerikaanse jurysysteem gaat ervan uit dat veroordeling plaats moet vinden
door peers, gelijken. Buurtgenoten zouden dus moeten bepalen of bepaald gedrag
door de beugel kan of niet, gegeven de democratisch vastgestelde wet- en
regelgeving. De jury moet daarom een dwarsdoorsnede zijn van het district waar
het delict gepleegd is. De juryleden moeten verder onbevooroordeeld zijn en met
een open mind de strafzaak aanhoren. Ter waarborging van deze vereisten
(dwarsdoorsnede, onbevooroordeeldheid) zijn er diverse procedures, bestaande
onder meer uit het wraken van juryleden.

De jury moet de feiten vaststellen en zich buigen over de vraag 'schuldig of
niet schuldig'. In het Amerikaanse systeem wordt het bewijs geheel ter
terechtzitting gepresenteerd. Alle getuigen worden daar gehoord en ondervraagd
door de openbaar aanklager en de advocaat van de verdachte. Bewijs dat de jury
op het verkeerde been zou zetten of anderszins irrelevant is, wordt door de
rechter op voorstel van partijen buiten de terechtzitting gehouden.

Na de terechtzitting instrueert de rechter de jury over het geldend recht en de
relevante vragen. Hij is verplicht daarbij te benadrukken dat de jury alleen tot
een schuldigverklaring mag komen als op basis van het toegelaten bewijs no other
explanation can be derived from the facts except that the defendant committed
the crime. Voor een schuldigverklaring is een unaniem oordeel van de jury
vereist. Om dat te bereiken, wordt vaak dagen gediscussieerd.

In Amerika moet dus een twaalfkoppige jury zich buigen over bijvoorbeeld de
vraag of een man zich schuldig heeft gemaakt aan stalking wanneer hij zijn
ex-partner na de relatiebreuk gedurende enkele weken zeer regelmatig heeft
opgebeld en bovendien ook langs haar huis is gefietst. In Amerika zou ook een
jury antwoord kunnen geven op de vraag of iemand die publiekelijk verklaart dat
de Koran verboden moet worden strafbaar is. Dit zijn geen juridische vragen,
maar vragen naar wat de samenleving moreel gezien toelaatbaar vindt.

Dergelijke morele vragen worden in Nederland, afhankelijk van de ernst van de
zaak, door een alleensprekende rechter of door drie rechters beantwoord. Op
basis van het aangeleverde bewijs, het onderzoek op de terechtzitting, de wet,
de rechtspraak en hun morele maatstaven vormen de leden van de rechtbank zich
een oordeel over bijvoorbeeld de vraag of iemand zich schuldig heeft gemaakt aan
verkrachting, wanneer hij non-verbale signalen van de vrouw niet heeft opgevat
als afwijzing van de seks.

In Nederland zijn wij ervan overtuigd dat de rechter dergelijke morele vragen
beter kan beantwoorden dan een jury. Het is echter goed mogelijk dat een rechter
die zelf net een relatiebreuk achter de rug heeft anders oordeelt over de man
die zijn ex-partner regelmatig opbelt dan een rechter die gelukkig getrouwd is
en het is goed mogelijk dat een rechter met een buitenlandse achtergrond anders
oordeelt over Wilders dan een rechter met een NRC/VPRO-achtergrond. Dergelijke
vragen kan een jury even goed en misschien zelfs wel beter beantwoorden dan een
rechter. Een volk dat kan stemmen, kan ook rechtspreken.

Ik pleit er daarom voor ook in Nederland verdachten de keuze te geven hun zaak
aan een jury voor te leggen. Laat Henk, Ingrid, Achmed, Fatima, Robert-Jan, de
arts en de loodgieter maar oordelen over zaken als stalking na een relatiebreuk
en beledigende uitspraken. Zij zullen dan ervaren wat Nederlandse rechters
dagelijks ervaren: aan elk verhaal zitten twee kanten.

Misschien moet Wilders maar de eerste worden die door een jury wordt berecht,
dan zijn wij ook af van dat gedoe met die wrakingskamers en die beschuldigingen
over partijdigheid van de rechters.

Geen rechtspraak door 'linkse' elite, maar door het volk

In de VS is de jury diep geworteld in de samenleving.

Laat Henk en Ingrid maar oordelen over belediging

Cees Nierop

Cees Nierop is advocaat bij Croon Davidovich in Amsterdam. Hij schreef het boek
Liefdesverdriet en Stalking. De reikwijdte van het belagingsdelict in Nederland
en Amerika (2008).

LOAD-DATE: November 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              50 of 200 DOCUMENTS



                                 de Volkskrant

                            30 oktober 2010 zaterdag

Als je helm maar goed zit;
in beeld

BYLINE: tekst Loes Reijmer; fotografie Alex ten Napel

SECTION: MAGAZINE

LENGTH: 308 woorden

SAMENVATTING

'Vesparijders? Dat zijn meisjes uit Ondiep en Zuilen, vaak maatje 'net iets
meer', dochters van een zonnebankoranje moeder met geblondeerd haar,
kettingrokend en aanhangers van FC Utrecht', stelt iemand op Facebook. Om er
daarna schuldbewust aan toe te voegen: 'Maar misschien generaliseer ik een
beetje '

VOLLEDIGE TEKST:

Het scootergebruik is de afgelopen jaren fors toegenomen. Momenteel rijden er
ruim een miljoen brom- en snorfietsen in Nederland. Dat is bijna de helft meer
dan in 2007. Vooral in de grote steden bevolken de scooters massaal de wegen en
vooral de fietspaden.

Tegen dat laatste is de Amsterdamse afdeling van de Fietsersbond in actie
gekomen. Ze heeft een petitie gemaakt waarin de gemeente gevraagd wordt de
scooteroverlast aan te pakken. Volgens de initiatiefnemers veroorzaken scooters
'veel gevaar, vervuiling, overlast en lawaai'.

Vooral de snorscooters - met het blauwe kentekenplaatje - moeten het ontgelden:
zij mogen altijd op de fietspaden en zijn 'hinderlijk en gevaarlijk omdat ze
breed zijn en bijna altijd te hard rijden', aldus de tekst bij het initiatief.
Sinds begin oktober ondertekenden ruim drieduizend Amsterdammers de petitie.

De toename van het aantal scooters ging gepaard met een interessante
ontwikkeling, namelijk de stereotypering van de Vespabezitter. Terwijl
scooterrijders van andere merken gewoon scooterrijders zijn, hebben veel mensen
kennelijk een mening over welk mensentype op een Vespa rijdt. Die vraag ('welke
types rijden een Vespa?') hield de gemoederen vooral bezig op Facebook. Een
greep uit de meningen: 'makelaars', 'Oud Zuid-meisjes met UGG's', 'Henk en
Ingrid', 'Joop en Jannie', 'Joegoslavische huurmoordenaars', 'gebruinde,
gebotoxte, geblondeerde vrouwen die winkelen in de P.C. Hooftstraat', 'Zuid
As-yuppen', 'bontkraagjes'.

Kortom: eigenlijk is iedereen een Vesparijder.

LOAD-DATE: November 1, 2010

LANGUAGE: DUTCH; NEDERLANDS

GRAPHIC: CS_VM526ib_Anouar
Anouar Hinni (19), student sociaal pedagogisch werk. Waarom een scooter? 'Het
fijne van een scooter is dat je niet afhankelijk bent van de trein of bus.
Fietsen doe ik sowieso niet. Dat is voor oude mensen.' Noeste arbeid of cadeau?
'Ik heb 'm van mijn ouders gekregen.' Scooteroverlast? 'Ik merk wel dat fietsers
zich ergeren aan scooters. De meeste rijden 15 kilometer per uur, terwijl
sommige scooters wel 70 rijden. Mijn scooter is niet opgevoerd, dus ik rijd
rustig. Als ik langs fietsers rijd, doe ik altijd vrolijk. Soms maak ik een
praatje met ze. Vooral met meisjes.'
CS_VM526ib_Alessandro
Alessandro Pierotti (22), zingt en danst in musicals. Waarom een scooter? 'Ik
tour door het hele land voor mijn werk. Als ik 's avonds na een voorstelling
weer in Amsterdam kom, ben ik erg moe. Dan is het fijn dat ik niet naar huis
hoef te fietsen.' Noeste arbeid of cadeau? 'Zelf betaald.' Scooteroverlast? 'Ik
probeer altijd zo netjes mogelijk te rijden. Als ik fietsers passeer, dan bedank
ik ze dat ik er langs mag. Meestal krijg ik norse blikken terug, vooral van
ouderen. Overigens vind ik dat fietsers ook overlast veroorzaken: zij rijden
vaak door rood.'
CS_VM526ib_Esther
Esther  (16), student roc mode en uiterlijke verzorging. Waarom een scooter?
'Veel van mijn vrienden wonen in een andere plaats. Vroeger moesten mijn ouders
me brengen en halen. Nu kan ik met de scooter naar hen toe.' Noeste arbeid of
cadeau? 'Ik heb de helft van mijn ouders cadeau gekregen voor mijn schoolexamen,
de andere helft heb ik zelf betaald.' Scooteroverlast? 'Met mijn bromscooter
moet ik op de weg. Auto's beginnen soms al te toeteren voordat ik kan optrekken
bij een verkeerslicht. Ik heb dus meer last van de auto's.'
CS_VM526ib_Jelmer
Jelmer van der Burg (24), verkoper in een Vespawinkel. Waarom een scooter? 'In
Amsterdam is een scooter gewoon het meest praktisch. Dat ze mooi zijn is een
prettige bijkomstigheid.' Noeste arbeid of cadeau? 'Ik heb er altijd hard voor
gewerkt.' Scooteroverlast? 'Ik vind het jammer dat er nu een petitie is.
Blijkbaar verpest een kleine groep het voor de anderen. Zelf merk ik er weinig
van. Als ik achter een fietser rijd, wacht ik rustig tot er een goed moment is
dat ik kan passeren. Netjes, hè?'
CS_VM526ib_Terry
Terry Heykoop (18), werkt bij een club op het Rembrandtplein. Waarom een
scooter? 'Ik woon best ver van het centrum. Aangezien ik 's nachts werk, is het
veiliger met een scooter dan op de fiets. Ook vind ik de Vespa mooi, en al mijn
vriendinnen hebben er een.' Noeste arbeid of cadeau? 'Ik heb de scooter van mijn
ouders gekregen toen ik 16 werd.' Scooteroverlast? 'Zelf heb ik een bromscooter,
dus ik moet sowieso op de weg. Als snorscooters ook op de weg gaan rijden, gaan
automobilisten weer klagen. Dat lijkt me dus geen goede oplossing.'
CS_VM526ib_Dave
Dave de Vries (18), student roc media and events. Waarom een scooter? 'Op de
fiets is het een half uur naar school.' Noeste arbeid of cadeau? 'Deels van mijn
ouders gekregen.' Scooteroverlast? 'Ik kan me voorstellen dat mensen zich
ergeren. Doe ik zelf ook als ik fiets. Vooral jongeren rijden als gekken.' Sofie
Pelmelay (24), productmanager. Waarom? 'Ik moet van Den Haag naar Leiden, een
perfecte afstand om met de scooter te doen.'Cadeau? 'De helft heb ik van mijn
moeder gekregen, voor mijn verjaardag.' Overlast? 'Nee. Ik rijd lange afstanden
op wegen waar je bijna niemand ziet.'
CS_VM526ib_Sofie

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              51 of 200 DOCUMENTS



                                 de Volkskrant

                            27 oktober 2010 woensdag

Eerste show van de nieuwe ploeg trekt meteen een bomvolle zaal

BYLINE: Maartje Bakker

SECTION: TEN EERSTE

LENGTH: 250 woorden


DEN HAAG Politiek is ook entertainment. De hardwerkende Nederlander heeft deze
dinsdag een dagje vrij genomen om met eigen ogen te zien wat de nieuwe regering
en de oppositie voor hem in petto hebben. Een lange rij bezoekers staat voor de
ingang van de Tweede Kamer. Twee uur voor aanvang meldden de eersten zich al.

Veel ouders met kinderen zijn er, wegens de herfstvakantie. Bente (13) en Joppe
(11) Kielstra logeerden net bij hun oma. Die troonde hen mee naar het Binnenhof.
'Het is een uitgelezen kans. Normaal zitten er maar twee of drie figuren binnen,
nu zit het vol.'

Dominee van der Steen uit Tholen wl zijn kinderens  laten kennismet de politiek.
Tegen zijn dochter Gertine (12): 'Wie heb je net gezien?' 'Rutte!', zegt het
meisje.

De toestroom past in een patroon. Een bezoek aan de Tweede Kamer wordt steeds
populairder: sinds 2004 is het jaarlijkse bezoekersaantal met 50.000 gestegen
tot 160.000.

Rechtenstudent Christiaan Prosman (21) was, onderweg met de trein van Leiden
naar Gouda, zo nieuwsgierig  dat hij in Den Haag uitstapte. Hij wil zien hoe de
politici in het echt op elkaar reageren. Vooral de oppositie heeft zijn
interesse. Hij hoopt dat de volksvertegenwoordigers niet meteen hun gal spuien.
'Geen scheldpartijen. Het moet inhoudelijker.'

Drie Noord-Hollandse vriendinnen namen vrij om het Binnenhof te bezoeken. 'Nu
komen Ruttes eerste knelpunten', voorspelt Esther Zijl (38). 'Ik houd niet van
draaikonterij, dus ik ben benieuwd of hij die paspoortkwestie weet recht te
breien.'

LOAD-DATE: October 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              52 of 200 DOCUMENTS



                                 de Volkskrant

                            26 oktober 2010 dinsdag

De oppositie ziet best mogelijkheden

BYLINE: Yvonne Doorduyn; Remco Meijer

SECTION: BINNENLAND

LENGTH: 720 woorden

SAMENVATTING

Kritisch maar constructief, die houding tegenover het kabinet-Rutte nemen de
oppositiepartijen zich voor. Wellicht vinden ze ruimte voor hun eigen plannen.

VOLLEDIGE TEKST:

Den Haag SP, D66 en GroenLinks zullen het minderheidskabinet van VVD en CDA,
gedoogd door de PVV, niet vijandig bejegenen maar zakelijk tegemoet treden. Ze
vinden dat er voor hen 'veel te halen' is bij dit kabinet.

Dat blijkt uit een rondgang langs deze drie oppositiepartijen. Ze zullen vandaag
bij het Kamerdebat over de regeringsverklaring van het nieuwe kabinet-Rutte geen
blok vormen, maar ieder voor zich hun verhaal houden.

Het debat is niet alleen de vuurdoop van de nieuwe minister-president. Ook de
oppositie zet de lijnen uit voor de komende jaren. Job Cohen, voorman van de
grootste oppositiepartij PvdA, zei maandag in de Volkskrant dat het niet op
voorhand zijn bedoeling is het kabinet pootje te lichten. 'Er zitten ook dingen
bij waar wij het mee eens zijn.'

SP en D66 houden het simpeler. 'Voor de SP geldt altijd dat we steunen wat goed
is en dat we bestrijden wat slecht is', zegt SP-leider Emile Roemer. 'Wij
bestrijden dit kabinet niet om haar vreemde samenstelling, maar om haar wrede
taakstelling. Op de inhoud, want dat zijn mensen van ons gewend.'

Alexander Pechtold (D66) deelt die 'kritisch constructieve' houding. 'Ik heb
alternatieven voor dit kabinet geboden, ik heb mijn morele verontwaardiging
getoond over hun maatschappijbeeld. Maar  we moeten nu handelen: ik ga iedere
dag dat dit kabinet er zit ruimte bij hen zoeken voor mijn eigen plannen.'

Femke Halsema van GroenLinks is nog sceptisch over het vermogen van het nieuwe
kabinet om bruggen te slaan naar de oppositie. 'Onze toon tegen het kabinet zal
onvermijdelijk kritisch zijn. Gewone Nederlanders wordt geen aantrekkelijk
toekomstperspectief geboden in werk, onderwijs of emancipatie, terwijl de
onderlinge angst en het wantrouwen worden vergroot.'

Niettemin wil ook Halsema 'hoop bieden'. 'De kunst zal zijn om niet enkel
kritisch te zijn, maar ook een optimistisch, duurzaam en solidair alternatief te
schetsen. Daarvoor zal ik ook steun zoeken bij het kabinet.' Wel vindt ze dat
Rutte daarvoor nog een stevige handreiking moet doen naar de ruim 4 miljoen
progressieve kiezers die hij volgens Halsema 'nogal hardhandig in de kou heeft
gezet'.

Op deze manier lijkt de oppositie bereid mee te werken aan het ideaalbeeld dat
premier Rutte voor zich ziet: beleid maken met wisselende meerderheden in de
Tweede Kamer. De PVV van Geert Wilders gedoogt immers maar een deel van de
plannen van de VVD/CDA-regering.

De oppositiepartijen hebben  al wensenlijstjes klaar liggen. De SP bijvoorbeeld
steunt de investeringen in de ouderenzorg, maar wil een korting van 10 procent
op de salarissen van politieke ambtsdragers binnenhalen. Wat van de SP niet mag:
de aanschaf van een tweede JSF-toestel, winstuitkering door ziekenhuizen en
uitverkoop van natuurgronden. Roemer: 'Ik bestrijd dit kabinet op de tweedeling
die het veroorzaakt, dus op alle punten waarop het reactionaire en neoliberale
politiek bedrijft.'

Halsema zegt elk serieus plan te steunen om bureaucratie te beperken en de
economie modern en duurzaam te maken. Maar de vernedering van moslims,
vernietigen van natuur en minder toegankelijk  maken van cultuur gaat ze fel
bevechten.

'Afspraak is afspraak'

Pechtold zet vooral in op economische hervormingen, zoals versoepeling van het
ontslagrecht en verdere verhoging van de AOW-leeftijd. Ook wil hij dat het
kabinet tien doelen uit het beleid meetbaar en daarmee controleerbaar maakt.
'Dit is het kabinet van afspraak is afspraak. Dan wil ik ook weten waar ik het
op kan afrekenen. In cijfers. Bijvoorbeeld: komen er echt 12 duizend verplegers
bij?'

Terwijl PvdA, SP en GroenLinks aansturen op vergaande oppositionele
samenwerking, ziet Pechtold van D66 dat niet zitten. 'Ik ben niet blij met het
idee 'dé oppositie'. Dan wordt de polarisatie zo scherp dat VVD, CDA en PVV
alleen maar dichter op  elkaar  kruipen.' D66 wil ook verbondjes sluiten met
ChristenUnie en GroenLinks, om  met VVD en CDA bijvoorbeeld het ontslagrecht te
hervormen. 'Ik wil ruimte pakken, geen kampen vormen.'

Tot grote teleurstelling van GroenLinks en SP. Halsema: 'Samenwerking vergroot
de gezamenlijke macht.'

'De kunst zal zijn  ook een optimistisch alternatief te schetsen'

LOAD-DATE: October 25, 2010

LANGUAGE: DUTCH; NEDERLANDS

GRAPHIC: De oppositie, met Emile Roemer van de SP, Job Cohen van de PvdA, Femke
Halsema van GroenLinks en Alexander Pechtold van D66. De tegenstanders van het
nieuwe kabinet zien af van een al te scherpe benadering, want Rutte heeft ook
acceptabele voornemens. Foto WFA

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              53 of 200 DOCUMENTS



                                 de Volkskrant

                            23 oktober 2010 zaterdag

Wilders, de musical:  twee uur top-entertainment

BYLINE: Hein Janssen

SECTION: KUNST; Blz. 19

LENGTH: 797 woorden


theater

mightysociety8

Fundamentele discussies over goed zijn en fout worden.

amsterdam 'Ik wil niet in de Volkskrant lezen dat Anne Teresa de Keersmaeker
haar voorstelling geslaagd vindt als het publiek wegloopt'. Dat zegt regisseur
Jeroen van Daelen, die groot is geworden in het gesubsidieerde kunsttheater maar
nu  een musical regisseert. Hij heeft het helemaal gehad met het zelfingenomen,
niet op het publiek gerichte en politiek correcte bekentenistheater waar alleen
de linkse elite op Groen Links-sandalen op afkomt. Niet meer preken voor eigen
parochie, maar theater maken voor Henk en Ingrid - dat is zijn nieuwe adagium.

Daarom is Jeroen van Daelen dus regisseur van Geert Wilders, de musical
geworden, de nieuwe productie van Joop van den Endes Stage Entertainment. Twee
uur voor aanvang van de première zijn we backstage getuige van de hoogspanning
in de artiestenkantine.

In de naargeestige krochten van het theaterbedrijf lopen de emoties hoog op; er
vinden fundamentele discussies plaats over kunst en entertainment, over Geert en
de linkse kerk, over goed zijn en fout worden.

Dat is het uitgangspunt van de nieuwe voorstelling van Eric de Vroedt in zijn
MightySociety-project, waarin hij in tien voorstellingen de tijdgeest van
commentaar wil voorzien. In aflevering 8 gaat het over de functie van theater in
verwarrende (populisme) en intussen ook barre (subsidiekorting) tijden. De tekst
is geschreven door Joeri Vos, De Vroedt heeft voor  MightySociety8 het concept
bedacht en voert de regie. Vos speelt zelf de rol van regisseur Jeroen die er
precies zo uitziet als De Vroedt 'in het echt' - datzelfde  zwarte sluike
kapsel, dat geraffineerde sikje, die shabby trui. Het is slechts een van de vele
spiegeleffecten en dubbele lagen in deze even ingenieuze als overvolle
voorstelling.

Het publiek krijgt bij binnenkomst een PVV-petje (de mannen) of een hoofddoek
(de vrouwen). Dat neigt meteen naar simplisme en effectbejag en zo zet de
voorstelling ook in. Er wordt vet en overdreven heftig geacteerd - maar juist
die overdrijving is het uitgangspunt.

We maken kennis met Tanja, de keiharde producente van Joop, de hysterische
tekstschrijfster Mini en een stel nagenoeg overspannen musicalartiesten, onder
wie een stereotype musicalnicht (een geweldige rol van Rick Paul van Mullingen)
en een donker meisje dat het beu is om altijd maar moslima te spelen en ook wel
eens Ophelia wil zijn. De acteur die Wilders speelt (in een rolstoel) durft het
podium niet meer op uit angst dat een Marokkaan in het publiek een aanslag op
hem zal plegen. Tussen al deze consternatie probeert de regisseur zijn
voorstelling te redden.

Terwijl de cameraploegen van RTL-Boulevard al zijn gearriveerd en BN'ers als Pia
Douwes, Frits Sissing en Natasja Froger binnenkomen, raakt het creatieve team
volkomen de kluts kwijt. In deze constellatie kunnen De Vroedt en Vos in een
bijna hallucinerend tempo al hun beweringen, twijfels, aannamen en inzinkingen
kwijt. Het is een theatraal zelfonderzoek, waarbij het publiek niet wordt
buitengesloten maar alle kanten op stuitert en steeds weer voor verrassingen
komt te staan.

Alles en iedereen krijgt ervan langs, vooral Joop en zijn directeur Erwin van
Lambaart, verantwoordelijk voor het populisme, uitmondend in deze musical over
de 'drie musketiers van het Vrije Woord': Pim, Theo en Geert. Maar ook het
kunsttheater van groepen als 't Barre Land, Dood Paard en De Twaalfvingerige
Darm moet het ontgelden: daar zijn de acteurs onverstaanbaar en is een decor uit
den boze. Weg ook met dat hele media- en meningencircus! Weg met de Bas
Heijnens, de Pieter Hilhorsten, de columns en speciale bijlagen - het debat is
dolgedraaid.

Dat alles eindigt in een door Joeri Vos fantastisch geschreven, sterk gespeelde
en vooral ontregelende woedemonoloog, waarbij hij ten slotte Eric de Vroedt zelf
uit het publiek sleurt en met hem op de vuist gaat. Heftig en gevaarlijk:
persoon en personage zijn één geworden, fictie is werkelijkheid. Als toegift
volgt dan nog het liefdesduet Ik wierp mijn sluier af, gezongen en gedanst door
de moslima en de musicalnicht.

MightySociety8  wordt gespeeld op locatie, in dit geval in een voormalig
bankgebouw, tussen kantoormeubilair, lelijke klapstoeltjes en hard tl-licht. Een
troosteloze omgeving in een wereld die om troost smeekt. Inhoudelijk verdienen
De Vroedt en Vos een tien met een griffel (of in krantenjargon: vijf sterren),
maar de uitvoering is hier en daar te ongebreideld.

Desalniettemin: 'twee uur top-entertainment dat ook nog eens ergens over gaat'.
Die quote mag De Vroedt gerust gebruiken in zijn advertentie, zoals Joop en
Erwin ook altijd doen.

Niet meer preken voor eigen parochie, maar theater maken voor Henk en Ingrid

Weg ook met dat hele meningencircus! Weg met de Bas Heijnens, de Pieter
Hilhorsten

LOAD-DATE: October 22, 2010

LANGUAGE: DUTCH; NEDERLANDS

GRAPHIC:  Scène uit MightySociety8: Wilders, de musical. Foto Sanne Peper

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              54 of 200 DOCUMENTS



                                 de Volkskrant

                            22 oktober 2010 vrijdag

Zonder subsidie kan koning Richard het wel vergeten;
JANSSEN OVER...

BYLINE: Hein Janssen

SECTION: KUNST

LENGTH: 592 woorden


Onlangs zijn vijftien Amerikaanse studenten, die tijdelijk in Nederland
verblijven, naar de voorstelling Richard III van Orkater geweest. Na afloop
waren ze behoorlijk onder de indruk van de vrije manier waarop theatermakers
hier omgaan met een klassiek toneelstuk als dit duistere koningsdrama van
Shakespeare. Gemaakt op muziek van Tom Waits, met een deels zingende Gijs
Scholten van Aschat in de titelrol, en een geweldige band waarvan de leden ook
nog eens goed konden acteren.

De vijftien Amerikanen waren niet de enigen die zo enthousiast waren. In drie
weken tijd heeft Richard III, dat exclusief te zien was in de Stadsschouwburg
Amsterdam, 11 duizend bezoekers getrokken. Alle voorstellingen waren
uitverkocht, lovende recensies, elke avond zinderende bijval.

Richard III is theaterkunst, gesubsidieerde theaterkunst. Want zonder subsidie
van zowel Orkater als de Stadsschouwburg zou deze productie ondanks al die volle
zalen niet gemaakt kunnen worden. Sterker: er is een verlies op geleden van
ongeveer twee ton. Dat komt omdat er 35 mensen per avond aan meedoen, onder wie
de 21 acteurs en muzikanten. Langer doorspelen zou ook geen zoden aan de dijk
zetten, de kosten wegen ook dan niet op tegen de baten (kassaopbrengst).

Juist daarom kan alleen een gesubsidieerde theatergroep als Orkater een
dergelijke productie maken. Die dan ook nog eens gespeeld moet worden in een
gesubsidieerd theater als de Amsterdamse Stadsschouwburg. Haal daar 30 procent
weg, en verhoog dan ook nog eens de prijs van het kaartje met zo'n 13 procent,
en Richard kan het verder wel vergeten.

Toen de Amerikaanse studenten hoorden dat de nieuwe Nederlandse regering fors op
de kunstsubsidie wil korten en dat de prijs van de kaartjes (vanwege de btw)
flink omhoog gaat, zijn ze spontaan in actie gekomen. Alle vijftien hebben ze
een brief aan de Tweede Kamer geschreven en  gepleit voor een fatsoenlijke
kunstbegroting. 'Ik smeek de Nederlandse regering creatief te zijn - zoals het
Nederlandse theater dat is - en de kunst niet te gebruiken als de eeuwige
zondebok', schrijft een van hen.

Intussen wordt in theaterkringen angstig afgewacht. Als de bezuinigingen in de
podiumkunsten inderdaad zo fors blijken te zijn, zal de kaasschaaf als nutteloos
attribuut in de la moeten blijven. Maar wat dan? Moeten van de acht
stadsgezelschappen er tenminste vier verdwijnen? Wordt het budget voor het Fonds
voor de Podiumkunsten gehalveerd, wat waarschijnlijk het einde zal betekenen
voor groepen als Onafhankelijk Toneel, Carver en inderdaad Orkater. Zal er
gekozen moeten worden tussen het voortbestaan van Het Nationale Ballet of het
Nederlands Danstheater?

Bij zoveel onzekerheid is het haast een wonder dat het theaterseizoen zo
voortvarend van start is gegaan. En dat is natuurlijk de eerste voorwaarde:
ijzersterk theater maken waar veel mensen op afkomen. Met die even inventieve
als publieksvriendelijke Richard III, met Doek! van Maria Goos (dat zichzelf
overigens bedruipt) en met die leuke, frisse en voorbeeldig geproduceerde
musical Petticoat. Overal volle zalen, met publiek uit alle rangen en standen -
veel Henk en Ingrid, en hier en daar een bewoner uit de door de tijdgeest zo
verguisde grachtengordel. Allemaal mensen die hun belasting betalen om
gezamenlijk Richard III te kunnen zien.

Richard III komt volgend jaar augustus trouwens terug, zo werd deze week bekend.
Bij leven en welzijn.

Moet er gekozen worden  tussen het voortbestaan van Het Nationale Ballet of het
Nederlands Danstheater?

steekwoorden om iets uit te leggen

steekwoorden om iets uit te leggen

LOAD-DATE: October 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              55 of 200 DOCUMENTS



                                 de Volkskrant

                            22 oktober 2010 vrijdag

Beeld van ongrijpbare kunstenaar is passé

BYLINE: Anton Zijderveld

SECTION: OPINIE EN DEBAT; Blz. 20

LENGTH: 947 woorden

SAMENVATTING

De tijd dat de artistieke avant-garde zich in besloten kring vrolijk maakte over
het 'klootjesvolk' ligt al ver achter ons.

VOLLEDIGE TEKST:

Na ruwweg 1960 wilden jonge kunstenaars afscheid nemen van het burgerlijke leven
dat in de jaren voor de oorlog en in de jaren vijftig zo dominant was. Studenten
bestormden de autoritaire bastions van de professorenuniversiteit. Jonge
kunstenaars wilden afrekenen met de figuratieve beeldende kunst, de tonale
muziek en het traditionele toneel die de werelden van kunst en cultuur
domineerden. Het werd op beide fronten ideologische verdedigd met een beroep op
Marx en een politieke afwijzing van het kapitalisme.

Dat was maar jargon. Waar het echt om ging, was een afrekening met de
(klein)burgerlijkheid van hun ouderlijk huis, met het bourgeois publiek dat werd
aangeduid als 'klootjesvolk'. Studenten bezetten de universiteiten. Een kleine
groep artistieke heethoofden verstoorde toneelvoorstellingen door met tomaten
naar de acteurs te gooien, en concerten in het Concertgebouw door met
'knijpkikkers' een snerpend lawaai te produceren.

Ze leefden zich uit in wat zij als 'echt modern' zagen, namelijk abstracte
beeldende kunst, absurdistisch toneel en atonale muziek. Het was allemaal
bedoeld als een protest tegen en aanval op de autoritaire, elitaire werelden van
de wetenschap en de kunst. Daar voorbij richtte men de pijlen natuurlijk op de
nationale en gemeentelijke politiek. Die moest voor het financieren van deze
vernieuwing zorgen.

Schönberg, Mondriaan en Ionesco waren de heiligen van dit jeugdige modernisme.
Beethoven, Vermeer en Tsjechov werden verfoeid. Jan Cremer riep dat al die
schilderijen van Rembrandt en consorten in het Rijksmuseum op de vuilnisbelt
gegooid konden worden. Karel Appel, gevraagd naar de methodiek van zijn woeste
schilderijenproductie zei: 'Ik rotzooi maar wat aan'.

Een Nieuwe Tijd zou aanbreken. Muziek werd anti-muziek, chaotische productie van
lawaai, beeldende kunst werd anti-beeldend en leverde vreemde objecten op en
toneelvoorstellingen leken steeds meer op bewegingen en geluiden uit een
krankzinnigengesticht. Publieksopbrengsten waren er nauwelijks. Dat moest door
rijkelijke subsidies worden opgevangen. Bestuurders in het cultuurministerie en
in de stadhuizen waren bevangen door het snobvirus, wilden niet voor
conservatief doorgaan en sluisden de subsidies door naar deze in wezen
anti-artistieke beweging.

Maar nu gebeurden er in deze modernistische stromingen vier dingen. Ten eerste,
werden de ouder wordende jongeren in toenemende mate elitair en arrogant,
neerkijkend op het 'gewone' volk, 'het klootjesvolk', waardoor ze zich
maatschappelijk isoleerden. Ze werden evenwel al snel als 'interessante'
avant-garde door de merendeels progressieve politiek omarmd en via subsidies
financieel ondersteund. Daardoor werd de avant-garde een voorhoede, in ieder
geval een relatief kleine, spraakmakende en macht vergarende elite.

Wellicht het meest fatale was, ten vierde, dat het publiek waar kunst toch van
afhankelijk is grotendeels wegbleef en kunstenaars steeds meer kunst voor
medekunstenaars produceerden. Dat moest natuurlijk wel rijkelijk worden
gesubsidieerd. Kortom, van de vernieuwing waar telkens zo groot over werd
opgegeven, was geen sprake meer.

In de huidige discussie over de zogenaamde kloof tussen kunst en volk wordt
echter een punt over het hoofd gezien. Dat kort geschetste modernisme is
inmiddels gelukkig merendeels passé. Peter Schat was één van de jonge
heethoofden uit de modernistische muziek, maar hij wendde zich in de jaren
zeventig al af van een muziek die hij typeerde als 'de woeste reptielenwereld
van agressieve losstaande klankexplosies'. Hij componeerde zelfs muziek voor en
in opdracht van het voorheen zo gehate en geminachte Concertgebouworkest.

Componisten als Jan-Peter Wagemans gaan niet terug naar de tonale muziek van de
19de eeuw, maar houden ook niet vast aan het modernisme van de atonaliteit.
Interessant is het dat ook vaak de grenzen tussen 'klassiek', jazz en 'pop'
vervagen. Wat te gemakkelijk wordt dit postmodernisme genoemd. Hoe dit ook zij,
het is wel zo dat er nu eigentijdse composities te horen zijn die wel degelijk
publieksvriendelijk zijn.

Dat gebeurt ook in de beeldende kunst. Ik woon in de Rotterdamse museumbuurt, en
mij valt op hoe tentoonstellingen van eigentijdse beeldende kunstenaars vooral
ook de jongeren trekken. Die jongeren kunnen niet alleen 'multitasken' -
tegelijkertijd naar muziek luisteren, werken en sms'en - maar ook diverse
kunststijlen zonder de vroegere schotten waarderen.

Dat kan allemaal niet gedijen zonder subsidies. De modernistische, elitaire
avant-garde heeft inderdaad ten onrechte haar enclaves via subsidies in stand
kunnen houden. Maar het zou rampzalig zijn indien nu juist de
niet-modernistische en toch eigentijdse kunstuitingen van jonge beeldende
kunstenaars (inclusief de ict-kunst), componisten, toneelschrijvers en acteurs
met achterhaalde en behoorlijk platpopulistische argumenten van
overheidsondersteuning verstoken zouden blijven.

Juist onder hen gebeuren allerlei artistieke dingen die het verdienen
gesubsidieerd te blijven. En wellicht even belangrijk is het dat het publiek,
jong en oud, niet van hun artistieke creaties beroofd mogen worden. De
tegenstelling tussen vermeend elitaire kunst en 'volk' (wat dat ook moge wezen)
is volstrekt achterhaald. Het kunst- en cultuurbeleid moet daar zowel landelijk
als gemeentelijk meer rekening mee houden dan nu gebeurt.

De grenzen tussen klassiek, jazz en pop vervagen

Anton Zijderveld

De auteur is emeritus hoogleraar sociologie aan de Erasmus Universiteit
Rotterdam, en voorzitter van de Stichting Moderne Muziek Rotterdam.

LOAD-DATE: October 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              56 of 200 DOCUMENTS



                                 de Volkskrant

                           21 oktober 2010 donderdag

geachte redactie

SECTION: OPINIE EN DEBAT; Blz. 22

LENGTH: 1150 woorden

Trots

Sinds vorig weekend is het genieten geblazen! Gaudí is bij ons op bezoek. Hij
kwam binnen door de brievenbus. Zoals ik vroeger als kind kleine hapjes nam van
mijn stukje taart om te genieten van het idee dat er nog een heel groot stuk op
te peuzelen viel, zo geniet ik nu van het schitterende boek over Gaudí en zijn
meesterwerken. Gisteren bracht de post een zwaar pakket met de overige delen van
de serie Wereldarchitecten,  aangeboden door de Volkskrant voor een habbekrats,
maar met een onschatbare waarde voor mij!

Tess Ruffle, Uitgeest

Roeptoeteren

Je moet vandaag de dag wel lef hebben, wil je als CDA'er met de opvattingen van
de Spaanse filosoof Ortega y Gasset komen aanzetten. Diederik Boomsma, raadslid
voor het CDA  in Amsterdam, heeft die (Opinie en Debat, 19 oktober). Maar zo
dapper is dat nu ook weer niet wanneer je Ortega maar genoeg geweld aandoet.
Moderne kunst is anti-populair, stelde Ortega inderdaad, maar terwijl Boomsma
suggereert dat Ortega die kunst afwijst, hoewel 'hij er overigens wel door
gefascineerd was', juichte Ortega die kunst in zijn La deshumanización del arte
juist toe. Als oprechte en beschaafde liberaal en groot voorstander van de
integratie van Europa zou hij de recente ontwikkelingen in de Nederlandse
politiek vermoedelijk zien als uiting van wat hij in een ander boek 'de opstand
van de massa's' heeft genoemd.  Het raadslid profileert zich als wat voor Ortega
het prototype van de massamens is: iemand die op één terrein heeft doorgeleerd
en nu meent overal verstand van te hebben en meningen over te mogen
rondtoeteren.

Onno Zijlstra, Amersfoort

Barbaars

De drie orkesten en het Groot Omroepkoor van het Muziek Centrum van de Omroep
(MCO) maken een substantieel onderdeel uit van het Nederlandse muziekleven door
hun  zeer hoge kwaliteit, bijzondere programmering en de vele zeer goed bezochte
concerten in de beste zalen van Nederland.

Worden deze ensembles  afgeschaft dan heeft dat desastreuze gevolgen voor een in
65 jaar opgebouwde unieke muziekcultuur.

De aangekondigde opheffing van het MCO, blijkbaar zonder enige kennis van zaken,
getuigt van kortetermijndenken en van geen enkel inzicht in wat de desastreuze
gevolgen zullen zijn van deze botte en barbaarse bijlmethode,  voor de vele
musici, muziekliefhebbers en potentiële muziekliefhebbers. De regering zou het
inzicht moeten hebben dat  geestelijk welzijn en het beschavingsniveau van een
bevolking mede afhangt van de mate waarin de kunst en cultuur hoog gehouden en
dus behouden wordt en dat het in de samenleving juist niet alleen om
kosten/batenplaatjes gaat.

Abbie de Quant, fluitiste en docente aan het Conservatorium van Amsterdam,
Amsterdam

Leg kunst uit

In het bleke verweer tegen het grof geschut dat de kunst bedreigt en in de
publieke discussie hierover (waarbij de sector zelf zich tot nu toe gedeisd
houdt), valt op dat de kunst vooral vanuit een economisch perspectief wordt
beschouwd. Dat is vreemd omdat economisch gezien kunst in de kern immers
behoorlijk zinloos is, per definitie niet rendabel, net als onderwijs, zorg of
ontwikkelingshulp. En dat hóórt zo. Kunst is een belangrijke voorziening en die
moet je willen betalen.

Over lantaarnpalen, die enkel een onmeetbaar gevoel  van veiligheid of zelfs
romantiek opleveren, hoor je doorgaans niemand zeuren dat die dingen geld
kosten. Blijkbaar is de kunst haar legitimatie en haar publiek inderdaad
kwijtgeraakt, net als politiek de kiezers. Zeker is dat de dingen niet langer
vanzelfsprekend zijn. Dat we elkaar weer wat uit te leggen hebben. Doe dat dan
ook. Legitimeer je door anderen bekostigde vrijheid. Leg de kunst uit, juist nu,
aan eender welke Henk en Ingrid. Een frontale aanval vereist een betere,
principiële verdediging dan alleen het doorzichtig snoeven met cijfers.

Peter Dictus, Tilburg

Tof

Manuel Broekman is 22 jaar, acteur, fotomodel en nieuwe presentator bij Spuiten
en slikken. Hij wordt geïnterviewd door de Volkskrant. Hij zit nu bij een 'tof'
programma, hij speelt in een  tv-serie die ook al 'tof' is, een serie waar hij
zelf naar kijkt, vindt hij zelfs 'fucking tof'. Manuel leest geen kranten en
geen boeken, behalve de Donald Duck in de snackbar. Als dit de
toelatingscriteria zijn om een tv-persoonlijkheid te worden, dan mag van mij per
direct op de publieke omroep worden bezuinigd. Wat een armetierigheid.

Trees Roose, Haren

Strippende Kluun

Het verslag in de Volkskrant over de Donorweek kopt dat 'Kluun wel wil strippen
voor meer donoren'. (Media, 19 oktober). Dat behoeft een correctie. Tijdens het
uur dat Barry Atsma en ik donoren wierven, twitterde ik de volgende tekst:
'@barryatsma gaat strippen als er meer dan 120 orgaandonoren zijn geworven. En
ik houd mijn kleren aan als er meer dan 150 zijn. #donorweek.'

Dat is een belangrijk verschil. De belofte dat Barry gaat strippen bij voldoende
donoren, zou sommige mensen die hem in de film van KEVBDD ontkleed hebben
gezien, wellicht kunnen motiveren donor te worden.

Maar het vermeende dreigement dat ik (46) hetzelfde zou doen,  weerhoudt
weldenkende mensen er juist van donor te worden en dat is niet het idee van de
Donorweek. Geen paniek dus.

Kluun, Amsterdam

Buisje sperma

De Volkskrant besteedt ruim aandacht aan de verkoop van het dressuurpaard
Totilas voor het recordbedrag van 15 miljoen euro. Hierdoor zijn de olympische
aspiraties van Edward Gal, en daarmee van de Nederlandse ruiterploeg, in een
klap verdwenen. De nieuwe eigenaar zal Totilas behalve voor de dressuur ook voor
de fokkerij gaan gebruiken, want een buisje sperma van deze hengst levert maar
liefst 5.500 euro op. Hoe Totilas het zelf allemaal ervaart, komen we niet te
weten.

In ieder geval is het niet waarschijnlijk dat hij de nogal onnatuurlijk ogende
dressuurpasjes uit vrije wil laat zien. Deze pasjes worden onder dwang
aangeleerd met vaak weinig zachtzinnige methoden. Om blessures te voorkomen
staan paarden als Totilas vaak alleen in een box, terwijl een paard van nature
een kuddedier is.

Het toont aan dat veel dieren in onze samenleving in de eerste plaats als
gebruiksobject worden gezien, ter meerdere eer en glorie van de mens en zijn
geld.

Tirza Elias, Amsterdam

Gefopt

Het is al langer bekend dat producenten van fossiele energie allerlei financiële
voordelen krijgen van onze overheid. Minder bekend is dat deze voordelen een
veelvoud zijn van de steunmaatregelen voor groene energie. Zo worden
bijvoorbeeld in Duitsland de kolenmijnen met miljarden euro's gesubsidieerd.

De EU streeft ernaar om deze subsidies aan fossiele energie in 2014 te stoppen,
maar Duitsland krijgt waarschijnlijk uitstel tot 2018. Duitsland wordt vaak als
voorbeeld aangehaald van een effectief groen energie beleid, maar dan wel groene
energie met een gitzwarte rand.

Het is hoopvol (Economie, 16 oktober) dat de vaste kamercommissie voor
Economische Zaken onderzoek naar steunmaatregelen voor duurzame en niet-duurzame
energie zeer wenselijk vindt.

Frits Spaans, Roosendaal

LOAD-DATE: October 26, 2010

LANGUAGE: DUTCH; NEDERLANDS

GRAPHIC: Lantaarnpaal en Pedrera-gebouw van Gaudí in Barcelona. Foto Reuters

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              57 of 200 DOCUMENTS



                                 de Volkskrant

                            20 oktober 2010 woensdag

Wilders in Turkije vaker onderwerp van gesprek

BYLINE: Arjen van der Ziel

SECTION: BINNENLAND

LENGTH: 601 woorden


ISTANBUL De Turkse regering riep maandag de Nederlandse zaakgelastigde in Ankara
op het matje over het Nederlandse regeerakkoord. Ankara vroeg opheldering over
de rol van de PVV van Geert Wilders en over afspraken in het regeerakkoord die
gevolgen hebben voor Turken. Ook 'gewone' Nederlanders in Turkije, inclusief de
correspondent van de Volkskrant, krijgen steeds vaker vragen over Wilders.

Voorzitter Aslan Korkmaz van de ondernemersorganisatie in de Turkse
provinciestad Konya is duidelijk niet zo blij met de vragen over de beperkte
deelname van vrouwen op de arbeidsmarkt. Na enkele ontwijkende antwoorden buigt
de succesvolle ondernemer  zich over zijn bureau. 'Mag ik u nu iets vragen?'
zegt hij. 'Hoe zit het met die racistische politicus in uw land? En met die
aanvallen op moskeeën?' Hij luistert knikkend naar de poging van de Nederlandse
journalist om een genuanceerd antwoord te geven en zegt: 'Ach, zo heeft elk land
zijn problemen. Laten we het beste ervan hopen.'

Ook andere Nederlanders in Turkije moeten steeds vaker uitleg geven over de
ontwikkelingen. 'Vrienden vragen mij hoe dit kan gebeuren in Nederland, het land
van Erasmus, met zo'n hoog ontwikkelingsniveau en zulk goed onderwijs', zegt
galeriehoudster Amélie Edgü in Istanbul. 'En de volgende vraag is vaak: wat
betekent dit voor mijn familie daar? Veel mensen hier hebben familieleden in
Nederland en zeker op het platteland ontvangen velen regelmatig geld van familie
uit Holland. Ze zijn bezorgd, en ze zijn bang dat Wilders de Turken het land uit
zal sturen.'

De 72-jarige Edgü is van Nederlandse afkomst, maar was lang getrouwd met een
Turkse schrijver en woont al jaren in Turkije. De galeriehoudster vindt het
moeilijk aan haar vrienden uit te leggen wat er aan de hand is in Nederland, ook
omdat ze zelf tamelijk pessimistisch is. 'Ik denk dat Wilders de islam alleen
maar gebruikt om aan de macht te komen. Hij heeft het gat in de markt gezien.
Hij is te vergelijken met Hitler vroeger in Duitsland. Die deed precies
hetzelfde.'

PVV-leider Geert Wilders was lang nauwelijks bekend in Turkije. Dat veranderde
eind vorig jaar toen een Tweede Kamer-commissie een gepland bezoek aan Turkije
afzegde, nadat de Turkse regering had laten weten dat zij de delegatie niet zou
ontvangen omdat Wilders er deel van uitmaakte.

Sindsdien besteden Turkse media geregeld aandacht aan de opmars van Wilders.
Kranten drukken daarbij vaak weinig flatteuze foto's af  en omschrijven hem
doorgaans als irkçi ('racistisch').

'Ik heb in een van mijn klaslokalen als statement artikel 1 van onze grondwet
opgehangen', zegt Cor Wildenberg, die een privaat Nederlands
inburgeringsinstituut leidt in Istanbul. 'Omdat het verbod op discriminatie voor
mij een belangrijke waarde is. Dát is mijn Nederland. Ik hoop dat het zo blijft
en ik denk dat veel Nederlanders dat ook willen. Helaas is er een meneer met een
kuif die dat niet wil.'

Ook voormalige GroenLinks-europarlementariër Joost Lagendijk zegt  veel vragen
te krijgen over Wilders. 'Mensen zijn verbaasd dat dit nu juist in dat lieve,
tolerante Nederland gebeurt', aldus Lagendijk. 'Dat die tolerantie in
werkelijkheid misschien meer onverschilligheid was, dat weet men niet.'

Lagendijk is getrouwd met een Turkse en is verbonden aan het Istanbul Policy
Centre, een Turkse denktank. Hij heeft een wekelijkse columns in de Turkse krant
Zaman.  'Mensen hier hebben het gevoel dat Nederland hiermee voorop loopt. Ze
denken: als dit al in Nederland gebeurt, wat gaat er dan nog gebeuren in andere
landen, die niet zo'n tolerante traditie hebben?'

Hoe zit het met die racistische politicus in uw land?

LOAD-DATE: October 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              58 of 200 DOCUMENTS



                                 de Volkskrant

                            20 oktober 2010 woensdag

Geachte redactie

BYLINE: Ton Koster, 's- Hertogenbosch; Wim Everwijn, Capelle aan den IJssel;
Willem Luijt; Peter Dictus,Zundert; Olivier Willemsen, Amsterdam; Eric J.
Sjoerds, Rotterdam; Ahmed Sajid, Alphen aan de Rijn; Margriet Krijgsman, Den
Haag

SECTION: OPINIE EN DEBAT; Blz. 23

LENGTH: 1121 woorden

Trots

Het heeft Jan Kees de Jager, minister van Financiën, naar eigen zeggen, een hele
dag knokken gekost en een aantal stevige debatten om de begrotingsvrijheid van
de lidstaten in de Europese Unie sterk te beperken. 'Het was een hard gevecht',
aldus Jan Kees. (Economie,19 oktober).

Bij het lezen van het artikel over zijn harde strijd val ik even stil, puur uit
trots. Onze minister van Financiën die zo maar even Europa tot de orde roept en
weer op de rails zet. En dat allemaal tegen de wil van Frankrijk en zonder de
hulp van zijn voormalige strijdmakker Duitsland. Fantastisch!

Apetrots zoek ik wat buitenlandse kranten over onze mannetjesputter Jan Kees
melden. Het is teleurstellend: ze schrijven helemaal niks over onze
mannetjesputter, ze noemen hem niet eens! Ik lees in de Standaard: 'Duitsland en
Frankrijk zijn het eens over sancties voor eurolanden die het niet al te nauw
nemen met de begrotingsdiscipline.  In andere kranten lees ik hetzelfde. Jan
Kees bestaat er niet. Vol onbegrip kijk ik naar de kop van het artikel dat voor
me ligt en naar de foto van  onze minister: opgeblazen.

Ontsporen

Het bericht dat eurolanden die hun begrotingen laten ontsporen (19 oktober, Ten
Eerste) straks kunnen worden beboet, is leuk voor de Bühne, maar zal in de
praktijk eenvoudigweg onuitvoerbaar blijken. Iedereen kent nog de invoering van
de melkquota enige jaren geleden. Italië lapte deze beperking aan zijn laars en
bleef de melkproductie opvoeren. Op het moment dat de boete uit Brussel bij de
Italiaanse regering op de mat viel, ging men over tot een vorm van chantage
volgens beproefd recept: bij stemmingsronden inzake belangrijke wetgeving in het
Europees parlement de stem van Italië afhankelijk maken van de bereidheid van
Brussel om de opgelegde boetes te vernietigen. Eenzelfde scenario zal zich
wederom gaan voordoen als op een bepaald moment met name de grote mediterrane
eurolanden hun tekorten niet kunnen beteugelen.

Nog daargelaten dat een geldboete iemand die arm is nog armer zal maken, zullen
deze landen er alles aan doen om hun stem in Brussel aan de hoogste bieder te
verkopen. Aldus zijn de brave (kleine) landen zoals gewoonlijk straks weer de
klos.

Linkse hobby's

In de (verhitte) discussies rond de kunst- en cultuurbezuinigingen mis ik een
paar dingen. Het Nederlandse orkestenbestel zoals dat in grote lijnen, ondanks
diverse eerdere bezuinigingsronden, nog steeds bestaat, is in de grondverf gezet
door de Duitsers tijdens de bezetting. Hoezo linkse hobby?

De kunstwereld is door de overheid zelf decennia lang 'subsidieverslaafd'
gemaakt en gehouden. Eventuele bijdragen van sponsors of welwillende
particulieren werden dikwijls één op één gekort op het subsidiebedrag. Dan is de
prikkel om meer eigen inkomsten te verwerven wel bijzonder laag.

Waarom moet de gewone man meebetalen aan speeltjes voor de grachtengordel?

Een logische vraag, maar kijk dan ook even naar regelingen die aan de 'gewone
man' ten goede komen (huursubsidie, sociale woningbouw) en waaraan 'de
grachtengordel' middels belastingen volop meebetaalt. Begrijp mij niet verkeerd,
dergelijke regelingen horen er te zijn in een fatsoenlijke, sociale samenleving
en ik betaal er zonder morren aan mee, maar dat geldt ook voor kunst en cultuur.


Leg kunst uit

In het bleke verweer tegen het grof geschut dat de kunst bedreigt en in de
publieke discussie hierover (waarbij de sector zelf zich tot nu toe gedeisd
houdt), valt op dat de kunst vooral vanuit economisch perspectief wordt
beschouwd. Dat is vreemd omdat economisch gezien kunst in de kern immers
behoorlijk zinloos is, per definitie niet rendabel, net als onderwijs, zorg of
ontwikkelingshulp. En dat hóórt zo. Kunst is een belangrijke voorziening en die
moet je willen betalen. Niks marktwerking of multipliereffect. Gewoon afrekenen
die hap.

Over bijvoorbeeld lantaarnpalen, die enkel een onmeetbaar gevoel  van veiligheid
of zelfs romantiek opleveren, hoor je doorgaans niemand zeuren dat die dingen
geld kosten. Blijkbaar is de kunst haar legitimatie en haar publiek inderdaad
kwijtgeraakt, net als de politiek de kiezers.

Blijkbaar zijn we sinds het aantreden van de econoom Rick van der Ploeg als
staatssecretaris destijds zelf gaan geloven dat kunst meetbaar succesvol moet
zijn omdat ze anders niet meetelt. Wie weet. Zeker is dat de dingen niet langer
vanzelfsprekend zijn. Dat we elkaar weer wat uit te leggen hebben. Doe dat dan
ook.

Legitimeer je door anderen bekostigde vrijheid. Leg de kunst uit, juist nu, aan
eender welke Henk en Ingrid. Een frontale aanval vereist een betere, principiële
verdediging dan alleen het doorzichtig snoeven met cijfers.

Konijntjes

De kritiek op de keuze voor onze nieuwe staatssecretaris van Cultuur is
eenvoudig te pareren. Hij heeft vanzelfsprekend geen affiniteit met de kunsten.
Als hij namelijk iets van kunst en cultuur zou begrijpen, kan hij niet zoveel
bezuinigen.

Ik hoorde ooit een verhaal over mariniers die, rondom een kampvuur gezeten,
allen een konijntje kregen om te verzorgen. Na urenlang vertroetelen, moesten
zij hun eigen konijntje opeens doden en opeten.

Iedereen schoof daarop zijn diertje door naar de buurman; die had er niets mee,
en kon meedogenloos moorden.

Karikatuur

Rouvoet maakt een karikatuur van het standpunt van Halsema als hij vraagt of
christelijke ouders hun kind niet meer mogen meenemen naar de kerk, vindt
Brechtje Paardekoper. (Opinie en Debat, 19 oktober). Echter, als vrijheid van
godsdienst ook voor kinderen zou gelden en religieuze indoctrinatie dus
achterwege zou blijven, zou het binnen enkele generaties afgelopen zijn met elke
vorm van religie en bijbehorend geweld tegenover andersdenkenden.

Goed plan, dus.

Beesten

Beesten zijn bij de PVV beter af dan werknemers. Er komen immers 500 zogenaamde
'animal cops'. De werknemers moeten het met 280 arbeidsinspecteurs doen, terwijl
er in Nederland jaarlijks 90 werknemers overlijden door een werkgerelateerd
ongeval,  3.000 werknemers vroegtijdig sterven vanwege gevaarlijk en te zwaar
werk en 219.000 ernstige ongelukken op de werkplek plaatsvinden. Laat de
regering ook deze beestachtige praktijken op de werkplek eens stevig aanpakken,
want Nederland heeft het minste aantal arbeidsinspecteurs in heel Europa. Maar,
gelukkig wel véruit de meeste 'animal cops'.

Rijksmuseum

Carolien Gehrels, wethouder van Cultuur in Amsterdam, zegt (Opinie en Debat, 19
oktober) dat het van vitaal belang is dat het Concertgebouw voor iedereen
toegankelijk blijft. Ik ben het met haar eens. Maar ook betreur ik de veel te
lang durende beperkte toegankelijkheid van de collectie van het Rijksmuseum,
waardoor tal van grote overzeese reisorganisaties Amsterdam voorlopig uit hun
programma hebben geschrapt. Wie is hiervoor verantwoordelijk, volgens mevrouw
Gehrels?

LOAD-DATE: October 20, 2010

LANGUAGE: DUTCH; NEDERLANDS

GRAPHIC: Protest tegen voorgenomen bezuinigingen op het Muziekcentrum van de
OmroepFoto Marcel van den Berg / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              59 of 200 DOCUMENTS



                                 de Volkskrant

                            19 oktober 2010 dinsdag

Kunst verrijkt

SECTION: OPINIE EN DEBAT

LENGTH: 364 woorden


De belaagde kunstsector kreeg dit weekend hulp. Voormalig VVD-leider Frits
Bolkestein keerde zich tegen de voorgenomen bezuinigingen op de kunsten.

Daarnaast stuurden de cultuurwethouders van de negen grootste steden een brief,
waarin zij staatssecretaris Zijlstra vroegen de bezuinigingen te matigen. Het
kabinet zou moeten kiezen, vonden zij: of de rechtstreekse bezuinigingen
schrappen of afzien van de verhoging van de btw voor podiumkunsten van 6 naar 19
procent. De wethouders doen hiermee een constructief voorstel.

De kortingen appelleren aan populistische clichés over kladschilders en
beeldhouwers die onbegrijpelijke objecten van oud roest maken. Los van het feit
dat ook 'moeilijke' kunst wel degelijk artistieke merites kan hebben, is de
inkomenssteun aan individuele kunstenaars al sterk teruggebracht.

De meeste kunstenaars zijn uiterst getalenteerde, hardwerkende professionals,
die een zware opleiding achter de rug hebben. Denk bijvoorbeeld aan
balletdansers, operazangers of jazzmuzikanten. Zij weten ook wel degelijk een
publiek aan te boren. Subsidie is een steun in de rug, omdat de markt zo klein
is, of de kosten zo hoog zijn, bijvoorbeeld bij de opera.

De kunstwereld is sterk in verlegenheid gebracht door de voorgenomen kortingen.
Binnen een democratische logica is het subsidiëren van kunst ook moeilijk te
verdedigen. Waarom zou Jan met de Pet betalen voor een museum waar hij nooit zal
komen en een elite van hoger opgeleiden wél?

In een opiniestuk voor de Volkskrant zocht de Amsterdamse kunstwethouder
Carolien Gehrels haar toevlucht tot economische argumenten. Bezoekers van musea
en concerten leveren Amsterdam geld op. Het is ongetwijfeld waar, maar het
blijft toch een beetje onbevredigend om kunst te verdedigen door te wijzen op
een hogere omzet in de taxibranche en de horeca. Ook in een democratische
samenleving moet plaats zijn voor kwalitatieve argumenten. Kwaliteit en
populariteit zijn niet atijd hetzelfde. Kunst verrijkt de samenleving. En de
staat heeft hier een rol als mecenas, zoals die vroeger door vorsten en pausen
werd gespeeld.

Reageren? http://volkskrant.nl/commentaar

Wethouders van grote steden doen constructief voorstel aan Den Haag

LOAD-DATE: October 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              60 of 200 DOCUMENTS



                                 de Volkskrant

                            18 oktober 2010 maandag

Geachte redactie

SECTION: OPINIE EN DEBAT; Blz. 20

LENGTH: 899 woorden

Vrijgezel

In Nederland moet je verantwoording afleggen als je vrijgezel bent, kwaliteit
prefereert boven leeftijd, kwaliteit prefereert boven sekse. Mark Rutte heeft
het allemaal meegemaakt.

A. Broekhuisen, Pijnacker

130 kilometer

Als het beste talent van Nederland alleen te vinden is onder kalende, grijze,
blanke mannelijke vijftigplussers, dan wordt het hoog tijd om te investeren in
onderwijs en emancipatie, in plaats van te discussiëren over de maximumsnelheid
van 120 naar 130 kilometer op de snelweg.

Lucien Katerberg, Groningen

Minister of columnist

Ik kan niet wachten op de dag dat Arnon Grunberg minister wordt en Ronald
Plasterk weer columns gaat schrijven (Voetnoot, 14 oktober).

Paul Bouwmeester, Prinsenbeek

Onvolwassen

Met de opmerking van Job Cohen dat 'dit kabinet leunt op een partij die een
miljoen Nederlanders als een tweederangs burgers ziet' (Ten Eerste, 15 oktober),
geeft hij duidelijk aan nog steeds geen volwassen politicus te zijn

R. L. van Hasselt, Gieten

Vals of dom

'PvdA is zelf kampioen mannen benoemen' (Opinie & Debat, 15 oktober). Was dit
een valse of  domme bijdrage? Bij alle 'PvdA-benoemingen' waar Ernst Bakker
(burgemeester, D66) het over heeft, gaat het feitelijk over de keuzes die
gemeenteraden en provinciale overheden op democratische wijze - voorbereid door
alle fracties - maakten.

Deze raden en staten mogen eens in vele jaren één nieuwe voorman of voorvrouw
selecteren. Lastig om dan met quota te werken. En als je uit bent op kwaliteit,
wordt het misschien  vaak een PvdA'er. De keus van raden en staten wordt door
het kabinet altijd overgenomen, waarna formeel de benoeming door de koningin
volgt. Het is vals om te doen alsof deze benoemingen de wens van voormalig
minister Guusje ter Horst weerspiegelden. Of dom. In elk geval een bewering om
te weerleggen.

Lies Vellekoop, Utrecht

Muziekwaarde

De Brief van de dag van E. Rulf (Geachte redactie, 14 oktober) over goed
muziekonderwijs verdient serieuze aandacht van politici, schoolleiders en
omroepprogrammamakers. Klassieke muziek is in mijn leven gekomen door een
onderwijzer die een plaatje draaide met Beethovens ouverture Egmont. Ik ben hem
daar nog steeds zeer dankbaar voor.

Vele jaren later deed ik hetzelfde op een school waar eveneens geen
muziekonderwijs werd gegeven. Na een korte inleiding liet ik de kinderen van
groep 4 de ouverture Khovanshchinavan Moesorgski horen. Ze waren diep onder de
indruk. Helemaal niet te moeilijk of te zwaar. Voor veel mensen is klassieke
muziek dan ook van onschatbare waarde

Er is iets merkwaardigs aan de hand als grote kunst de jeugd nauwelijks nog kan
bereiken. Welke krachten zijn er toch werkzaam  als hangjongeren op de vlucht
slaan  wanneer een gemeente zo slim is  op een plein klassieke muziek te laten
horen? En waarom durven kinderen die van klassieke muziek houden daar vaak niet
voor uit te komen?

Daarom: juist wel muziekonderwijs en wel op alle scholen, met klassieke muziek,
volksmuziek en veel zingen. Docenten zijn er voldoende te vinden. En wat mij
betreft moet er een volksopstand komen  wanneer Radio 4 uit de ether verdwijnt.

Rob Landré, Helmond

Grachtengordelkunst

Kunst, daar is niets mis mee. Maar waarom moet  de belastingbetaler dat
subsidiëren? Jan Smit, Frans Bauer en André Rieu worden toch ook niet
gesubsidieerd? De kunsten  moet gewoon zelf hun broek ophouden. Als de burger
niet bereid is ervoor te betalen: afschaffen. De gewone man betaalt voor het
grachtengordelvolk dat makkelijk het dubbele voor kunstuitingen kan betalen.

Pim P. Stegenga, Arnhem

Pronkstuk

Wat goed om het artikel 'Google Earth, maar dan uit de Gouden eeuw' te
publiceren (Uitgelicht, 13 oktober). Ik heb wel een kleine aanvulling. De eerste
stedenatlas werd uitgegeven door Braun & Hogenberg en verscheen in zes delen
tussen 1572 en 1617 te Keulen. Een goed deel van de  stadstekeningen werd
aangeleverd door Joris Hoefnagel uit Antwerpen. Hierin staan  bijna zeshonderd
plaatsen uit de hele wereld afgedrukt: een gedeelte betreft Hollandse steden.

Een aantal van de toen vervaardigde koperplaten werd later weer gebruikt  in
stedenatlassen  uit onze Gouden Eeuw, zoals in het Pronkstuk  van Frederik de
Wit, dat Anneke Stoffelen  beschrijft. In deze 'atlas' staan  151 stadsgezichten
van Hollandse steden en plaatsen. Wij zullen zeker gaan kijken naar de nieuwe
aanwinst in de Koninklijke Bibliotheek.

H. Hoefnagel, Nijmegen

Zwak moment

Ik verschil veel van Yuri van Gelder, maar wat we gemeen hebben, is een turn- en
een cokeverleden. Met verbazing heb ik de discussies op televisie en in de krant
gevolgd.

Een sportpsychiater was de enige die relevante dingen zei: namelijk dat het niet
uitmaakt of je nu wel of niet  gebruikt hebt, Yuri. Waar het om gaat is dat jij
aan het terugkomen bent. Dat je aan het knokken bent  en dat je in die strijd
soms twee stappen vooruit en één achteruit maakt Och, dat is zo normaal. Het is
een proces. Lange termijn. Doel.

Yuri, je moet ontkennen, ook als je het wel hebt gedaan. Ontken alles, niemand
heeft er namelijk iets mee te maken.  Voor mij ben je een turnheld. Matthijs van
Nieuwkerk had het in DWDD over een zwak karakter. Een zwak moment, dat is wat
anders. Zodra Matthijs van Nieuwkerk ook maar 1 minuut aan die ringen kan
blijven hangen, laat staan in die ringen kan steunen, laat staan een handstand
kan doen, of zelfs een breedtehang, dan, wellicht dan, wil ik hem horen over
zwakheden. Go Yuri.

M. Fleer, Amsterdam

LOAD-DATE: October 21, 2010

LANGUAGE: DUTCH; NEDERLANDS

GRAPHIC: Einde bordesscène. Foto Martijn Beekman / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              61 of 200 DOCUMENTS



                                 de Volkskrant

                            16 oktober 2010 zaterdag

Kamer, spreek gerust over zaken die onder de rechter zijn

BYLINE: Wim Voermans

SECTION: OPINIE EN DEBAT; Blz. 24

LENGTH: 1169 woorden

SAMENVATTING

De staatsrechtelijke regel dat de Kamer niet spreekt over zaken die onder de
rechter zijn, bestaat helemaal niet.

VOLLEDIGE TEKST:

Of het een goed idee was van het openbaar ministerie om in eerste instantie af
te zien van een vervolging van PVV-leider Geert Wilders doet  niet meer ter
zake. Op 21 januari 2009 beschikte het Hof Amsterdam, naar aanleiding van een
artikel 12-klacht, dat het OM Wilders moest vervolgen. Dat gebeurt nu, en het
gebeurt met lange tanden. Bij OM en rechtbank lijkt niemand dit proces echt te
willen uit vrees dat het een politiek proces wordt of  zo wordt gezien.

De verdediging van Wilders doet zijn best het proces ook zo te presenteren. Met
effect. Er is ontegenzeglijk sprake van rechterlijke kramp in dit proces. Dat
begon met de veel te defensief en uitgebreid gemotiveerde beschikking tot
vervolging van het Hof Amsterdam vorig jaar, waarin veel te diep op de merites
van de zaak  werd ingegaan. En je ziet het ook  in het onhandig opereren van
rechtbankvoorzitter Moors. In een poging Wilders aan de praat te krijgen nadat
die zich op zijn zwijgrecht beroept, valt de voorzitter uit zijn rol door dit
gedrag te karakteriseren als de typische Wilders-debatstijl. Onhandig en ook
nergens voor nodig want spreken in een rechtszaal dient niet het doel van een
goede constructieve dialoog maar, in dit geval, slechts de waarheidsvinding, het
bewijs.

Ook Moors' uitspraak dat hij zich kon voorstellen dat iemand Fitna niet wenste
te zien, toen een van de aanwezigen de rechtszaal had verlaten, was
onfortuinlijk en getuigt van het rechterlijke ongemak met deze zaak. En die is
nergens voor nodig.

Het Wildersproces is namelijk een politiek proces, alleen al doordat een
politicus als verdachte terecht staat, en ook omdat die verdachte er zelf alles
aan doet dit proces te voorzien van een politieke tint. Maar dat het een
politieke lading heeft, deert de eerlijke rechtsgang als zodanig niet.

In Nederland kunnen politici, net als gewone burgers, strafrechtelijk
verantwoordelijk worden gehouden voor uitlatingen die zij buiten het parlement
doen. Wij kennen geen algemene immuniteit die volksvertegenwoordigers ook buiten
het parlement voor strafrechtelijke vervolging beschermt. Bij ons geldt beperkte
parlementaire immuniteit, evenals  in de VS en het Verenigd Koninkrijk. Dat
politici strafrechtelijk weinig worden vervolgd vanwege uitingen, wil nog niet
zeggen dat het daarom alleen al onjuist is.

Je kunt best volhouden dat het om een aantal redenen beter is Wilders' uitingen
te bestrijden in een parlementair debat, maar staatsrechtelijk is er niks mis
met een strafrechtelijke vervolging in geval van een vermoeden van een strafbaar
feit (zoals groepsbelediging of haatzaaien). Noch het OM, noch de rechter
overschrijdt daarmee de grenzen die de staatsmachten wetgever, bestuur en
rechter  van elkaar scheiden.

Het gebeurt in andere landen wel meer dat politici vanwege hun uitingen worden
vervolgd. Het Europese Hof voor de Rechten van de Mens  heeft zich nog nooit
daartegen gekeerd, sterker nog, het Hof heeft een aantal keren uitgesproken dat
politici een bijzondere verantwoordelijkheid toekomt voor  de wijze waarop zij
zich uitdrukken in het publieke debat. Ze zijn dus juist eerder strafrechtelijk
aanspreekbaar op uitingen dan gewone burgers.

Ons staatsrecht eist wel dat er een eerlijke procesgang is voor een
onafhankelijke en onpartijdige rechter. Rechters moeten zelfs de schijn van
partijdigheid vermijden. Daaraan staat trouwens niet in de weg dat rechters lid
kunnen zijn van een politieke partij of maatschappelijk betrokken zijn. Het is
voor de rechtspraak goed dat rechters weten wat er in de samenleving speelt.

Dat de meeste rechters een linkse oriëntatie (zouden) hebben, betekent nog niet
dat ze daarom ook bij het beslechten van geschillen partijdig zijn. En al
evenmin zijn ze dat omdat ze allemaal hoger onderwijs hebben genoten of tot het
establishment  behoren. Dat is ook de uitkomst van het onderzoek Onder de
rechter uit 2008, waarin Hendrik Gommer aantoont dat we eigenlijk ook niet zo
bang hoeven te zijn voor undue influence op de rechter. Die staat in Nederland
voortdurend bloot aan  tal van maatschappelijke  krachten, zonder dat dat nu
zijn onafhankelijkheid of inhoudelijk oordeel compromitteert.

Het gezag van de rechterlijke macht is mede dankzij die bewezen reputatie van
onpartijdigheid groot en inspireert de Nederlanders tot groot vertrouwen in het
rechtsstelsel, concludeerde het CBS onlangs in het rapport De sociale staat van
Nederland.

De positie en het gezag van de rechter kan dus wel een stootje hebben en we
moeten daarom ook niet al te krampachtig rechters vrijwaren van invloeden. Dat
gebeurde bijvoorbeeld vorig jaar toen VVD-leider Mark Rutte, na de beslissing
van het Hof Amsterdam tot vervolging van Wilders, opriep tot een debat over de
grenzen van vrijheid van meningsuiting. Van links tot rechts werd hij toen
gegispt omdat hij de staatsrechtelijke regel zou hebben overtreden dat de Kamer
niet spreekt over zaken die onder de rechter zijn. Met grote stelligheid
bevestigde toenmalig minister Plasterk de zondag daarop in Buitenhof die
gewichtige regel. Hij vond 'het niet kunnen' dat de wetgevende macht middenin
een rechtsgang er 'doorheen gaat fietsen'.

Welnu, die regel  bestaat in ons  staatsrecht helemaal niet. Een hoogst enkele
keer heeft de voorzitter van de Tweede Kamer in het verleden wel eens een
interruptie van een lid geweigerd, omdat het een zaak betrof die nog onder de
rechter was. Dat betreft een handjevol zeer uiteenlopende zaken met niet steeds
dezelfde uitkomst. Van een echte gewoonte of regel is dus geen sprake.

Gommer, die het onderzocht, spreekt in een Volkskrant-artikel (Binnenland, 31
januari 2009) terecht van een 'diepgewortelde misvatting' waar gaat om die
fantoomregel van het niet spreken over zaken die onder de rechter zijn. Het
effect van zo'n soort regel is ook heel onwenselijk. Uitermate belangrijke
discussies kunnen 'on hold' worden gezet als ze onder de rechter zijn. Je zou
het parlement monddood kunnen maken door steeds rechtszaken aan te spannen over
bepaalde kwesties. Dat geeft geen pas natuurlijk.

Het Wildersproces is een politiek proces, maar erg is dat helemaal niet. Straks
zullen we beter dan voorheen weten hoe de grenzen van vrijheid van meningsuiting
worden getrokken, en als Wilders zich niet herkent in de uitspraak kan hij
proberen die te doen corrigeren via hoger beroep. Ons staatsrecht kent robuuste
waarborgen voor een eerlijk proces voor een onpartijdige en onafhankelijke
rechter.

Het enige echte risico dat ik  heb kunnen waarnemen is dat, omdat we er geen
ervaring mee hebben, de rechter en andere staatsmachten zich te politiek correct
opstellen en daardoor in een kramp schieten en fouten maken. Daarvan kan in een
zo belangrijk proces als het Wildersproces misbruik gemaakt worden.

Volgens Plasterk mocht wetgevende macht niet door een rechtsgang heen fietsen

Wim Voermans

Wim Voermans is hoogleraar staatsrecht aan de Universiteit Leiden.

LOAD-DATE: October 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              62 of 200 DOCUMENTS



                                 de Volkskrant

                            16 oktober 2010 zaterdag

De taaie moed van  dissidenten;
Achtergrond china's stille oppositie

BYLINE: Hans Moleman

SECTION: HET VERVOLG

LENGTH: 1779 woorden

SAMENVATTING

Het verzet tegen de machthebbers smeult nog steeds, zoals bleek bij de
toekenning van de Nobelprijs voor de Vrede aan Liu Xiabo. Via internet hadden
medestanders elkaar snel gevonden. Door Hans Moleman

VOLLEDIGE TEKST:

Het terras van Kathleen's at Five biedt een van de mooiste uitzichten van
Shanghai, over het Volkspark en de omliggende wolkenkrabbers. Glanzend staal en
glas alom. Op deze milde najaarsmiddag klinkt er het gezellige geroezemoes van
Chinese en buitenlandse yuppen die aan een glaasje wijn of een cocktail nippen.

Wang Lianli heeft er weinig oog voor. 'Ik ken het Volkspark nog van toen al die
hoge gebouwen er niet stonden',  zegt ze. 'Het is er niet mooier op geworden'.
Dan klapt ze de laptop open. 'Kijk', zegt ze, een  fijnzinnig brilmontuur op de
neus zettend, 'hier gaat het om'.

Op en top een Shanghaise dame, mevrouw Wang in haar mantelpakje - ze had zo
manager van een succesvol bedrijf kunnen zijn. Maar ze had de pech als 17-jarige
in 1968 in de chaos van de Culturele Revolutie terecht te komen. Madame Mao
jaagde in Shanghai op alles wat naar bourgeoisie rook.

Wang wordt naar de fabriek gestuurd, een scheepswerf in Pudong, op de noordoever
van de traag door de stad slingerende Huangpu. Ze kijken haar wantrouwend  aan
op de werkvloer: wat moet je met zo'n meisje met zekere stijl, dat gedichten
leest van Luxun en Gorky?

Ze trekt zich er niks van aan. Ze wordt werkcalculator en na de dood van Mao,
als China onder Deng Xiaoping de deuren voor economische hervorming openzet,
studeert ze in de avonduren boekhouden en wiskunde.

En dan, in 1998, gebeurt er iets bijzonders: de boekhoudster van de staatwerf
trekt de aandacht van de hoogste leiding. Voor een artikel in het vakblad van
een gemeentelijke bouwinstituut heeft ze de prijzen van land en nieuwe flats in
Pudong, inmiddels de nieuwe groeikern van Shanghai, nauwkeurig op een rijtje
gezet. De slotsom: gemeente en projectontwikkelaars maken woekerwinsten, waarvan
het gewone volk de dupe is.

De tekst komt via-via op het bureau van premier Zhu Rongji in Peking, die de
tekst meteen doorstuurt naar zijn vicepremier, Wen Jiabao.

'Kameraad Jiabao, lees dit svp, en neem contact op met het ministerie van Bouw,
waar ze allemaal een grote mond hebben en loze praat verkopen', noteert premier
Zhu in de marge. Twee dagen later stuurt Wen de tekst door naar Yu Zhengsheng,
hoofd van het ministerie, met de aantekening 'Kameraad Zhengsheng, beoordeel dit
en onderzoek'.

Anno 2010 is Wen premier van China, Yu is partijchef van Shanghai. De woekeraars
in huizen zijn miljonairs geworden, miljardairs zelfs soms.

Georganiseerde tegenspraak

Wang Lianli is een van de duizenden Chinese staatsburgers die je bij elkaar de
stille oppositie kunt noemen. Ze vormen geen groep: dat is gevaarlijk in een
eenpartijstaat waar elke vorm van georganiseerde tegenspraak de kop wordt
ingedrukt. Velen kennen elkaar wel, via via, van studieclubjes op de
universiteit, de ouderen uit de woelige jaren rond 1989, toen liberale
hervormers even de ruimte leken te hebben binnen de partij.

Dankzij het internet kunnen ze tegenwoordig veel soepeler met elkaar en de
buitenwereld communiceren. Toen Liu Xiaobo, de gevangen literatuurcriticus die
vorige week tot woede van de autoriteiten in Peking de Nobelprijs voor de Vrede
kreeg, eind 2008 zijn democratisch manifest Charta 08 publiceerde, circuleerde
de tekst razendsnel over het Chinese internet, op de hielen gezeten door de
censuur.

Wang Lianli lacht als ze op het terras van Kathleen's wordt gefeliciteerd met de
eerste Chinese Nobelprijs. Je moet voorzichtig zijn, deze dagen. Wie haar blog
leest weet waar haar hart ligt. 'Er moet goede supervisie komen, mensen moeten
keuzes kunnen maken.'

'Ik doe niets illegaals', zegt Wang nadat ze de diverse officiële documenten uit
1998 op het scherm van haar laptop heeft laten zien. 'Alle cijfers die ik
verzamel komen uit officiële bronnen. Ik onderzoek ze nader en beschrijf wat
prijsopdrijving betekent voor gewone mensen'.

Sinds 2002 doet ze dat op het internet, waar ze sinds 2006 ook haar blog
bijhoudt.  'Inmiddels meer dan een miljoen hits', zegt de boekhoudster met
twinkelende ogen. Ze heeft de tijd, ze is al een paar jaar met pension.

Dit jaar schreef ze een boek getiteld China in de greep van het onroerend goed,
op verzoek van een staatsuitgeverij in Peking, maar daar schrok men na het lezen
van de tekst alsnog terug voor publicatie. 'Ik noem geen namen en rugnummers,
welke partijfunctionarissen en staatsbedrijven in bed liggen met welke
projectontwikkelaars. Dan zou je grote problemen krijgen. Maar de uitgever vond
de tekst niettemin politiek te gevoelig.

'Ik verzamel slechts de officiële statistieken. Sinds 1998 zijn de huizenprijzen
alleen maar  gestegen. 12 procent van de bevolking heeft bij elkaar net zoveel
vierkante meter woonruimte als 55 procent van de bevolking. Die 12 procent zijn
allemaal functionarissen van staat en partij. De partijmensen en hun
zakenvrienden eten al het vlees op, het volk gooien ze de botten toe.'

China's interne oppositie is een bijzonder fenomeen. Het land heeft een lange
traditie van kritiek op het gezag, die in de confuciaanse traditie veelal in
kringen van geleerden ontsproot. Tegenwoordig is de universitaire wereld  nog
steeds een kritische verzamelplaats.

Lastige staatsburgers

Vogels van diverse pluimage zijn het, van kleurrijke, internationaal bekende
namen als de kunstenaar Ai Weiwei, jurist Teng Biao en literatuurprofessor Liu
Xiaobo tot oude partijkaders als de redactiechef van het Volksdagblad en de
hoogbejaarde voormalig persoonlijk secretaris van Mao Zedong.

Daarnaast, en in de praktijk belangrijker,  zijn er de duizenden onbekende
lastige staatsburgers. Mensen als mevrouw Wang, de boekhoudster die alleen maar
officiële cijfers verzamelt. De 'werkbijen voor een eerlijker China', zoals een
socioloog hen noemt.

Eigenheimers zijn het, mensen die zich niet eenvoudig laten intimideren, omdat
ze vinden dat ze gelijk hebben. Ze richten zich niet zozeer op grote thema's als
'Moet China westerse democratie omarmen', maar bemoeien zich liever met zeer
aardse zaken. Hoe komt het dat de flats niet meer te betalen zijn?

Sommigen werken soms wel samen, zoals bij Charta 08 en de open brief die
partijveteranen de afgelopen week op het internet zetten. Dan kan de staat soms
hard uithalen, zoals Nobelprijswinnaar Liu ondervond. Dissidenten maken
onderling ook graag ruzie. Een ding hebben ze echter gemeen: de taaie moed en
het doorzettingsvermogen waarmee ze de Partij onder de neus wrijven dat het tijd
wordt de corruptie en het machtsmisbruik effectief aan te pakken.

Tal van leden van de  oppositie hebben ook prima guanxi - het netwerk van goede
contacten dat zo belangrijk is om te gedijen in China. Aan de critici biedt het
een zekere bescherming tegen al te grove wraakacties van de staat.

Sha Yexin is er het levende voorbeeld van. De oud-directeur van het Shanghai
Theater voor Volkskunst geldt als een van China's beste toneelschrijvers. Op
zijn conto staan stukken als Jezus, Confucius & John Lennon en De Geheime
Geschiedenis van Marx. Die konden zonder veel gedoe werden opgevoerd, maar voor
zijn boek Jian Qing en Haar Echtgenoten moest hij uitwijken naar een uitgever in
Hongkong. Het handelt onder meer over Madame Mao, de omhooggevallen actrice uit
Shanghai die in de Culturele Revolutie (1966-76) veel terreur ontketende tegen
andersdenkenden.

Wanneer Sha het restaurant in de buurt van zijn appartement bij het centraal
station van Shanghai binnen komt, valt zijn razendsnelle blik op. Wakkere ogen
scannen de gasten: zitten er stillen van de veiligheidsdienst?

Creatieve schrijfvaardigheid

Sha komt uit een gezin van Hui, de minderheid van Han-Chinese moslims die eeuwen
geleden aan het Chinese einde van de zijderoute ontstond. Op school in de oude
keizersstad Nanjing viel zijn creatieve schrijfvaardigheid op.  Daardoor hij
kwam terecht bij een theatergroep.

'Dat was in de Mao-tijd. Ik schreef vrolijke stukken over de goede revolutie',
zegt de 71-jarige. Pas toen een concurrent van de grote roerganger met vliegtuig
en al verdween op weg naar Moskou, werd hij wakker. 'Dat klopte niet, beseften
we. Toen ben ik de onschuld van de jeugd kwijtgeraakt'.

Sha is een van de ondertekenaars van Charta 08, het manifest dat de nieuwe
Nobelprijswinnaar Liu in de gevangenis deed belanden. Voor hem bleef de schade
beperkt tot een huisbezoek van iemand van de gemeentelijke cultuurafdeling. Die
moest van de veiligheidsdienst vragen waarom Sha het  had gedaan, en hoe. Via
het internet of wat?

De toneelschrijver legde het keurig uit. 'Wij zijn geen samenzweerders met een
verborgen agenda. We willen de partij niet omver werpen, we willen haar alleen
maar vooruit duwen. Charta 08 is een mild en rationeel document, geschreven door
een eerlijke groep mensen uit de toplaag van de samenleving. We willen dat de
leiders hun paranoia over westerse democratie achter zich laten.

'Democratie heeft geen nationaliteit. Dat het een westers concept zou zijn is
een doorzichtige truc van machthebbers om noodzakelijke politieke hervormingen
tegen te houden. Ze doen dat om elitaire belangen te beschermen.

Sha weet soms niet of hij moet lachen of zuchten om wat hij ziet gebeuren in
hoge partijgelederen. Hij wil er nog eens een toneelspel over schrijven. Net als
over de Nobelprijs. Later. 'Macht maakt corrupt en stom, absolute macht levert
totale corruptie en stomheid op.'

'Ik heb hoop dat het goed komt', zegt Sha Yexin. Hij hoopt op de jonge
generaties. Er mogen amper jongeren zichtbaar zijn in de gelederen van China's
oppositie, het betekent niet dat de twintigers en dertigers alleen bezig zijn
met hun nieuwe baan, smartphone, auto en flat.

Kijk naar Han Han, de populairste blogger van China, zegt de toneelschrijver,
die zelf ook blogt. Een snelle jongen, die Han, zeker. Maar hij schrijft
regelmatig ook prikkelende dingen, en op zo'n manier dat de autoriteiten  hem
niet kunnen pakken.

Neem het commentaar op het feit dat China's eerste eigen Nobelprijs gaat naar
een 'veroordeelde crimineel' die ergens in het barre noorden van het land een
straf van elf jaar uitzit wegens 'ondermijning van de macht van de staat'.

Wat schrijft Han Han?

'' ''

Twee paar aanhalingstekens - en iedereen mag zelf gissen wat hij aanhaalt. Het
lovende rapport uit Oslo, de nijdige reactie uit Peking?

De toneelschrijver: 'Jongeren weten wat er gebeurt. Ze zien het. Ze houden zich
nu nog afzijdig, omdat ze te speels zijn. Maar als ze wat ouder zijn,  worden ze
wel wakker. Daar ben ik zeker van.'

'We willen de partij niet omver werpen, we willen haar alleen maar vooruit
duwen'

'Jongeren weten wat er gebeurt. Als ze wat ouder zijn, wordenze wel wakker'

LOAD-DATE: October 15, 2010

LANGUAGE: DUTCH; NEDERLANDS

GRAPHIC:  Niet gedateerd beeld van Liu Xiabo, die vorige week de Nobelprijs voor
de Vrede kreeg toegekend.  Foto EPA

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              63 of 200 DOCUMENTS



                                 de Volkskrant

                            15 oktober 2010 vrijdag

Over alles en iedereen;
mensen

SECTION: MEDIA EN MENSEN

LENGTH: 423 woorden


Testosteron De 22-jarige Manuel Broekman gaat het presentatieteam van het
BNN-programma Spuiten en Slikken versterken. Vanaf zondag is de acteur en model
bij het programma over seks en drugs te zien. Spuiten en Slikken wordt nu nog
gepresenteerd door alleen vrouwen. Zarayda Groenhart, Nicolette Kluijver en
Geraldine Kemper zijn blij dat er weer wat testosteron bij komt. Broekman was op
zijn 16de te zien in Onderweg Naar Morgen. Nu presenteert hij bij het
jongerenkanaal van BNN. Vanaf 1 november speelt hij in de nieuwe serie Feuten.

Schadevergoeding Muziekrechtenorganisatie Sena moet 50 duizend euro
schadevergoeding betalen aan de vertrekkende directeur Hans van Berkel. De
organisatie zou Van Berkel onterecht aan de kant hebben gezet. Naast de
schadevergoeding ontvangt de oud-directeur een vertrekvergoeding van 450 duizend
euro. Sinds juni zit Van Berkel thuis, nadat voorzitter van Sena Ed Nijpels had
gezegd dat hij Van Berkel wilde vervangen. Volgens de kantonrechter had de
organisatie daar geen goede redenen voor.

Oudejaarsconference Cabaretier Vincent Bijlo verzorgt de oudejaarsconference op
Radio 1. In 2006 was Bijlo ook al op de radiozender te horen met zijn kijk op
het afgelopen jaar. De conference draait om de typetjes Henk en Ingrid, die zich
'genaaid' voelen door iedereen. Bijlo staat stil bij het jaar 2010, gekenmerkt
door het WK, vulkaanas, Geert Wilders, Dirk Scheringa en op hol geslagen
Toyota's.

Trom Deze maand verschijnt het boek De Nieuwe Dik Trom. Het verhaal gaat over de
achterkleinzoon van het ondeugende, dikke kind en het is geschreven door Ton van
der Lee, zelf achterkleinzoon van C. Joh. Kieviet, de geestelijk vader van Dik
Trom. Het verhaal gaat over Dik en zijn nieuwe klasgenoot Ntoros, die uit Kenia
is gevlucht.

Muziekopvoeding De kinderhelden Ernst, Bobbie en de Rest gaan kinderen kennis
laten maken met klassieke muziek. Op Classic FM maken ze het programma Klassiek
voor Kids!, dat tijdens de herfstvakantie uitgezonden wordt. Muzikale sprookjes,
operabewerkingen voor kinderen van Frank Groothof, zoals de Notenkraker en
filmmuziek uit onder meer Ratatouille zijn te horen. Bij het initiatief worden
ook digitale lessen over klassieke muziek aangeboden voor op school.

Vrienden Guus Meeuwis doet mee met de Vrienden van Amstel Live 2011. De muzikant
heeft twee jaar overgeslagen, maar hij staat nu weer op het podium, naast Bløf,
Alain Clark,  Caro Emerald en Acda en de Munnik. De reeks concerten zijn met een
dag verlengd en starten op 21 januari in het vernieuwde Ahoy in Rotterdam.

LOAD-DATE: October 14, 2010

LANGUAGE: DUTCH; NEDERLANDS

GRAPHIC: Vincent BijloFoto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              64 of 200 DOCUMENTS



                                 de Volkskrant

                            15 oktober 2010 vrijdag

Afknijpen die handel KUNSTSECTOR OP ZOEK NAAR VERWEER

BYLINE: Bert Wagendorp

SECTION: KUNST

LENGTH: 1614 woorden

SAMENVATTING

Onder het mom van bezuinigingen worden ideologische inzichten in de praktijk
gebracht. En zo is kunst ineens een schietschijf. Maar kunst is niet weerloos,
alleen schieten haar argumenten te kort.

VOLLEDIGE TEKST:

Waarom wordt er eigenlijk zo ruw in de kunst gehakt? Toch niet vanwege die
luizige 200 miljoen euro die het in 2015 oplevert? Dat is tegen die tijd het
pr-budget van een Hollywoodfilm - peanuts.

Je kunt natuurlijk Lucebert weer van stal halen en verzuchten dat alles van
waarde nu eenmaal weerloos is. Dat de barbaren dat maar al te goed weten en dat
ze lachend van die weerloosheid profiteren en je portemonnee rollen.

Maar hoezo is alles van waarde weerloos? Het allitereert lekker, dat wel.
Misschien is het een troost, zij het een schrale. Dat hetgeen in weerloosheid
ten onder is gegaan, dus van waarde was. Weggevaagd, maar tegelijkertijd
gelegitimeerd door de cultuurrabauwen.

Alles van waarde is weerloos; handig in rouwadvertenties en in tijden van
culturele kaalslag. Maar wel poëtische onzin en gehuilebalk. Het zinnetje wordt
in het gedicht 'De zeer oude zingt' overigens gevolgd door wordt van
aanraakbaarheid rijk/ en aan alles gelijk/ als het hart van de tijd/ als het
hart van de tijd. Typisch voorbeeld van elitaire kunst: wat bedoelt die Lucebert
hier in godsnaam? Kan dat niet wat begrijpelijker, liefst op rijm?

In het PVV-verkiezingsprogramma stond dat de subsidies op musea, bibliotheken en
'ons erfgoed' in ere worden gehouden, 'maar de kunstsubsidies schaffen we af'.
Dat was duidelijk. Geert Wilders moest tijdens de onderhandelingen met Rutte en
Verhagen een beetje water bij de wijn doen. Helemaal afschaffen was nog niet
haalbaar. Van de 940 miljoen euro voor de kunsten op de Rijksbegroting blijft na
aftrek van organisatiekosten en de kosten van het Rijksarchief 820 miljoen over.
Volgens de plannen moet in 2015 over de gehele linie 200 miljoen bezuinigd
worden, Dat is dus een kwart - en naar schatting 40 procent op beeldende kunst,
orkesten en theatergroepen.

De percentuele korting op de kunstsubsidies overtreft die op de totale
Rijksbegroting met de factor drie tot vier. Als ze in de kunstwereld zeggen dat
de geplande bezuinigingen buitenproportioneel zijn, hebben ze gelijk. Omdat het
grootste deel van de kunstsubsidies niet van het Rijk komt, maar van de
gemeenten, en die ook zwaar moeten bezuinigen, is het echte bezuinigingsbedrag
straks trouwens veel hoger dan 200 miljoen.

Waarom hakken we toch zo in die mooie kunst?

Formeel dus omdat ook de cultuursector moet bijdragen aan de
miljardenbezuinigingen. Dat is eerlijk. Het is overigens een bijna symbolische
bijdrage. De prijs van twee JSF's, 0,1 procent van de staatsbegroting.

Maar de financiële problemen bieden natuurlijk ook een kans om ideologische
inzichten eindelijk in praktijk te brengen, en dat is wat er werkelijk speelt.

In de kunstparagraaf van het regeer- en gedoogakkoord klinkt het geluid van de
PVV krachtig door. Volgens de PVV is het subsidiëren van kunst een 'linkse
hobby' van de 'losgeslagen linkse elite'. En omdat die elite ons land zo'n
beetje naar de ratsmodee heeft geholpen met rare fratsen als ontwikkelingshulp,
klimaatgezeur, massa-immigratie, Europa én niet te vergeten de kunstsubsidies,
is het logisch dat ook die laatste keihard worden aangepakt.

Sietse Fritsma, fractievoorzitter van de PVV in de Haagse gemeenteraad en Tweede
Kamerlid, vatte het begin dit jaar  kort en krachtig samen, met de  oneliner
'Waarom moet Jan Modaal betalen voor een elitegezelschap dat een tromboneclubje
bezoekt?' Met 'het tromboneclubje' doelde hij op het Residentie Orkest, waarin
inderdaad enkele trombonisten actief zijn.

Partij-ideoloog Martin Bosma, ter onderbouwing van een en ander: 'De burger
snapt het, en de elites niet'. Maar wel ver onder de kostprijs naar de opera en
onbegrijpelijke avantgarde-kunst. In zijn PVV-programma komt het woord 'elite'
elf keer voor, waarvan drie keer voorafgegaan door 'linkse' en éénmaal door
'losgeslagen'  - in de maatschappijvisie van de PVV is de elite per definitie
links.

De losgeslagen linkse elite, de kunst en de subsidies: het is één elitair
cultureel complex dat het best kan worden platgebombardeerd.  De VVD en het CDA
willen zover niet gaan, maar ze komen in het regeer- en gedoogakkoord de PVV een
flink eind tegemoet: afknijpen die handel.

Voormalig cultuurwoordvoerder Han ten Broeke van de VVD vond altijd al dat de
subsidiëring een vorm van diefstal was - de rijken stelen van de armen - en
tevens een vorm van ongewenste overheidsbemoeienis. Ook voor die visie vormde de
noodzaak tot bezuinigen een mooie bedding.

'Het kabinet wil meer ruimte geven aan de samenleving en het particulier
initiatief en de overheidsbemoeienis beperken', staat er netjes in het
regeerakkoord.  'Kunst en cultuur zijn tenslotte ook van en voor de
samenleving.'

Dat zou ook een argument kunnen zijn om de subsidies flink te verhogen, maar dat
is niet het geval. De kunst moet voortaan meer de eigen broek ophouden: 'Er komt
meer aandacht voor de verdiencapaciteit van cultuur'.

En er komt een 'geefwet', die particuliere investeringen in de kunst moet
stimuleren.

Dat was het wel zo'n beetje; 214 woorden telt de cultuurparagraaf. Over het doel
van kunst, de zin van kunst, de waarde en het belang ervan: geen stom woord.

'Dit is gewoon de kunst pesten', zei voormalig minister van Cultuur Rick van der
Ploeg over de plannen.

'Dit is een terroristische aanslag op de kunsten', zei regisseur en voormalig
leider van het Holland Festival Ivo van Hove.

'Dit is een sociaal-culturele Kristallnacht', zei toneelschrijver Ko van den
Bosch.

'Dit is een frontale aanval op de podiumkunsten', zei Cees Langeveld, hoogleraar
in de Economie van de Podiumkunsten.

Ze zijn verbaal best knap, in de kunstsector, maar toch redden ze het niet tegen
de  'linkse hobby', de 'losgeslagen elite' en het 'tromboneclubje' van de
PVV-propaganda. Bij die kreten zie je het  instemmend knikkende volk wel voor
je, bij 'sociaal-culturele Kristallnacht' toch wat minder.

Het verweer tegen 'de kaalslag' maakt tot dusver een tamelijk machteloze, om
niet te zeggen weerloze indruk.

De petitie op de site http://StopCultureleKaalslag.nl van de gezamenlijke
kunstorganisaties werd tot dusver door bijna zestigduizend mensen ondertekend.
Er was vorige week vrijdag een demonstratie op het Haagse Malieveld van ongeveer
drieduizend studenten uit de culturele sector: calculated risks, voor de
coalitie, en niets om van wakker te liggen.

Het probleem van de kunst is, dat oude en breed geaccepteerde axioma's als
'kunst is belangrijk', 'kunst inspireert', 'kunst bindt', 'kunst is een
spiegel', 'kunst verheft het volk' of 'kunst stemt tot nadenken', niet langer
klakkeloos worden geaccepteerd.

'O ja?', roept de sceptische burger. 'Hoezo? Laat eens zien dan! En wat kost me
dat?' - en dan drukt hij zich ditmaal nog tamelijk beschaafd uit.

Bovendien constateerden twee van de cultuurfondsen onlangs nog dat sprake was
van in zichzelf gekeerde en niet erg publieksgerichte activiteiten. Dat subsidie
tot middelmatige kunst leidde en dat subsidiëren de kloof tussen het grote
publiek en de inner circle vergrootte.

Dat zijn tamelijk dodelijke zelfanalyses, die je verdediging tegen de
subsidiekappers niet versterken. Die zien hun gelijk bevestigd door de
tegenstander zelf. Weliswaar schreef Harmen Bockma in de Volkskrant dat de kunst
nu juist tot het inzicht was gekomen dat het tijd was voor majeure
veranderingen, maar dat geluid was bij de PVV al niet meer doorgekomen.

Het is oorlog, en de kunst heeft haar verdediging niet op orde. Ze is niet
weerloos, maar haar argumenten schieten te kort. Op de vraag waarom kunst zo
belangrijk is dat we er een substantieel deel van de publieke middelen aan
dienen te besteden, komt geen goed antwoord. Dat hebben de bezuinigers en haters
van de kunstsubsidies goed in de gaten.

Ad 's-Gravesande, voorzitter van Kunsten '92, de vereniging van instellingen
voor kunst, cultuur en cultuurbehoud, schreef in de Volkskrant dat kunst door
het multipliereffect economisch gezien veel meer oplevert dan het kost. Dat is
vast waar, maar helaas roepen ze op andere terreinen waar ook gekapt gaat worden
- onderwijs bijvoorbeeld - met recht en reden hetzelfde. En even tevergeefs.

Waarschijnlijk vindt ook Han ten Broeke, met 's-Gravesande, dat de kunsten tot
een 'rijkere en aangenamer samenleving' leiden, alleen verschilt hij van mening
over de financiering van een en ander. Je kunt ruimhartige financiering van de
kunsten door de overheid een teken van beschaving vinden. Je kunt het feit dat
het nodig is ook zien als een teken van gebrek aan echte culturele honger  bij
de burger - die heeft kennelijk geen zin voor geleverde waar het volle pond te
betalen.

In plaats van op het rituele protestgehuil, zou de kunst zich moeten
concentreren op nieuwe en duidelijke argumenten voor financiële steun, op nieuwe
en heldere definities van haar plaats in de samenleving, op efficiënte vormen
van organisatie. Zo duidelijk en helder, dat zelfs Sietse Fritsma het begrijpt
en op tromboneles gaat.

En verder dat bangige begrip voor de bezuinigingsdrift aan de kant en in de
aanval. Het worden sombere tijden, de komende jaren, dus we kunnen wel wat mooie
en inspirerende kunst gebruiken, om de moed er een beetje in te houden.
Tweehonderd miljoen eraf? Een half miljard erbij zullen ze bedoelen. Zitten we
nog onder de 1 procent voor cultuur.

Marja van Bijsterveldt zei dinsdag na haar benoeming tot minister van OCW dat ze
een vrouw was 'met hart voor onderwijs, cultuur en media'. Dat was alvast goed
en hoopgevend nieuws.

Met 'het tromboneclubje' doelde de PVV'er op het Residentie Orkest, waarin
inderdaad enkele trombonisten actief zijn

LOAD-DATE: October 14, 2010

LANGUAGE: DUTCH; NEDERLANDS

GRAPHIC: Vorige week werd op het Malieveld geprotesteerd tegen de voorgenomen
bezuinigingen in de cultuursector. Foto Gabriel Eisenmeier

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              65 of 200 DOCUMENTS



                                 de Volkskrant

                            15 oktober 2010 vrijdag

Op zoek naar het sublieme HOE DE WAARDERING VAN KUNST VERANDERDE;
XXX  XXX Hoe de waardering van kunst veranderde

BYLINE: Peter Giesen

SECTION: KUNST

LENGTH: 1669 woorden

SAMENVATTING

Dat de massa moderne kunst niet begrijpt, was ooit een reden tot deemoed. Nu is
het juist een bewijs dat kunst flauwekul is. Maar kunst heeft ook in zichzelf
waarde.

VOLLEDIGE TEKST:

'En kunt U den heer Picasso nog volgen die de menschen een schollenkop geeft met
beide ogen aan één zijde van den neus?', schreef het dagblad Trouw in 1946 naar
aanleiding van een Picasso-tentoonstelling in het Amsterdamse Stedelijk Museum.
De pers had weinig waardering voor Picasso, een 'charlatan', die soms meerdere
schilderijen op één dag maakte en ze nog duur verkocht ook!

Woedende reacties waren er ook toen de schilder Ouborg in 1950 de Jacob
Marisprijs kreeg voor Vader en Zoon, een werk dat oogde als een kindertekening.
In de Volkskrant stelde collega-schilder Charles Eyck een shocktherapie voor:
'Het onmiddellijk sluiten van alle onderwijsinstituten voor beeldende kunsten
voor een periode van dertig à vijftig jaar, het intrekken van àlle subsidies aan
beeldende kunstenaars en het verbouwen van alle musea voor moderne kunst tot
blindeninstituten.'

Moderne kunst moest zich een plaats bevechten in de naoorlogse samenleving. Maar
toen dat eenmaal was gebeurd, stond zij ook lange tijd buiten discussie. Geen
minister of Kamerlid wilde voor cultuurbarbaar worden versleten door een flinke
bezuiniging op de kunst voor te stellen. Pas met de doorbraak van het populisme
is de kunst onder vuur komen te liggen. Waarom moet Jan met de Pet betalen voor
een stelletje toeteraars van het Residentie Orkest waar hij zelf nooit naar zal
luisteren? Kunst wordt gezien als elitair, een 'linkse hobby' waar de gewone man
geen boodschap aan heeft.

Het is een plat en demagogisch beeld, maar in 1985 constateerde de socioloog
Abram de Swaan in zijn essay Kwaliteit is klasse al dat de sociale basis voor
kunst heel smal was geworden. Vroeger was kunst 'gunstkunst', aldus De Swaan:
koningen en kardinalen verleenden kunstenaars de gunst van een opdracht.
Tegenwoordig is kunst steeds meer 'kunstkunst': kunstenaars produceren in
toenemende mate voor een klein publiek van andere kunstenaars en ingewijde
kunstliefhebbers. Kunst dient de sociale distinctie, stelde De Swaan in
navolging van de Franse socioloog Pierre Bourdieu: door van 'moeilijke' kunst te
houden onderscheidt de connaisseur zich van de massa.

Daarom is cultuurspreiding ook tot mislukken gedoemd, meende De Swaan. Het is
slechts een alibi om de voorkeur van de elite te beschermen. In naam wordt kunst
gesubsidieerd om haar toegankelijk te maken voor de massa.

Maar als een kunstwerk populair wordt, is het niet meer interessant voor de
liefhebbers. 'De aardappeleters van Van Gogh, de Vier Jaargetijden van Vivaldi,
het Danseresje van Degas, wie zou daarmee nog betrapt willen worden? Zodra een
cultuurgoed gespreid is, is het gezonken. Het zakt beneden de goede stand',
stelde De Swaan in een tamelijk genadeloze analyse.

In de loop der geschiedenis heeft de kunstenaar aan vrijheid gewonnen, maar zijn
positie is kwetsbaar geworden. In de Griekse oudheid werden kunstenaars gezien
als ambachtslieden. Zij genoten veel minder prestige dan filosofen die immers
met hun hoofd werkten. In de Middeleeuwen organiseerden kunstenaars zich in
gilden, net als slagers en timmerlieden. Die ambachtelijke status had ook grote
voordelen, schrijft kunsthistoricus Ernst Gombrich. Er was altijd werk. Er
moesten altaarstukken worden gemaakt, kerken gedecoreerd, portretten van vorsten
gemaakt, fresco's voor de villa's van rijke kooplieden.

Toch streefden kunstenaars naar emancipatie. Leonardo da Vinci beoefende de
wiskunde en de anatomie niet omdat hij wetenschapper wilde worden, aldus
Gombrich, maar omdat een wetenschappelijke basis de kunst meer prestige zou
geven. Da Vinci stond er ook om bekend dat hij veel werk niet afmaakte. Hij
wilde niet zomaar een schilderijenboer zijn waar iedereen zijn bestelling kon
plaatsen. Als de inspiratie ontbrak, liet Leonardo het afweten.

Maar de kunstenaar zoals wij die kennen ontstond in de 19de eeuw. Pas toen werd
originaliteit echt belangrijk gevonden. Voor de Duitse filosoof Friedrich
Schlegel was de kunstenaar niet alleen een 'nabootsende God', maar ook een
'tweede Schepper'. De kunstenaar verhield zich tot de rest van de mensheid als
de mensheid tot de rest van de schepping. In zijn genialiteit stond hij een
treetje hoger dan de gewone sterveling. De kunstenaar was zelfs superieur aan de
filosoof, vond de filosoof Friedrich Schelling. In beelden of klanken wist hij
een werkelijkheid te vangen die zich niet in woorden liet uitdrukken. Een
geslaagd kunstwerk gaf een flits van inzicht die de beperkingen van de taal
ontsteeg.

In die periode werd de opkomende bourgeoisie de belangrijkste schutspatroon van
de kunst, in plaats van de adel en de kerk. Met eruditie en verfijnde smaak
wilde de rijke burgerij zich onderscheiden van het ruwe volk en de decadente
adel. De burgerij steunde de kunst. Een goed voorbeeld is het Amsterdamse
Concertgebouw, gebouwd na een inzameling onder welgestelde burgers.

De kunstenaar ontwikkelde een dubbelzinnige verhouding tot zijn burgerlijke
publiek. Enerzijds produceerde hij voor een rijke bovenlaag, anderzijds
koesterde hij vaak een diepe minachting voor het materialisme en de benepen
moraal van de bourgeoisie. Tegenover de burgerij ontstond een bohème van
radicaal antiburgerlijke kunstenaars, die hun haar lieten groeien en een sjofel
uiterlijk als ereteken droegen, ook al waren sommigen in werkelijkheid heel
succesvol en helemaal niet arm.

'Ik heb geen enkel gevoel van nederigheid tegenover het publiek', zei de Engelse
dichter John Keats, 'of tegenover iets anders dan het eeuwige Wezen, het
Principe van de Schoonheid en de Herinnering aan Grote Mannen.' Langzaam maar
zeker werden de rollen omgedraaid, schrijft de filosoof Maarten Doorman in zijn
boek De romantische orde. Nu behandelde de kunstenaar zijn opdrachtgever
laatdunkend.

Als een kunstenaar 'concessies' deed, haalde hij zich de hoon van zijn
vakbroeders op de hals. De naam van zo'n kunstenaar wordt een scheldwoord,
schreef De Swaan in 1985: Anton Pieck, Rien Poortvliet. André Rieu, zouden we
daar tegenwoordig aan kunnen toevoegen. Wie echter compromisloos aan zijn
artistieke roeping vasthield, riskeerde de spreekwoordelijke armoede van de
zolderkamer. Gelukkig voor de kunstenaars lieten veel burgers zich graag
minachten. Door een voorliefde voor 'moeilijke' of maatschappijkritische kunst
lieten ze zien dat ze meer waren dan platte fabrikanten of materialistische
kooplieden.

Ook in een gedemocratiseerde samenleving bleef de oude burgerlijke hiërarchie
lange tijd gehandhaafd. Voor de schone kunsten moest je respect hebben, vonden
veel burgers, ook als je ze niet altijd begreep. Ironisch genoeg waren het juist
de kunstenaars die deze hiërarchie onderuit probeerden te schoffelen. In een
Manifest uit 1948 stelde Cobra-kunstenaar Constant dat het gedaan was met de
heerschappij van de bourgeoisie. Hij voorspelde de opbloei van een 'alles
omvattende volkskunst'. Die zou zich niets meer aantrekken van de burgerlijke
schoonheidsnormen, die slechts waren bedoeld als een smaakbarrière tegen het
plebs. De nieuwe volkskunst is 'eigendom van allen', aldus Constant, niet van
een 'corps van specialisten, kenners en virtuozen'. Zij kent geen enkele norm,
behalve expressiviteit. 'Een levende kunst kent geen onderscheid tussen mooi en
lelijk, omdat zij geen aesthetische normen stelt', aldus Constant. 'Een
schilderij is niet een bouwsel van kleuren en lijnen, maar een dier, een nacht,
een schreeuw, een mens, of dat alles samen.'

Het zou een beetje anders lopen. Aanvankelijk accepteerden burgers zonder al te
veel morren dat de staat kunst subsidieerde, en daarmee de rol van de
bourgeoisie voor een groot deel overnam.

In Pierre Bourdieus onderzoek gaven kleinburgers en arbeiders bijna verlegen toe
dat zij niet veel van kunst wisten en dat kunst 'niet voor ons soort mensen
was'. Maar ze accepteerden de rangorde tussen hoge en lage kunst. Ze keken tegen
de hoge kunst op en schaamden zich een beetje voor hun eigen smaak, die door de
spraakmakende gemeente als kitscherig en sentimenteel werd veroordeeld.

Dat was in de jaren zeventig. In de 21ste eeuw is die nederige opstelling
volledig verdwenen. De massa is definitief geëmancipeerd. Zij heeft zich niet op
de 'volkskunst' gestort, zoals Constant destijds voorzag, maar op de commerciële
cultuur. Dankzij commerciële televisie en internet heeft de massa een eigen
culturele ruimte gekregen. Mede daardoor heeft zij genoeg zelfvertrouwen om haar
neus op te halen voor een kunst die zij als totaal irrelevant beschouwt. Dat zij
er niets van begrijpt, is geen reden tot deemoed, maar juist een bewijs dat
kunst flauwekul is. En waarom zou de gewone man daarvoor moeten betalen?

Binnen een democratische logica is het subsidiëren van kunst moeilijk te
verdedigen. Dat bleek al uit het essay van Abram de Swaan uit 1985. De
kunstminnaar zoekt zijn heil in kwalitatieve argumenten, maar die zijn in een
democratische arena juist zo moeilijk te verkopen. Waarom zou de smaak van de
ene burger boven de andere moeten gaan? Wie is de kunstminnaar om te zeggen dat
het Stedelijk Museum meer waarde heeft dan de Efteling, dat Bach beter is dan
Jan Smit? Dat is ook maar een mening.

Maar kunst dient niet alleen de sociale distinctie, zij heeft ook een
intrinsieke waarde die de moeite van het subsidiëren waard kan zijn. Zoals De
Swaan stelt aan het slot van zijn voor de kunstwereld zo subversieve essay:
'Iets moois moet iedere keer weer bevochten worden, op de afleiding, op het
gemak en op de overdaad. Het is niet vanzelf mooi, er is aan gewerkt, en het is
een werk om het te genieten. Een kunstwerk is een opgave en het genot ervan ook.
En wie zich nooit heeft ingespannen om zo'n opgave te volbrengen, niet in de
kunst, niet in de sport, niet in de techniek of in de wetenschap, die heeft iets
gemist: het sublieme. Die is platzak.'

Lange tijd stond moderne kunst niet ter discussie. Pas sinds de doorbraak van
het populisme ligt ze onder vuur.

LOAD-DATE: October 14, 2010

LANGUAGE: DUTCH; NEDERLANDS

GRAPHIC: De Amerikaanse kunstenaar Paul McCarthy stelde vorig jaar september
reusachtige varkens tentoon in de Botanische Tuinen in Utrecht. Foto Raymond
Rutting/ de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              66 of 200 DOCUMENTS



                                 de Volkskrant

                            15 oktober 2010 vrijdag

Molière, De Misantroop / De Mensenhater (1666);
XXX  XXX

SECTION: KUNST

LENGTH: 275 woorden


Vierde bedrijf, scène 3

Alceste:

Dat elke gruwel waar een ziel  toe af kan dwalen

Bij uw vertoon van trouweloosheid zal verschralen;

Dat noodlot, duivel, noch vertoornde hemelmacht

Ooit zoiets liederlijks als u heeft voortgebracht.

Célimène:

Dat zijn nu nog eens complimentjes die 'k graag hoor.

Je zou het niet zeggen, maar Alceste is verliefd op Célimène. Maar ja, hij is
een misantroop, is zichzelf en de hele mensheid tot gruwel, dus hoe druk je dan
je liefde uit? Genoeg dames liggen aan zijn voeten, daar niet van. Maar Célimène
maakt blijkbaar iets los. En dat komt hem eigenlijk niet uit. Hij stelt haar
uiteindelijk voor te vluchten van de mensheid, samen. Daar denkt Célimène anders
over. 'Ik, afzien van de wereld, in mijn jeugd gesmoord / En mij begraven in uw
afgelegen oord!' Niet dus.

De mensenhater was de André van Duinshow van de 17de eeuw. Lachen gieren brullen
om die domme, arrogante elite. De in zichzelf en tegen de wereld gekeerde Franse
aristocratie moest het bij Molière zwaar ontgelden. Tot hilariteit van het volk.
Het kwam Molière op behoorlijke kritiek te staan, zijn eerdere stukken Tartuffe
en Don Juan waren al in de ban gedaan door de Franse overheid. Een enkele
aristocraat  nam het nog op voor Molière, als hij zijn hoofdpersoon Alceste maar
wat respectvoller neer zou zetten. Anno 2010 is Molière haut théâtre, bedoeld
voor het publiek dat het begrijpt, liefst natuurlijk de Duitse bovenklasse, want
daar wordt het tenminste nog gewaardeerd. Precies die mensen die Molière toen op
de hak nam. Voordeel: dat die de zelfspot nu niet afwijzen. Nadeel: voor de
gewone man is het onbegrijpelijk, áls die er al toegang toe vindt.

LOAD-DATE: October 14, 2010

LANGUAGE: DUTCH; NEDERLANDS

GRAPHIC: Alceste en Célimène in Ivo van Hoves bewerking van De Misantroop;  Der
Menschenfeind, 2010.Foto Jan Versweyveld

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              67 of 200 DOCUMENTS



                                 de Volkskrant

                            12 oktober 2010 dinsdag

Bezuiniging treft herintreders keihard;
Korting op onderwijs voor 30-plussers 'desastreus' voor scholen en samenleving

BYLINE: Robin Gerrits

SECTION: BINNENLAND

LENGTH: 619 woorden


amsterdam  De bezuiniging van het nieuwe kabinet op het middelbaar
beroepsonderwijs voor 30-plussers zal de instroom in de arbeidsmarkt hard
treffen. Vertegenwoordigers van verschillende branches en de MBO Raad vrezen dat
tienduizenden herintreders en zij-instromers hierdoor niet de opleiding zullen
krijgen die ze nodig hebben.

Nu volgen bijna zestigduizend mensen van boven de 30 een mbo-opleiding. In de
begrotingsbijlage bij het regeerakkoord van CDA en VVD staat een structurele
bezuiniging ingeboekt van 170 miljoen voor het schrappen van de
overheidsbekostiging van het onderwijs aan 30-plussers. Maar volgens MBO
Raad-voorzitter Jan van Zijl (ex-PvdA-Kamerlid) zijn de gevolgen voor de
mbo-instellingen veel groter. 'Dit gaat er ongelooflijk hard inhakken. Dit is
desastreus voor scholen en de samenleving.'

Zeker drieduizend lerarenbanen komen ermee op de tocht te staan, verwachten MBO
Raad en lerarenvakbond AOb. Een paar jaar geleden is er bij de bezuinigingen op
de inburgeringstrajecten al zoveel herplaatst, dat de MBO Raad niet verwacht dat
er veel  naar een andere plek kunnen.

De pijn zal met name worden gevoeld bij de zorg (afgelopen schooljaar 22.900
deelnemers boven de 30 jaar) en techniek (19.500). 'En dat zijn net de
werkterreinen waar meer mensen naar toe zouden moeten', stelt Van Zijl. Volgens
hem kunnen de werkgevers die opleidingskosten niet overnemen. 'In de zorg heb je
te maken met publiek gefinancierde instellingen, die dat niet kunnen betalen.
Ook veel technici werken in bedrijfjes waar de marges klein zijn.'

Veel 30-plussers die opnieuw naar school gaan, zijn herintreders of
zij-instromers; vrouwen die iets meer ruimte krijgen voor opleiding en werk als
de kinderen naar school gaan, en mensen die eerder geen diploma wisten te halen.
'Maar mensen die werkloos thuis zitten en zich willen scholen om meer kans te
maken op de arbeidsmarkt, worden hierdoor ook getroffen', zegt Van Zijl. 'Die
kunnen zo'n opleiding echt niet zelf betalen.'

En het bedrijfsleven zal het ook niet doen. 'Een zogeheten BBL'er (een student
die naast zijn werk onderwijs volgt) kost een bedrijf al gemiddeld 12.000 euro
per jaar', zegt Gertrud Visser namens werkgeversorganisatie VNO-NCW-MKB. 'Daar
zit een grens aan. Tegelijk wordt het belang van om- en bijscholing steeds
groter.'

In verpleeghuizen, verzorgingscentra en kraamzorg is circa 30 procent van de
instroom ouder dan 30 jaar, vertelt Pauline Fuhri van brancheorganisatie Actis.
'Vaak herintreders. Als die zelf hun opleiding moeten betalen, haken ze af. Zo
gaat het tekort aan arbeidskrachten in de zorg snel met duizenden toenemen.'

In de installateursbranche komen elk jaar circa 2500 nieuwe werknemers van boven
de 30 binnen die een beroepsopleiding nodig hebben. 'Wij zijn sterk afhankelijk
van de zij-instromers', zegt Paul Ewalds van Uneto-VNI. 'Als die bron opdroogt,
komt de sector in grote problemen.'

Maar het is ook niet goed voor de werknemers zelf, betoogt hij. 'Als je een
beroepsbevolking wilt die zich kan ontwikkelen en met enige regelmaat switcht,
moet je ze daarvoor wel opleiden. Deze bezuinigingsmaatregel is zeer in strijd
met het pleidooi voor een leven lang leren.'

Zo snijdt deze maatregel dus aan alle kanten: ze treft de scholen hard met een
forse bezuiniging, grote groepen kwetsbaren op de arbeidsmarkt worden er nog
kwetsbaarder van en sectoren als de zorg, waar de komende jaren tienduizenden
mensen extra nodig zijn, missen de gekwalificeerde instroom. 'Dat hebben de
coalitiepartners zich niet gerealiseerd, dat bestaat niet', zegt Van Zijl, die
de politiek zal oproepen de korting terug te draaien. Deze maatregel raakt Henk
en Ingrid in het hart.'

van de instroom

van werknemers

in de zorg  is ouder dan 30 jaar

LOAD-DATE: October 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              68 of 200 DOCUMENTS



                                 de Volkskrant

                            11 oktober 2010 maandag

Dreigende klanken en donkere wolken door bedreigd RFO

BYLINE: Lonneke Regter

SECTION: KUNST

LENGTH: 404 woorden


Muziek

RFO/  Storgårds

Eendracht gedreun in Coplands muziek weerspiegelt  strijdkracht van het Radio
Filharmonisch.

AMSTERDAM Het zou menig aanhanger van de populistische politiek moeten
aanspreken: Fanfare for the Common Man van Aaron Copland. De koperblazers en
slagwerkers van het Radio Filharmonisch Orkest (RFO) vertolkten het werk uit
1942 als extraatje tijdens de ZaterdagMatinee in het Amsterdamse Concertgebouw.

De musici wilden met een ludieke actie na de pauze iedereen oproepen tot
steunbetuiging aan het Muziekcentrum van de Omroep (MCO) dat door het beoogde
nieuwe kabinet met opheffing wordt bedreigd. Het eendrachtige gedreun en
getoeter in Coplands muziek weerspiegelde de strijdkracht van het orkest.

Ook na de Fanfare bleven 'donkere wolken' hangen, waar de RFO-cellist Wim
Hülsmann in zijn oproep over sprak. Een dreigender uitvoering van de Symfonie
nr. 2 van Sibelius was nauwelijks voorstelbaar.

De  Finse dirigent John   Storgårds (47)  maakte van de toch al weerbarstige
Symfonie een ongemakkelijk voelende én kwetsbare vertoning. Ferme, rauwe klanken
schoven over fragiele passages; puur en pijnlijk tegelijk. Knap dat Storgårds
een magistrale explosie kon uitstellen tot het allerlaatste einde.

Bij zo veel zeggingskracht verbleekte het nieuwe Celloconcert van de Fin
Einojuhani Rautavaara (1928), dat voor het eerst in Europa te horen was. Het
concert dat lyrisch begint en als bijnaam Towards the Horizon draagt, lijkt geen
hoogvlieger. Rautavaara, die geroemd wordt om zijn doorgaans directe taal en
uitgesproken kale, natuurklanken, laat het eendelige werk te veel kabbelen. Een
afwisseling tussen spookachtige geluiden, lieflijke cellomelodieën en grillige
akkoorden doet kunstmatig aan, zeker in het langgerekte slot. Speelse
levendigheid kwam van de interpreet, de Italiaanse cellist Mario Brunello. Hij
verving de zieke Truls Mørk uitstekend tijdens zijn Matineedebuut.

De ouverture Chovantsjtsjina van Moesorgski in een subtiele, dunne
instrumentatie van zijn landgenoot Sjostakovitsj vormde een verborgen parel in
het programma. Slechts in een paar minuten ontpopte het werk, eenvoudig van
structuur, zich tot een fijnzinnige, magische kleurenwaaier.

De 'gewone burger', voor wie de ZaterdagMatinee door radio-,
internetuitzendingen en betaalbare entreebewijzen toegankelijk is, mag zijn
vingers aflikken bij deze ouverture over een woelige machtsstrijd in Moskou: een
onverwacht schone ontdekking.

LOAD-DATE: October 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              69 of 200 DOCUMENTS



                                 de Volkskrant

                            9 oktober 2010 zaterdag

De gedoogrelatie is volstrekt onduidelijk;
het spel en de knikkers

SECTION: ECONOMIE

LENGTH: 756 woorden


Formateur Mark Rutte stelt de komende dagen zijn kabinet samen opdat midden
volgende week de bordesscène op de foto kan en de ploeg van VVD- en
CDA-ministers Nederland kan gaan verblijden met allerlei 'vrijheid en
verantwoordelijkheid'. Ik hoop dat de kandidaat-ministers zo verstandig zijn om
hun toekomstige voorzitter de vraag te stellen: dat gedoogakkoord met de PVV,
wat behelst dat eigenlijk? En wat staat hierover op papier?

Dit zijn namelijk goede vragen waarop de antwoorden voor volk en vaderland
volstrekt onduidelijk zijn. In tegenstelling tot wat u misschien denkt, is er
helemaal geen gedoogakkoord tussen VVD en CDA enerzijds en PVV anderzijds.
Zeker, er is een pakje papier met de kaft 'Concept-Gedoogakkoord VVD-PVV-CDA'
van 30 september 2010 - ik zie het liggen en kan het vastpakken. Ik ontken het
fysieke bestaan hiervan niet. Maar achter die kaft vinden we slechts een aantal
hoofdstukken uit het tussen VVD en CDA afgesloten regeerakkoord, plus de
agree-to-disagree-verklaring van eind juli (islam is godsdienst versus islam is
ideologie) en het financieel kader.

Maar wat zijn de spelregels van het gedogen? Wat zijn de wederzijdse rechten en
plichten van de partners in deze gedoogconstructie? Hierover staat geen letter
op papier, althans, hierover is tot op heden niets naar buiten gebracht. Het is
tot op zekere hoogte evident - maar gelieve met dat woord op te passen in de
politiek - dat de PVV het kabinet zal steunen bij de uitwerking en uitvoering
van de hoofdstukken uit het regeerakkoord voorzover deze zijn gekopieerd in het
gedoogakkoord. Maar zelfs als we dat even aannemen, blijven er talloze andere
zaken over waarvan we ons moeten afvragen: hoe hadden de heren gedacht hiermee
om te gaan?

Een voorbeeld. VVD en CDA zijn beide verklaard voorstander van het hervormen van
de arbeidsmarkt. Als om dit te benadrukken publiceerde het wetenschappelijk
bureau van het CDA juist deze week het rapport Toegerust op de arbeidsmarkt,
waarin onder meer wordt gepleit voor het hervormen van de
werkloosheidsverzekering WW.

Nu doet zich de merkwaardige omstandigheid voor dat in het regeerakkoord met
geen letter wordt geschreven over de WW - omdat de PVV niet wilde? In het
betreffende hoofdstuk 11 gaat het over van alles, maar niet over de WW, en
trouwens ook niet over ontslagrecht. Maar al zou er wel iets over hebben
ingestaan: hoofdstuk 11 is niet meegekopieerd naar het gedoogakkoord met de PVV.

Stel nu dat de aangezochte minister van Sociale Zaken, een rechtgeaarde CDA'er
of VVD'er, het een goed idee vindt de WW en het ontslagrecht te hervormen, is
hier dan politieke ruimte voor? De minister kan rekenen op de steun in de Kamer
van in elk geval VVD, CDA, D66 en GroenLinks, samen 72 zetels. Een beetje slim
opereren en de ChristenUnie is binnenboord, en echt slim handelen en de PvdA
doet mee. 'Slim' wil in deze zeggen 'sociaal', en hier is alle ruimte voor omdat
er voor dit onderwerp in de financiële paragraaf helemaal geen bezuinigingen
zijn ingeboekt. Mag dat? Of zegt de PVV de gedoogsteun dan op?

Dichter op de huid. De PVV heeft zich dus niet gecommitteerd aan het gedogen van
het hoofdstuk over werk en sociale zekerheid, althans dat hoofdstuk is niet
meegekopieerd in het gedoogakkoord. Maar in dat hoofdstuk staat wel de verhoging
van de AOW-leeftijd genoteerd. Mag de PVV-fractie haar verkiezingsbelofte houden
en tegenstemmen als dat onderwerp in de Kamer behandeld wordt? Voor wie geneigd
is 'ja' te zeggen, heb ik een probleem. De PVV heeft zich namelijk ook
gecommitteerd aan het financieel kader van het kabinet, en daarin staat de
bijbehorende bezuiniging op het verhogen van de AOW-leeftijd ingeboekt. Moet de
PVV-fractie daarom voor stemmen?

Als het financieel kader leidend is - en Geert Wilders heeft ervoor getekend -
kun je lang volhouden dat de PVV gedwongen is met al het kabinetsbeleid in te
stemmen, ook met de hoofdstukken die niet zijn gekopieerd uit het regeerakkoord
tussen VVD en CDA. Immers: dan is de PVV gebonden aan alle financiële
consequenties van alle hoofdstukken. En beleid zonder financiële consequenties
is zeer schaars. Maar waarom tekent de PVV dan niet mee voor deze hoofdstukken?
Welke politieke ruimte is hiermee gecreëerd?

Het is, kortom, volstrekt onduidelijk wat de gedoogsteun van de PVV aan het
minderheidskabinet eigenlijk inhoudt. De spelregels voor het gedogen ontbreken.
Mijn vermoeden is dat niet alleen kandidaat-ministers antwoord willen hebben.
Henk en Ingrid. Mo en Fatima ook. Wij allemaal.

VVD, CDA en PVV hebben geen spelregels afgesproken

LOAD-DATE: October 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              70 of 200 DOCUMENTS



                                 de Volkskrant

                            9 oktober 2010 zaterdag

Geachte redactie;
U Pagina

SECTION: OPINIE EN DEBAT; Blz. 26

LENGTH: 361 woorden

Wilders heeft op zijn minst de schijn tegen

De woorden van de rechters worden in het proces tegen Wilders door de
verdediging op een goudschaaltje gewogen (Ten Eerste, 5 oktober).

Had de verdachte dat bij zijn eigen woordkeuze ook maar gedaan. Of  heeft hij de
grievende uitlatingen waar hij nu voor terecht staat met zorg geformuleerd?
Verdachte wil er geen antwoord op geven. Voor een politicus die  voortdurend de
schijnwerpers opzoekt om zijn stellingen te lanceren, is dat een zwaktebod. Ook
al heeft hij zwijgrecht. Hoe dan ook: Wilders heeft op zijn minst de schijn
tegen. En dat is  voor een volksvertegenwoordiger onacceptabel.

Carolien Jolles, Huizen

Belediging

Rechter  Moors gedraagt zich als Jan met de pet die een praatje  met de buurman
maakt: door zijn persoonlijke mening te ventileren en een waardeoordeel  te
geven over zaken die de rechtsgang kunnen beïnvloeden.

Hij maakt zich daarmee ongeschikt om deze kamer voor te zitten. Daarbij heeft
hij het bij het verkeerde eind. Een (aan)klager die hetgeen waarover hij klaagt
niet wenst te zien en te beoordelen, moet zijn mond houden en de klacht
intrekken, dat had de rechter moeten begrijpen. Want de (aan-) klager heeft ook
niet kunnen zien dat  Fitna slechts knip- en plakwerk is en dat deze film een
grove belediging en bedreiging aan de vrije Westerse wereld is.

Dit politiek-religieus proces is een farce en kost de belastingbetaler  een hoop
centen.

Haim Ahmed Emmet, Amstelveen

Operette

De opmerking van rechter Moors tegen Wilders was inderdaad een eersteklas
blunder.  De rechtszaak vindt haar oorsprong in dat beruchte opiniestuk van
Geert Wilders  in de Volkskrant, waarin hij de Koran gelijkstelt met Mein Kampf.
Dat Wilders die twee  boeken vergelijkt, wijst op weinig historisch bewustzijn
van de verdachte. Een dergelijke mening mag je best tot uiting brengen in een
open democratie. Daar gaan rechters niet over. Toch is het jammer dat destijds
niemand de moeite heeft genomen om Wilders' mening op zijn merites te
beoordelen. Er werd alleen maar schande van gesproken, omdat een hele
wereldgodsdienst te kakken zou zijn gezet. Nu is het zelfs tot een
operetterechtszaak gekomen.

Leo Spruyt, Bergen

LOAD-DATE: October 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              71 of 200 DOCUMENTS



                                 de Volkskrant

                            9 oktober 2010 zaterdag

Richt je op oorzaken van Wilders' succes

BYLINE: René Cuperus

SECTION: OPINIE EN DEBAT; Blz. 22

LENGTH: 1383 woorden

SAMENVATTING

Wilders' succes ligt in zijn reactie op de radicale islam en op de hoge
criminaliteit en uitkeringsafhankelijkheid van migranten.

VOLLEDIGE TEKST:

Nog een paar dagen tot de bordesscène en dan heeft Nederland eindelijk zijn
Telegraaf-kabinet. Met de installatie van het kabinet-Rutte, met Wilders achter
de rododendrons, heeft de contrarevolutie van het gezond verstand gezegevierd.
Nederland wordt weer geregeerd door en voor het volk. De wraak van rechts op de
culturele revolutie van het linkse establishment is compleet.

Geraffineerd waren de lekken voorafgaand aan de presentatie van de
kabinetsakkoorden. Daarmee werd een geurvlag afgegeven aan de 'gewone'
Nederlander. Waar zou het kabinet wel niet mee komen? Met een boerkaverbod; met
harder rijden op meer asfalt; met inbrekers die je eindelijk een lel mag geven;
met opnieuw roken in cafeetjes en met hoofddoekloze  rechters en politie. Het
signaal was duidelijk: ons kabinet staat aan jullie kant. Al die
vanzelfsprekende dingen waar die  weldenkende elitair-linkse mensen zo moeilijk
over doen, regelen wij voor jullie in een vloek en een zucht. Ons kabinet is er
voor de mensen die het  beu zijn.

'Het roer gaat om', kopte De Telegraaf in koeienletters op zijn voorpagina. Het
hoofdredactioneel commentaar: 'VVD, CDA en PVV hebben een gezond-verstandakkoord
voor het kabinet-Rutte gesloten. Terug naar de basis, weg met de linkse hobby's,
de burger weer centraal, hakken in subsidies, het mes in de publieke omroep,
meer veiligheid, meer ruimte voor ondernemerschap, een stop op immigratie en
eigen verantwoordelijkheid voor integratie.'

Wat deze onwaarschijnlijke coalitie bijeenhoudt, is de afkeer van links. Afkeer
van internationaal, elitair en (multi)cultureel links is de driesecondenlijm
tussen centrum-rechts en het rechtspopulisme. De  haat tegen links is zo groot
dat het confessionele CDA er een partijscheuring voor over heeft om in zee te
gaan met een partij die een Koranverbod voorstaat, liever dan te kiezen voor
gematigd linkse partijen.

De haat tegen links is zo overheersend dat liberalen pardoes hun
sociaal-economische hervormingsprogramma inslikken. De hobby's van links - van
migranten tot het klimaat, van ontwikkelingssamenwerking tot de opera - worden
zo verfoeid, dat Rutte c.s. langs de rand van het democratisch fatsoen lopen
door een ministersploeg op te stellen die op, zegge en schrijve, 52 Kamerzetels
steunt.

We hebben hier te maken met een Europees fenomeen. Met het kabinet-Rutte-Wilders
schaart Nederland zich in een lange rij Europese landen die bestierd worden door
'gouvernementeel populisme'. Regeringen die zich, met een  beroep op  de valse
eenheid van 'het volk', tegen de naoorlogse gevestigde orde afzetten. Denk aan
Berlusconi en zijn mediaoorlog tegen de rechterlijke macht. Denk aan Sarkozy,
die met zijn presidentieel-populistische ADHD het Front National overbodig heeft
gemaakt. Denk aan Zwitserland, waar anti-minarettenpartij SVP de grootste
regeringspartij is. Of aan Denemarken. Overal zien we samenwerkingsverbanden, al
dan niet in gedoogvariant, tussen centrum-rechtse partijen en
rechtspopulistische  partijen. Weinig neutrale labels overigens die veelal
linkse politicologen op deze nieuwe 'partijen van het onbehagen' plakken.

Het kan geen toeval zijn dat de doorbraak van het rechtspopulisme naar het
politieke midden zich vrijwel overal in Europa voordoet. Zelfs in het door de
littekens van de 20ste eeuw zo getormenteerde Duitsland lijkt een damdoorbraak
van het rechtspopulisme aanstaande. Niet aan te slepen hoeveelheden exemplaren
werden er verkocht van het boek van  SPD-bankier Thilo Sarrazin, Deutschland
schafft sich ab. Zijn boodschap luidt: Deutschland muss Deutschland bleiben. Dat
zo'n schrille hartenkreet zoveel losmaakt, zegt alles over de oorzaken van de
Europese opstand van het rechtspopulisme. Die draait om twee begrippen:
globaliseringsangst en immigratietrauma. De idee bestaat dat door globalisering,
slecht begeleide massamigratie en voortgaande Europese integratie en uitbreiding
vertrouwde nationale samenlevingen worden ondermijnd. En  dit proces zou door
het progressieve, kosmopolitische establishment nog worden voortgestuwd en
bejubeld ook. Zonder enige instemming van de bevolking, die door de bewust
elitair-representatieve inrichting van de naoorlogse democratie en rechtsstaat -
een geschokte reactie op de ontsporing van 'de stem des volks' in communisme en
nazisme - toch al weinig invloed mag uitoefenen.

Men kan ironisch doen over een Telegraaf-kabinet of een opstand van het volk
tegen de elite, maar de alarmerende urgentie schuilt erin dat het  electorale
meerderheden in Europa en Nederland zijn die aardig dicht tegen het
rechtspopulistische wereldbeeld aanschuren. Zie het gemak waarmee  VVD en  CDA
met Wilders in zee zijn gegaan.  Dat hadden maar weinigen voorzien. Het
islamofobe Wildersbeeld van links  wijkt sterk af van het Wildersbeeld van
rechts Nederland. De geest van Wilders-Light - Wilders met aftrek van zijn
fanatieke anti-islamideologie - penetreert tot diep in het
Telegraaf-abonneebestand.  Er  blijkt grote steun voor een
nationaal-populistische correctie op de uitverkoop van Nederland aan
ongrijpbare, ontwrichtende en oncontroleerbare krachten van globalisering,
Europa en migratie. Men wil het globaliseringproces op de handrem zetten.

Dat de 'rechtse elite' van bonusbankiers de grootste 'subsidieslurpers' van de
afgelopen tijd waren, spreekt minder tot de verbeelding dan de, inderdaad, dwaze
'zelfopheffing' van de natiestaat - onder gelijktijdige overschatting van het
Europees Project - door hoogopgeleide, veelal progressief-kosmopolitische
elites. Zoals ook de impact van immigratie op het onderling vertrouwen en de
politieke stabiliteit van een samenleving ernstig onderschat is.

Het indrukwekkende CDA-congres heeft  nog eens laten zien aan welke splijtende
krachten de samenleving bloot staat. De  impact van globalisering en
massamigratie drijft een wig in de klassieke volkspartijen. Het forceert het
cultuurpolitiek uiteendrijven van hoger- en lageropgeleiden, van kosmopolitische
lifestylegroepen en meer nationaal georiënteerden. Hierop  bloeit het populisme.

Ondanks tien jaar onafgebroken debatteren over immigratie- en integratie is de
geest nog altijd niet terug in de fles. En Nederland staat daarin niet alleen.
Met faseverschillen - laatkomers zijn Zweden, Duitsland en Engeland - spelen
zich in alle Europese landen heftig polariserende debatten af over het Drie
I-complex: Immigratie, Integratie & Islam. Eergisteren nog ging het Franse
Constitutioneel Hof akkoord met een boerkaverbod.

It's all about the immigration, stupid. En dat hoeft wereldwijze waarnemers niet
te verbazen. Uit recent Brits internationaal vergelijkend onderzoek  blijkt dat
immigratie een ongekend negatieve invloed heeft op het onderling vertrouwen in
een samenleving, maar ook op het vertrouwen van burgers in het politieke systeem
en de besturende elites. Dit kan een overgangsfenomeen zijn, maar zeker is dat
niet. Wantrouwen kan wel worden verminderd door een scherp en consequent
immigratie- en integratiebeleid en door de opname van nieuwkomers in een nieuw
te construeren nationale identiteit.

Zo bezien is het domste wat men kan doen - iets wat in schokreactie op Wilders'
sluipende kabinetsdeelname in progressieve kring weer volop gebeurt - in de
pre-Fortuyniaanse loopgraaf van het politiek-correcte  multiculturalisme
springen. Wilders' meedogenloze confrontatie- en polarisatiestrategie neemt men
alleen wind uit de zeilen als men zich niet alleen op Wilders en soortgelijke
fenomenen fixeert, maar vooral ook op de oorzaken van hun  succes. Het migratie-
en islamvijandige rechtspopulisme is actie én reactie. Wilders' succes wordt
mede gevormd doordat hij reageert op de splijtende en polariserende krachten van
de radicale islam, en van gesaboteerde integratie in de vorm van hoge
misdaadcijfers en uitkeringsafhankelijkheid.

Met of zonder Ruttes  gezondverstand-kabinet: we zitten nog altijd middenin het
debat over de spelregels van het Nieuwe Nederland. De pacificatie tussen
migrantengroepen en de samenleving is ergens halverwege. Rabiate islamofobie,
noch rabiaat kosmopolitisme kan ons daarbij de weg wijzen.

René Cuperus

René Cuperus is medewerker van de WBS, de denktank van de PvdA.

LOAD-DATE: October 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              72 of 200 DOCUMENTS



                                 de Volkskrant

                             8 oktober 2010 vrijdag

Kunst per strekkende meter;
interview Kunstenaar Daan Roosegaarde

BYLINE: Jeroen Junte

SECTION: KUNST

LENGTH: 1857 woorden

SAMENVATTING

Daan Roosegaarde maakt interactieve installaties. Lichtjes die reageren op
geklap, ventilatoren die gaan draaien als er iemand langsloopt, een muur die
zich voorzichtig openvouwt. 'Mijn werk is geen spiegel van je uiterlijk, maar
van je gedrag.' Door Jeroen Junte

VOLLEDIGE TEKST:

Bij de deur van de werkplaats van kunstenaar Daan Roosegaarde (1979) staan drie
enorme houten vrachtkisten. 'Hierin zit twintig meter Dune voor een
kunstfestival in Toronto, waar het in een metrostration zal worden opgesteld',
zegt hij wijzend op de voorste twee kisten. In de andere kist zit tien meter van
dezelfde installatie voor een expositie in een kerk in Florence. 'Eén kunstwerk
kan tegelijkertijd op de meest verschillende plekken over de hele wereld staan,
van musea tot op straat. Alleen al van Dune heb ik ongeveer 150 meter op
voorraad.'

Kunst die per strekkende meter de wereld over gaat, het is typerend voor de
eigenzinnige aanpak van Roosegaarde. Hij maakt wat hij zelf noemt 'interactive
landscapes', wat ook de titel is van het overzichtsboek over zijn werk dat eind
deze maand verschijnt bij NAi Publishers. De installatie Dune (2006) bestaat uit
zwarte staven van een meter hoog die in bundels van wel zestig meter lengte
worden opgesteld. De staven reageren op beweging, geluid en aanraking door te
wiegen, piepende geluidjes af te geven of doordat ledlampjes op de punt van elke
staaf beginnen te knipperen. Flow (2007) bestaat uit een wand vol kleine
ventilatoren die gaan draaien als er iemand langsloopt, waardoor de muur niet
alleen langs het lichaam blaast maar zich opent en doorzichtig wordt. Zijn
nieuwste werk, Lotus, gaat deze week in première in het Designhuis in Eindhoven.
Een muur is opgedeeld in honderden symmetrische vierkante vakjes die zijn
afgesloten met hittegevoelige folie.  Achter het folie zit een lampje dat
aangaat als er iemand langsloopt. Door de hitte  krult het folie open, waardoor
het lampje zichtbaar wordt en de muur zich als een lichtgevende lotusbloem
openvouwt voor de toeschouwer.

Roosegaarde maakt kinetische kunst die wordt gedomineerd door technologie. Maar
zijn werk gaat nooit over de techniek zelf. 'Die moet juist onzichtbaar zijn,
anders zou het alleen maar afleiden.' De mens heeft nu eenmaal een verwrongen
angstbeeld bij technologie - van Frankenstein tot The Matrix. 'De gedachte
daarachter is dat we technologie eigenlijk niet nodig hebben. Wat onzin is. Ons
leven wordt er door beheerst. Denk aan Faceboek en Hyves. Tegelijkertijd wordt
vrijheid beperkt door de Google-streetcars die overal rondrijden of de
informatie die wordt verzameld met smartcards als de ov-chipcard of de
bonuskaart van de Albert Heyn. Met mijn kunst wil ik laten zien dat je een keuze
hebt over welke rol je technologie laat spelen in je leven.'

Hij vergelijkt zijn installaties met de glas-in-loodramen in kerken die het
leven van Christus aan de gewone man moesten uitleggen. 'Ik ontwerp scenario's
waaraan mensen kunnen deelnemen. Zo laat ik zien dat technologie ook een
menselijke kant kan hebben. Het kan ontroeren of vrolijk maken. Op een expositie
in Hongkong reageerden bezoekers met een glimlach op Dune en begonnen in
dezelfde pieptoontjes terug te praten. Maar in Slovenië waren de reacties op
Flow afwijzend. Een muur die registreert wat je doet, riep te veel associaties
op met de luisterende muren van geheime politie.'

Dat is ook het verschil tussen zijn kunst en kinderen die naar zichzelf wuiven
op een tv in de etalage van een elektronicawinkel. 'Mijn werk registreert niet
alleen maar gaat een interactie aan. Het is geen spiegel van je uiterlijk maar
van je gedrag. Elk werk heeft een geheugen. Als je in je handen klapt, reageren
de staven van Dune door te bewegen en te knipperen. Maar als je meteen daarna
weer in je handen klapt, reageren ze niet meer. Ze herkennen het geluid en
filteren het weg. Dan zeggen ze eigenlijk: plug in, probeer eens wat nieuws.'
Het is hem vergeven, dit kunstzinnige discours doorspekt met Engels en digitale
modewoorden. Het is een beroepsdeformatie die past bij een 31-jarige maker van
hightech kunst, die forenst tussen wereldsteden als Belgrado, Tokio en Montreal.

Met zijn 'technopoëzie' staat Roosegaarde in schril contrast met de romantische
kunstenaar die in zijn werkplaats worstelt aan  dat ene meesterwerk, waar alleen
maar bewonderd naar kan worden gekeken. Zijn kunstwerken vragen er niet alleen
om te worden betast maar ze zijn ook nooit af. 'Met Flow zijn we inmiddels al
toe aan versie 5.0.' Achter de eigen expeditieafdeling met houten kisten ligt de
'update corner'. Hier buigen drie medewerkers zich over een wandpaneel met
ventilatoren. 'Deze Flow 5.0 wordt klaargemaakt voor een exposite in, euh, ik
weet even niet meer waar.' Nergens staat exact hetzelfde kunstwerk, benadrukt
Roosegaarde. 'De presentatie in het Canadese metrostation wordt bijvoorbeeld
door tienduizenden bezoekers bezocht. Dan moet je de installatie zo afstellen
dat hij niet op elk individu reageert maar alleen op groepen mensen.
Tegelijkertijd moet de intensiteit van geluid en licht worden versterkt met
zulke massa's. In die kerk in Florence kun je juist een één op één relatie
aangaan met het werk, dat daarom veel gevoeliger staat afgesteld. Binnenkort kan
ik vanuit de studio inloggen op een installatie waar ook ter wereld en eventueel
aanpassingen doorvoeren.'

Natuurlijk kan hij dat niet allemaal in zijn eentje. Studio Roosegaarde bestaat
naast hemzelf uit een tiental medewerkers, variërend van computerprogrammeurs
tot productontwerpers. Net als bijvoorbeeld Damien Hirst, Olafur Eliasson en
Jeff Koons is Roosegaarde ook een van die moderne kunstenaars die aan het hoofd
staan van een zakelijke onderneming. Roosegaarde werkte al zo op de
kunstacademie in Enschede; nog voor zijn afstuderen had hij al een btw-nummer en
twee stagiaires in dienst. Het was de enige manier voor een student
beeldhouwkunde 'die nog geen email kon openen' om de overstap te maken naar
digitale kunst. Nog steeds gaat veel programmatuur van zijn installaties hem
boven de pet. Niet dat hij daar een probleem mee heeft overigens. 'Een
autocoureur kan ook niet zelf een Formule 1 auto bouwen. Maar hij is wel de
enige die hem kan berijden.'

Na de kunstacademie volgde hij een opleiding architectuur aan het Berlage
Instituut in Rotterdam, waarna hij werkte als architect bij vooraanstaande
kantoren als OMA van Rem Koolhaas en MVRDV. Het is de omgekeerde route. De
meeste architecten en ontwerpers proberen de kunstenaar in zichzelf te
ontdekken. Roosegaarde werd opgeleid als kunstenaar en trainde zichzelf in het
maken van praktische toepassingen voor zijn ideeën. 'Ik wilde mijn kunst naar
het hier en nu trekken. Ik zou het ook heel jammer vinden als het alleen te zien
zou zijn in musea. Ik vind het juist te gek als mensen er onverwacht mee in
aanraking komen in een metrostation of een voetgangerstunnel.'

Daarom werkt hij ook graag samen met kunstenaars uit andere disciplines. Met
jonge modeontwerpers produceerde hij dit voorjaar Intimacy, een serie
kledingstukken van smart foils, een soepele ondoorzichtige kunststof die
transparant kan worden. Hoe dichter iemand bij de drager van een jurk komt, hoe
minder doorschijnend het kledingstuk wordt. 'Als iemand je aankijkt, ga je
blozen, die emotie hebben we met technologie vertaald naar mode.'  Met als
dieperliggende thema: 'In hoeverre laten we onze intimiteit bepalen door
technologie? Een hoogst actuele vraag in deze tijd van internetdaten.'

Net zo makkelijk werkt hij samen met het bedrijfsleven. Neem alleen al zijn
werkplaats: een loods op een anoniem industrieterrein in Waddinxveen die hij
deelt met een producent van aandrijfsytemen voor tuinbouwmachines of de
boodschappenband in supermarkten. 'Jaren geleden heb ik hen aangeschreven of ze
een project wilden sponsoren. Inmiddels ben ik een reguliere afnemer van hun
producten en betaal ik een marktconforme huur.' Alles beter dan 'zo'n
afhankelijke kunstenaar' zijn. 'Dat je telkens maar weer met een projectvoorstel
op een A4-tje langs moet bij de bekende fondsen en stichtingen. Brrr. Ik wil
autonomie. We ontwikkelen onze installaties helemaal zelf - van de software tot
het lampje. Dat kost geld.'

Dus staat de deur bij Studio Roosegaarde nog steeds wagenwijd open voor
sponsors. 'Dune was drie maanden te zien als een openbaar kunstproject in de
Maastunnel in Rotterdam dankzij sponsoring door de gemeente en Eneco. De
gemeente vond het project interessant, omdat licht dat aangaat als er iemand
langsloopt de veiligheid vergroot. Eneco was geïnteresserd in de toepassing als
energiezuinige straatverlichting die alleen aangaat als er een auto langsrijdt.
Ze bouwden een eigen realiteit rond mijn kunst. Dan is het tof.'

En mag hij 'dan misschien ook even een reality check geven': de meeste grote
kunstwerken uit de wereldgeschiedenis zijn toch ontstaan uit een opdracht. 'De
Nachtwacht. De Sixtijnse Kapel. Ik bedoel maar.' Oftewel: 'Sommige projecten
komen nu eenmaal alleen van de grond door samenwerkingen.' Met de producent van
de blauwe gevelpanelen van Ikea ontwikkelt hij een interactieve gevel voor een
gerenommeerd modehuis - onderzoek waar zijn studio gewoon voor wordt betaald.
'Je kunt denken aan een gevel van de folie van Intimacy. Als er iemand langs
loopt met een kledingstuk van dat merk, dan wordt de gevel op die plek
transparant, zodat er een relatie ontstaat tussen de mode op straat en in de
winkel. We zouden ook gebruik kunnen maken van de technologie van Lotus, waarbij
een gebouw zich kan openen. Waarom zou een winkeldeur zich niet als een bloem
kunnen opvouwen voor klanten?'

Maar er zit wel een grens aan zijn bereidheid mee te denken met het
bedrijfsleven. 'We hebben ze hier allang aan de deur gehad, hoor. De Mediamarkt
met de vraag of ze Dune per meter mochten verkopen. Marcel Wanders die met ons
een interactief lampje wilde maken. Maar dan wordt onze kunst decoratief en
voorspelbaar en verliest het zijn kracht. Ik wil de wereld een update geven,
niet in slaap sussen.'

Dan ontwerpt hij liever een ontmoetingsplein voor een ouderencentrum in Almere
waar bewoners contact kunnen leggen met elkaar met behulp van interactieve
keien. 'Dat wordt een soort gematerialiseerd Facebook.' Of een knuffelpaal die
reageert met zacht pulserend licht en vriendelijke geluidjes op kinderen met
gedragstoornissen voor een therapeutisch centrum van GGZ. 'Dan gebruik je
technologie om het menselijk gedrag te sturen.'

Dat zijn projecten die de essentie van zijn kunst raken: hoe gaat technologie
onze wereld vormen? 'Honderd jaar geleden was de roltrap een attractie waar
mensen voor betaalden. Nu zijn we zo voorgeprogrammeerd dat als we de roltrap
nemen en hij doet het niet,  we al vermoeid zijn voordat we een stap hebben
gezet. Dat gevoel was er daarvoor niet. Het is uitgelokt door technologie.'
Misschien dat zijn installaties over honderd jaar ook zo zijn geïntergreerd in
de dagelijkse realiteit. Dat is in elk geval zijn vurige wens. 'Ik maak
futuristische kunstwerken die hun bestemming nog moeten vinden. Als een soort
opgraving uit de toekomst.'

Ik vind het te gek als mensen onverwacht met mijn kunst in aanraking komen

LOAD-DATE: October 8, 2010

LANGUAGE: DUTCH; NEDERLANDS

GRAPHIC: Intimacy bestaat uit een serie kledingstukken van ondoorzichtige
kunststof die transparant kan worden.Foto Lotte Stekelenburg
Zwarte staven van een meter hoog, met lichtjes die reageren op beweging, geluid
en aanraking, vormen Dune, hier te zien in Durham. Foto Matthew Andrews
Daan Roosegaarde: 'Met mijn kunst wil ik laten zien dat je een keuze hebt over
welke rol je technologie laat spelen in je leven.' Foto Jiri Buller

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              73 of 200 DOCUMENTS



                                 de Volkskrant

                            6 oktober 2010 woensdag

Deens publiek debat is naar de vaantjes

BYLINE: Kasper Tonsberg Schlie

SECTION: OPINIE EN DEBAT; Blz. 22

LENGTH: 882 woorden


Drie maanden geleden verhuisde ik van mijn geboorteland Denemarken naar
Nederland. Ik liet een geïnfecteerd en soms zelfs racistisch publiek debat
achter. Een debat dat gevormd was door de extremistische en politiek machtige
Deense Volks Partij (DPP). Als nieuwe inwoner van Nederland volgde ik de
kabinetsformatie met verontruste gevoelens: zal ook jullie publieke debat en
reputatie van tolerantie voorgoed verloren gaan?

De positie van de PVV in het kabinet kan het publieke debat in Nederland
volledig veranderen. In Denemarken gebeurde na de verkiezingen van 2001 iets
vergelijkbaars. Ook daar voelden de grootste partijen zich genoodzaakt om zich
afhankelijk op te stellen van de extreemrechtse DPP om te kunnen regeren.  Deze
afhankelijkheid had uiteindelijk als resultaat dat het publieke debat verhardde.
Vooroordelen en vernederende uitspraken kwamen in de plaats van de tolerantie
waar de Denen ooit zo bekend om waren. Een tolerantie die ooit als diepgeworteld
en onbreekbaar werd beschouwd, ging in rook op.

'Islam verspreidt zich als een totalitaire pest over Europa', 'Moslimvaders
doden hun dochters',  'Moslims planten zich voort als konijnen'. Deze uitspraken
zijn niet afkomstig van op zichzelf staande racisten, maar van parlementsleden
van de DPP. Dergelijke uitspraken zijn een integraal onderdeel geworden van het
Deense publieke debat sinds de DPP directe parlementaire invloed verkreeg in
2001.

Tot die tijd was de partij slechts een enfant terrible; geen enkele gevestigde
partij wilde serieuze debatten met haar aangaan. Integendeel. Brede politieke
compromissen waren de norm.

'In mijn ogen zal je nooit zindelijk worden', zei voormalig minister-president
Poul Nyrup Rasmussen in 1999 om uitdrukking te geven aan zijn weerstand om te
gaan samenwerken met DPP-leider Pia Kjærsgaard. Rasmussen sprak indertijd een
wijdverspreid gevoel uit. Radicale uitingen over etnische minderheden werden
over het algemeen gezien als anti-Deens en werden verdreven uit de publieke
discours.

De positie die de DPP kreeg na de verkiezingen van 2001 luidde echter een
langzame verschuiving in. Net als nu in Nederland, was in Denemarken een mandaat
van de DPP nodig om een smalle, maar solide basis te creëren voor een nieuwe
rechts-georiënteerde regering.

Welke consequenties had deze ontwikkeling in Denemarken? De DPP bleek zeer
effectief gebruik te kunnen maken van haar positie en van de angst van de
regering om dat cruciale mandaat te verliezen. Het immigratiebeleid verhardde.
Bovendien konden de partijleden nu een volledig nieuwe toon zetten in het
publieke debat zonder daarbij te hoeven vrezen voor repercussies vanuit de
politiek. Zelfverzekerd en parlementair immuun zetten de leden van de DPP koers
naar een populistische publieke retoriek waarbij zelfs Wilders nog klinkt als
een humanistische hippie.

Deze verandering in de manier waarop parlementariërs debatteren, had onder
andere tot gevolg dat ook voor 'normale' burgers de grenzen verschoven van wat
geaccepteerd was en wat niet. Een parlementslid die op een generaliserende en
vernederende wijze sprak over de islam werd door velen gezien als een carte
blanche. De retorische verschuiving vond zowel onder de politieke elite als
onder de Deense 'Henk en Ingrid' plaats. Het creëerde een publiek klimaat dat in
mijn ogen ook de publicatie van de Mohammed-spotprenten stimuleerde.

De rechtse verschuiving in het Deense immigratiebeleid en publieke debat werd
internationaal sterk bekritiseerd. In 2007 kregen de Denen zowel vanuit de
Europese Raad als de VN scherpe kritiek op de wijdverspreide hatespeech waaraan
politici en publieke figuren zich schuldig maakten. In Denemarken reageerde men
vooral verrast op deze kritiek; het rijmde absoluut niet met het nog steeds
sterke collectieve imago van de 'tolerante Deen'. De verklaring is dat het
retorisch ongehoorde simpelweg was verworden tot politiek correct en algemeen
geaccepteerd in de korte tijd dat de DPP deel uitmaakte van het parlement.

Als een minderheidskabinet een machtsbasis behoudt die volledig afhankelijk is
van de loyale steun van een extreemrechtse partij, dan zal dit kabinet zeer
waarschijnlijk een radicalisering van de toon in het publieke debat accepteren,
en deze wellicht zelfs steunen. Een minderheidskabinet werkt zichzelf politiek
gezien in een hoek en zal de racistische en generaliserende uitspraken van zijn
'Kingmaker' simpelweg voor lief moeten nemen. Deze verschuiving zal niet
onopgemerkt blijven en er zal gebruik van gemaakt worden door het bredere
publiek - het ondenkbare wordt langzaam geaccepteerd of zelfs erkend.

Politici zouden het goede voorbeeld moeten zijn in een sober en democratisch
debat zonder subjectieve generalisaties en opmerkingen die neigen naar racisme.
Wanneer onze politieke leiders deze democratische toon laten varen, is dat het
begin van een algeheel afglijden in onze democratie. En een democratisch publiek
debat is moeilijk te herstellen als het eenmaal verloren is gegaan.

Vergeleken met de Deense Volkspartij klinkt Wilders als een humanistische hippie


Kasper Tonsberg Schlie

Kasper Tonsberg Schlie is freelance journalist en docent. Met zijn ervaringen in
Denemarken maakt hij zich zorgen over de gevolgen voor het publieke debat van
een minderheidskabinet met gedoogsteun van een extreemrechtse partij.

LOAD-DATE: October 6, 2010

LANGUAGE: DUTCH; NEDERLANDS

GRAPHIC: Pia Kjærsgaard. Foto Polfoto

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              74 of 200 DOCUMENTS



                                 de Volkskrant

                             5 oktober 2010 dinsdag

'Substantiële  private hulp  kost je 20 jaar';
Interview   Robert Lynch, CEO van  Americans for the Arts

BYLINE: Marjon Bolwijn

SECTION: KUNST

LENGTH: 807 woorden

SAMENVATTING

Zijn organisatie werkt met 70 man fulltime om steun te werven voor kunst. Stevig
particulier mecenaat heb je niet in één dag, zegt Robert Lynch: 'Je moet
politici op cruciale momenten persoonlijk bellen'. Door Marjon Bolwijn

VOLLEDIGE TEKST:

De Nederlandse kunstsector zal in tijden van forse kortingen op subsidies meer
geld moeten zien binnen te halen uit particuliere bronnen: sponsors uit het
bedrijfsleven, donateurs, mecenaten en legaten. In de Verenigde Staten is die
praktijk heel gewoon. Daar werkt een nationale organisatie als Americans for the
Arts met 70 mensen fulltime aan het binnenhalen van geld voor de kunstsector.
Dat gaat gepaard met stevig lobbywerk bij politici, media, bedrijfsleven en
burgers om een breed draagvlak te creëren én dollars te incasseren voor kunst.

Robert Lynch is al 25 jaar het gezicht van deze grootste Amerikaanse
belangenorganisatie voor kunst en cultuur. Vandaag spreekt hij in het
Concertgebouw in Amsterdam tijdens een congres van de Boekmanstichting over
draagvlak creëren in tijden van bezuinigingen.

In de VS is  weinig overheidssteun  en is  filantropie een bijna heilig
onderdeel van de volksmentaliteit. Non-profit kunstinstellingen als
toneelgroepen, orkesten, musea en dansgezelschappen moeten het doen met 8
procent overheidssubsidie op hun totale inkomsten, 60 procent komt uit eigen
verdiensten (kaartverkoop en commerciële activiteiten) en 32 procent uit de
private sector. Ter vergelijking: in Nederland is 61 procent van de inkomsten
voor de gesubsidieerde sector afkomstig van overheidssubsidies, 30 procent uit
eigen inkomsten en 7 procent uit de private sector. In beide landen subsidiëren
de lokale overheden meer dan de nationale.

En zo komt Robert Lynch meteen bij een van de belangrijkste doelwitten van zijn
lobbywerk: burgemeesters. 'Van alle politici staan zij het dichtst bij de
kunstsector. Zij zien  welke invloed het heeft op het leefklimaat en de economie
van een stad.'

Elk jaar beloont de belangenorganisatie een aantal Amerikanen op voor de kunsten
cruciale posities, met een chique onderscheiding. Afgelopen jaar was dat Arnold
Schwarzenegger, ex-acteur en gouverneur van Californië. Hij werd geëerd omdat
hij 105 miljoen dollar structurele subsidie had toegekend aan kunsteducatie op
scholen. 'Een onderscheiding uitreiken geeft media-aandacht en is vaak welkome
persoonlijke pr voor de laureaat.'

Hoe kan de Nederlandse kunstsector meer privaat geld binnenhalen?

'Heel belangrijk is een gunstig belastingklimaat. In Amerika is het voordelig om
aan kunst te doneren. Dat is een belangrijk cultuurverschil met Nederland. '

Wat is wel haalbaar?

'Op de korte termijn: invloedrijke en beroemde kunstenaars en zakenlieden
publiekelijk laten pleiten voor het belang van de kunstsector, ten bate van  de
leefbaarheid en economie van een land. In de hoop dat de sector de komende jaren
geen grote schade wordt toegebracht door de forse bezuinigingen. Dat is
belangrijk, want  het duurt zeker 20 jaar eer kunstinstellingen structureel op
meer inkomsten uit de private sector kunnen draaien. Het vergt jarenlange
investeringen in lobbywerk en wervingscampagnes.'

Hoe pakt u die lobby aan?

'Cruciaal is dat zo veel mogelijk kunstinstellingen zich verenigen met één
gemeenschappelijk doel: meer geld uit sponsoring, mecenaten en donateurschappen
halen door een gezamenlijke stevig lobby op te zetten. Die samenwerking kwam
niet makkelijk tot stand. Elke kunstinstelling is bezig met zijn eigen
overleving, maar die krachtenbundeling is ons gelukt. We hebben veel
invloedrijke kunstenaars en zakenlieden bereid gevonden om op momenten dat het
erop aankomt - bij stemmingen in het parlement over subsidie bijvoorbeeld -
invloedrijke politici persoonlijk op te bellen. Ook onze 350 duizend leden
zetten we vaak in voor acties. Dankzij hun inzet heeft president Obama bij zijn
investeringsplan voor de economie dit voorjaar ook 15 miljoen dollar vrijgemaakt
voor banen in de kunstsector. Dat bedrag heeft een grote symbolische waarde voor
ons.'

Hoe verleidt u bedrijven?

'Met harde cijfers. Elke vier jaar tonen wij in een stevig onderbouwd rapport de
economische waarde aan van de kunstsector: hoeveel inkomsten, hoeveel banen zij
oplevert. De kunstsector geeft Amerika 5,7 miljoen mensen werk. Het
bedrijfsleven weet dat de economie springt om creatieve werknemers.
Kunsteducatie vindt zij daarom van groot belang. Harde cijfers en dag in dag uit
lobbyen, daar bereiken wij veel mee.'

Robert Lynch (1949)

Lynch  is sinds 1985 directeur van Americans for the Arts, de grootste nationale
non-profit organisatie in de VS die namens duizend kunstinstellingen en 350
duizend particulieren lobbyt voor ondersteuning van de kunstsector. Onder haar
leden zijn beroemde en vermogende Amerikanen zoals  acteur Robert Redford én '
gewone' burgers, die kunnen doneren vanaf 50 dollar per jaar.

LOAD-DATE: October 4, 2010

LANGUAGE: DUTCH; NEDERLANDS

GRAPHIC: Lynch gisteren in Amsterdam: 'Kunstinstellingen moeten zich verenigen
om geld te werven'. Foto Gabriel Eisenmeier

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              75 of 200 DOCUMENTS



                                 de Volkskrant

                            2 oktober 2010 zaterdag

Babyboomers versus het volk

BYLINE: Anet Bleich

SECTION: BOEKEN

LENGTH: 1290 woorden

SAMENVATTING

Non-fictie 'Links' en 'rechts' zijn terug in Nederland - anders van inhoud en,
vooral, anders van imago.Door Anet Bleich

VOLLEDIGE TEKST:

Volgens de premier-in-spe Mark Rutte heeft zijn kabinet een program waarbij
'rechts zich de vingers zal aflikken'. Gedoogpartner Geert Wilders toonde zich
verheugd dat Cohen, Pechtold en Halsema buitenspel staan. De felle tegenstelling
tussen links en rechts is helemaal terug. Ook in de jaren '70 en '80 van de
vorige eeuw stonden die twee richtingen als kemphanen tegenover elkaar.
Historicus en publicist Rob Hartmans  beschrijft  dat smakelijk in Lang leve de
linkse kerk. Hartmans: 'Alles wat uit het andere kamp kwam, was bij voorbaat
verdacht. Voor de gemiddelde Wiegel-aanhanger was iedereen met lang haar een
promiscue, hasjrokende oproerkraaier die ons land het liefst wilde laten
bezetten door het Rode Leger. Omgekeerd leek elke VVD-stemmer of
Telegraaf-abonnee een bekrompen kleinburger die niet geheel vrij was van
fascistoïde smetten.' Die heftige polarisatie, constateert Hartmans terecht,
veroorzaakte aan beide kanten nogal wat blinde vlekken.

Er is ook een opvallend verschil tussen toen en nu. Hing destijds rondom links
een aura van spannend, hip en toekomstgericht, nu lijkt het veeleer rechts dat
zich met deze accessoires weet te tooien. Menige wat oudere politicus of gewone
burger vroeg zich midden jaren '70 zorgelijk af: 'Ben ik wel links genoeg?'
Tegenwoordig betitelt menigeen zich trots als rechts en wordt het helemaal niet
als een compliment beschouwd wanneer iemand wordt aangeduid als lid van genoemde
'linkse kerk'. Waarvoor staan links en rechts anno 2010? Welke plaats nemen
groeperingen als die van Wilders binnen dit spectrum inen hoe zien zij dat zelf?

De geestigste omschrijving van wat typerend is voor links en rechts komt van de
politicoloog Meindert Fennema. In zijn inleiding op Is links beter dan rechts
van Frits Bienfait schrijft hij: 'Jezus was links. Want ook al beweerde deze
heiland dat zijn rijk niet van deze wereld was, hij kon toch niet nalaten ook
voor het ondermaanse tal van aanwijzingen te geven over hoe het beter moest. Hij
kwam daarbij op voor de armen, ja zelfs voor de armen van geest.  Echter, zijn
voorstellen getuigden meestal niet van veel realiteitsbesef.' Daarentegen
beschouwen Fennema en Bienfait Odysseus als rechts. 'Hij wist zich, vertrouwend
op eigen kracht en slimheid, uit allerlei moeilijke situaties te redden. Maar
het verbeteren van de wereld stond niet op zijn agenda.'

Hoe zit het met de positionering van de PVV in dit krachtenveld? Extreem rechts?
Rechts populistisch? In zijn taaie, maar zeer gedegen studie Rechtspopulismus in
Belgien und den Niederlanden spreekt de Duitse politicoloog Gerd Reuter hierover
behartigenswaardige woorden.  Naast de klassieke sociaal-economische scheidslijn
tussen links en rechts is er volgens hem sinds de jaren '70 van de 20ste eeuw
een nieuwe,postmaterialistische of culturele links/rechts tegenstelling
ontstaan.  Aan de  libertaire kant bevindt zich nieuw links met waarden als
'zelfontplooiing, individuele vrijheid, politieke participatie, gelijkheid,
emancipatie, een positieve houding tegenover multiculturalisme'.  Daartegenover,
aan de autoritaire zijde, vinden we nieuw rechts, gekenmerkt door
'antipluralisme,  intolerantie tegenover minderheden, etnocentrisme, culturele
en sociale uitsluiting en steun voor een traditionele, conformistische
lifestyle'.   Met uitzondering van het laatste element - de PVV zegt op te komen
voor de rechten van vrouwen en homo's - past de partij van Wilders goed binnen
'nieuw rechts', zoals het hier wordt omschreven.

Reuter analyseert voorts hoe het rechtse populisme garen spint bij de onvrede,
gevoelens van onmacht en sociale vervreemding die een bijproduct zijn van de
snelle modernisering, vooral bij degenen die daarvan het minste profiteren.
Rechtse populisten stellen zich op als zaakwaarnemer van het volk, waarbij wordt
gesuggereerd  'dat het bij het volk gaat om een homogene massa;
belangentegenstellingen, verschillen in klasse of milieu worden genegeerd. De
man uit het volk wordt voorgesteld als eenvoudig, eerlijk en hardwerkend.
Tegenover hem staat het establishment of de elite - een tegenstelling die vaak
gepaard gaat met vijandigheid tegenover intellectuelen. Dit establishment wordt
gekarakteriseerd als corrupt, egoïstisch en belust op macht. (  ) Door zich af
te zetten tegen het establishment en tegen outgroups met een
migratie-achtergrond, creëert men tegelijkertijd z'n eigen ingroup.'

Het lijkt waarachtig wel alsof Gerd Reuter voor deze analyse het boek van Martin
Bosma bestudeerd heeft (wat gezien de volgorde van verschijning  onmogelijk is).
Bosma, ook politicoloog, doet in De schijn-élite van de valsemunters een poging
de huidige machtsverhoudingen in Nederland te ontrafelen. Tegenover - inderdaad
- het volk, dat niet nader wordt omschreven, staan in zijn visie twee machtige,
met elkaar verbonden groepen: de linkse elite, bestaand uit 'verzuurde
babyboomers' die na 1968 in alle sectoren van de maatschappij aan de macht zijn
gekomen, en ten tweede de moslims, 'het groene gevaar'.

Om beschuldigingen van bevooroordeeldheid te voorkomen (Bosma is bij zijn
research  op ondergetekende gestuit en 'onthult' het bekende feit dat ik als
studente lid ben geweest van de CPN ) wil ik de auteur graag ruim aan het woord
laten. 'Wat zorgde ervoor', vraagt hij zich af, 'dat sinds ergens halverwege de
jaren zeventig niet meer rationeel gekeken kan worden naar massa-immigratie ( )?
Waarom is niet geluisterd naar burgers die massaal niets moeten hebben van de
massa-immigratie? Het antwoord is dit: overal in de maatschappij kreeg een
bepaald geluid de overhand. Dat waren de ideeën van de opstandelingen van 1968,
die op veel plekken in de maatschappij de macht overnamen. Zij legden met succes
anderen het zwijgen op.'

Laten we even for argument's sake veronderstellen dat het zo gegaan is. Dan rest
nog de vraag waar precies de belangenovereenkomst ligt tussen deze machtsgeile
babyboomers en 'de moslims'. Bosma legt uit: 'Links heeft zijn nieuwe
revolutionaire klasse gevonden. Die draagt geen overall, maar een hoofddoek.
Moslimimmigranten zijn de stoottroepen van mei 1968; het zijn de mohammedanen
die moeten slagen waar de soixant-huitards faalden: de vestiging van het
postraciale, multiculturele, egalitaire Utopia ( ).' Waarna Bosma, blijkbaar
geen Beatles-fan ter staving van deze analyse Imagine van John Lennon citeert.
Arme Lennon, blind op weg naar 'Londonistan' en 'Hollandistan'.  Want, zo
betoogt Bosma verder, de moslims willen helemaal dat postraciale utopia niet,
die willen de sharia. Wee degenen die denken dat de meeste Nederlanders  van
islamitische afkomst dat helemaal niet willen of dat je voor het invoeren van de
sharia een (ruime) meerderheid nodig hebt.

Dat is 'een denkfout'.  'De islam denkt, in tegenstelling tot onze provinciale
politici en journalisten, niet in termen van de traditionele natiestaten. Het in
handen krijgen van enclaves is veel makelijker en veel aantrekkelijker ( ). Die
losse enclaves kunnen zich eventueel aaneenrijgen tot grotere gebieden zodat
bijvoorbeeld de as Gouda, Rotterdam, Antwerpen, Mechelen, Brussel, Roubaix,
Rijssel (Lille), Parijs ontstaat. Dit binnen de grotere driehoek Malmö,
Marseille, Manchester, waar de islam zich het sterkst zal laten gelden.' De
islam, vertegenwoordigd door de immigranten of 'moslimkolonisten' streeft naar
'de invoering van de sharia en werelddominantie door middel van eeuwigdurende
oorlog.'

Is dit een interessante nieuwe maatschappijvisie? Of een angstaanjagende uiting
van paranoïde denken? De keus lijkt me niet al te ingewikkeld.

Polarisatie heeft aan beide kanten blinde vlekken veroorzaakt

LOAD-DATE: October 1, 2010

LANGUAGE: DUTCH; NEDERLANDS

GRAPHIC:  Foto HH

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              76 of 200 DOCUMENTS



                                 de Volkskrant

                            2 oktober 2010 zaterdag

Ambitieloos

SECTION: OPINIE EN DEBAT

LENGTH: 498 woorden


Wie chronisch ziek of gehandicapt is, heeft geen enkele reden om zich op het
kabinet-Rutte te verheugen. Een combinatie van bezuinigingsmaatregelen treft
beide kwetsbare groepen. Met een hogere zorgpremie, meer eigen risico en de
verkleining van het basispakket kan het nieuwe beleid in de portemonnee flink
aantikken - alle verzekeringen van regeringszijde over vrijwel gelijkblijvende
koopkracht ten spijt.

Bijstandsgerechtigden krijgen evenmin enige reden om hun vingers af te likken.
Zij gaan er de komende 20 jaar - geleidelijk, maar toch - 2000 euro per jaar op
achteruit. Daarmee wordt een fors offer gevraagd van mensen die nu al iedere
euro moeten omdraaien. Het bestaansminimum in dit land wordt zo tot een
bedenkelijk niveau verlaagd.

Voor bevolkingsgroepen die het toch al zwaar hebben, wordt het leven schraler.
Zij hebben dan ook alle reden om boos te worden over de her en der verkondigde
stelling dat PVV-leider Wilders op sociaal-economisch vlak grote veranderingen
heeft tegengehouden. Toch bevat die constatering wel een kern van waarheid. Want
wie verder kijkt dan het lot van afzonderlijke groepen en vooral naar dat van
Jan Modaal, of in Wilders-taal 'Henk en Ingrid', moet constateren dat de status
quo prevaleert - en dan niet alleen wat betreft de koopkracht. Dreigt Henk of
Ingrid te worden ontslagen dan blijft zijn of haar traditioneel sterke
ontslagbescherming intact. Vervalt een van hen tot werkloosheid, dan houdt hij
of zij drie jaar lang recht op WW, alvorens de bijstand in beeld komt.

Op beide punten valt het kabinet-Rutte op door ambitieloosheid. Dat is jammer.
Want een sterke ontslagbescherming oogt mooi, maar als die te sterk is, zijn
nieuwe toetreders op de arbeidsmarkt daarvan de dupe.  Ook een langdurige
WW-uitkering is minder sociaal dan het lijkt. Want het is juist in het eerste
jaar na het verlies van werk dat er goede kansen op een volgende baan zijn.
Verkorting van de WW-duur, in combinatie met meer scholingsmogelijkheden,
vergroot de dynamiek op de arbeidsmarkt. Zo vormen ontslagrecht en WW twee
gemiste kansen op een flexibeler arbeidsmarkt.

Dat doel draagt de regering terecht wel een warm hart toe, zo blijkt uit de
stroomlijning van de regels voor jonggehandicapten, sociale werkplaatsen en
bijstand. Dat in dit woud van ondoorzichtige regelingen wordt gekapt, is goed.
En met het streven om zo zoveel mogelijk mensen in actie te krijgen, is
natuurlijk niets mis. Maar helaas zijn de middelen die hiervoor worden ingezet,
ontoereikend. Minder jonggehandicapten toelaten tot een langdurige
uitkeringsregeling is goed, zolang werkgevers dan wel geprikkeld of verplicht
worden deze 'werknemers met een vlekje' een kans te geven. Maar over zo'n
prikkel of verplichting zwijgt het regeerakkoord.

Zo tekent het karakter van het sociaal-economisch beleid van dit kabinet zich
af. Het is een mengeling van gemiste kansen en  een onaangename hardheid jegens
kwetsbare groepen.

Ondanks harde ingrepen blijft

nieuwe kabinet dicht bij status quo

LOAD-DATE: October 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              77 of 200 DOCUMENTS



                                 de Volkskrant

                            2 oktober 2010 zaterdag

Bizarre dans van vijanden die elkaar nodig hebben;
essay waar zou wilders zijn zonder moslims?

SECTION: HET VERVOLG

LENGTH: 1678 woorden


Wie in 2010 nadenkt over de plaats van haat in onze samenleving, ontkomt niet
aan de discussie over  Geert Wilders. De inzet van het proces dat tegen hem is
aangespannen is immers het aanzetten tot haat tegen of discriminatie van mensen
wegens ras, godsdienst of levensovertuiging, geslacht, enzovoorts. Veel
belangrijker dan de juridische beoordeling  is de vraag hoe haat de omgang
tussen bevolkingsgroepen bepaalt.

De voorbeelden van die confrontaties zijn eindeloos. Israëliërs en Palestijnen,
orthodoxe christenen en uitbundige homo's, blanken en zwarten, Noord-Ierse
katholieken en protestanten, bezorgde ouders en pedoseksuelen, Serven en
Bosniërs, Fransen en Roma's, moslims en islamofoben, enzovoorts. Op een zeker
moment kan hun relatie alleen nog maar met dat ene woord worden beschreven:
haat.

Haat is een sterke negatieve emotionele gerichtheid op de ander. Een obsessie
die net als liefde geen nuance meer ziet, maar de wereld indeelt langs scherpe
scheidslijnen. Maar haat is geen afstand. Men is juist heel sterk gehecht aan de
persoon of de groep die men afwijst. Sterker nog: men ontleent er de identiteit
aan.

Zo ontstaat de bizarre dans tussen twee vijanden die elkaar nodig hebben om de
eigen identiteit vorm te geven. Waar zou Geert Wilders zijn zonder moslims? Waar
zou Staphorst zijn zonder boze buitenwereld? En waar zouden de liberalen zijn
zonder fundamentalisten om zich tegen af te zetten?

Tsunami van katholisering

Het is geen nieuw verhaal. De acteurs verschillen in de loop van de tijd, maar
het patroon keert steeds terug. Na de grondwetsherziening van 1848 kreeg de
rooms-katholieke kerk  de vrijheid  zichzelf te organiseren. Toen de Paus in
1852  besloot  bisschoppen aan te stellen, viel dat slecht bij protestanten, die
er een ernstig gevaar in zagen. De Paus was immers nogal negatief over de
'razernij van de calvinistische ketterij' en de 'pest' van het protestantisme.
Voor de tegenstanders het bewijs dat dé puur calvinistische Nederlandse cultuur
werd bedreigd.

Katholieken waren bovendien onbetrouwbaar: hun eerste loyaliteit lag in Rome en
niet in Nederland. Men vreesde  dat protestanten op het schavot zouden eindigen
als de roomsen de overhand zouden krijgen. Een grote volksbeweging steunt een
massale petitie waarbij de koning gevraagd wordt deze 'onnationale politiek' te
stoppen. Het parlement en ook de koning zijn ongelukkig met de roomse
dadendrang. Het kabinet, dat vasthoudt aan de nieuwe grondwet, struikelt over de
koning die sympathie uitspreek voor deze anti-roomse 'aprilbeweging'.

De stemming is zeer gespannen. Katholieke dienstbodes worden ontslagen en
protestanten mijden katholieke winkels. In kerken wordt gepreekt over een
naderende godsdienstoorlog en ook de media van die tijd verspreiden
anti-katholieke gevoelens, waarbij men aansluit bij verzet in andere landen
tegen het groeiende zelfbewustzijn van de katholieke kerk. Tijdschrift De Fakkel
noemde de paus 'een man die een vorst der vorsten is en over de  1,2 miljoen
Roomsche zielen in Nederland oppermagtig gebiedt'.

De theoloog Hofstede de Groot maakte duidelijk dat het katholicisme slechts
uiterlijke rijkdom en geestelijke vervlakking bracht, terwijl het zuivere,
sobere en diepgaande protestantisme juist de individuele verantwoordelijkheid
centraal stelde. Daarom was het katholicisme onverenigbaar met het Nederlandse
volksideaal. Ook politici en filosofen meenden dat het protestantisme moreel
veel hoogstaander was en dat de Nederlandse cultuur ondermijnd werd als de
katholieken geen halt werd toegeroepen.

De woorden en argumenten lijken nogal op de hedendaagse discussie over de
opkomst van de islam in Nederland. Opnieuw gaat het om een groeiend
zelfbewustzijn van een minderheid. Ook nu staan religieuze verschillen centraal.
Er zijn imams met scherpe negatieve taal tegen onze cultuur. Mensen die opkomen
voor de grondrechten van iedereen staan tegenover  hen die de Nederlandse
identiteit willen verdedigen tegen het de dubbele loyaliteit van bijvoorbeeld
Marokkaanse moslims. En net als toen wordt de tegenstander met hele en halve
waarheden onderuit gehaald en in een kwaad daglicht gesteld.

De weerstand

Haat ontstaat niet zomaar, maar begint met een bedreiging of kwetsing. Zo zijn
er reële problemen met bijvoorbeeld Marokkaanse jongens en daarvan hebben mensen
last. De terreurdreiging is sinds 2001 ook direct gekoppeld aan de islam, in elk
geval in het westen. Die feitelijke problemen en risico's worden vervolgens
uitvergroot en aan een totale bevolkingsgroep verweten.

Mensen tellen niet meer als individu, maar krijgen de schuld van alles wat hun
soortgenoten hebben gedaan. Alle moslims worden bijvoorbeeld als gewelddadig
gezien - net zoals in de Arabische wereld soms alle westerlingen over een kam
worden geschoren. Dat is niet alleen een schadelijke vertekening van de
werkelijkheid, het betekent ook dat alles wat de ander doet als een nieuwe
aanval wordt uitgelegd.

Zelfs een op dialoog en verzoening gericht initiatief als een islamitisch
centrum in New York wordt gezien als een directe belediging van de heilige grond
van Ground Zero. Moslims kunnen immers geen vreedzame bedoelingen hebben.

In de psychologie wordt dit zwart-witdenken splitting genoemd, en uitgelegd als
een reactie op een traumatische gebeurtenis. Die primaire reactie helpt in
eerste instantie om de eigen identiteit te beschermen tegen een grote schok,
maar leidt al gauw tot verstarring. Iedereen die enige nuance wil aanbrengen,
krijgt het verwijt niet te zien hoe erg het is. Dat past allemaal bij de eerste
reactie na een schok, maar als het te lang duurt, krijgt het trekken van een
persoonlijkheidsstoornis.

Naast de angst die voortvloeit uit een gevoelde bedreiging, zijn er ook de reële
belangen. Bij de opkomst van de katholieken in de  19de eeuw en van de moslims
in onze tijd speelt nadrukkelijk de vraag naar de economische mogelijkheden en
beperkingen. Veel PVV-aanhangers maken zich meer zorgen over hun sociale
zekerheid en de zorg dan over de islam. Ze voelen zich geschaad in hun belangen,
zeker als 'Henk en Ingrid moeten meebetalen voor Ali en Fatima'. Dat is meer dan
angst, het gaat om belangen en die moeten we ernstig nemen. Het is niet voor
niets dat polarisatie en haat welig tieren in economisch zwaar weer.

Een derde voedingsbodem voor de haat is de oprechte loyaliteit aan de eigen
idealen en groepsidentiteit. Er is niets mis met het verlangen om de Nederlandse
identiteit te bewaren en te versterken. Met alle immigratie kan men makkelijk
het gevoel (of de angst) hebben de eigen identiteit kwijt te raken.

Maar haat is daar niet alleen het gevolg van, het is ook het middel om die eigen
identiteit weer te versterken. Onze identiteit wordt gedefinieerd door het
afzetten tegen de ander. Daarom vielen zovelen over prinses Máxima heen toen ze
een veel vloeiender idee van Nederlandse identiteit bleek te hebben. Daarom
wordt het 'dubbele paspoort' een symbool van onbetrouwbaarheid.

Islam als boosdoener

In de retoriek van Wilders zijn de angst, de belangen en de identiteit
vervlochten en massief gericht op de islam. Daar zijn vandaag de dag de grootste
spanningen zichtbaar, maar dat is een recente uitvinding. Vijftien jaar geleden
spraken dezelfde mensen die nu moeite hebben met 'moslims' daar nauwelijks over.
Toen zetten ze zich af tegen Turken en Marokkanen, daarvoor tegen Surinamers en
daar weer voor tegen Molukkers. Dat waren allemaal etnische categorieën, maar
vandaag wordt de kloof als een religieuze beschreven.

Dat is grondrechtelijk een kwetsbare opstelling, want we hebben nu eenmaal
vrijheid van godsdienst. Daarom laat Wilders niet na te zeggen dat de islam
eigenlijk helemaal geen echte religie is, maar een politieke ideologie, gericht
op de omverwerping van onze cultuur en samenleving die nu eenmaal gebaseerd zijn
op onze Joods-christelijke traditie. De boodschap is dan: wij hebben echte
religie en/of echte democratie, zij hebben een gevaarlijke ideologie vermomd als
religie.

De islamretoriek van Wilders is even effectief als onzinnig. Net als andere
religies kent de islam een grote verscheidenheid van stromingen en ideeën. Een
klein deel daarvan is problematisch en verdient scherpe kritiek, maar
onderdrukking en terreur zijn niet voorbehouden aan de moslimgemeenschap. Enkele
decennia geleden waren het vooral extreem-linkse en extreem-rechtse bewegingen,
in Noord-Ierland waren het christenen, en in Azië vinden we zelfs boeddhistische
terreur.

Met zijn islamretoriek wint hij veel aanhang, maar  veroorzaakt  hij ook
problemen. Het gebrek aan nuance en het wegzetten van hele bevolkingsgroepen
vanwege hun geloof is schadelijk, omdat die krenking en belediging precies de
voedingsbodem voor de haat is. De vicieuze cirkel van de haat houdt hij er mee
in stand. Maar daarmee wordt hij zelf het spiegelbeeld van die vijand. Hij
veroorzaakt tweespalt en de vernietiging van de tolerante Nederlandse identiteit
die hem zo lief is. Hij heeft zich laten gijzelen door een geprojecteerde
vijand.

En ik dan?

Is dit niet een te makkelijk oordeel? Als ik de retoriek hoor die haat oproept
en in stand houdt, dan merk ik bij mezelf de verleiding om er scherp tegen in te
gaan of het te willen verbieden. Maar dan? Laat ik me, als lid van de linkse
kerk, niet te veel, te obsessief, leiden door anti-Wilders-gedachten. Al te
makkelijk kom ik in dezelfde tweespalt terecht en bepaalt mijn tegenstander mijn
opstelling.

Hoe kan ik ontsnappen aan de verstikkende rituele dans van de haat en blijf ik
trouw aan mijn eigen idealen? Die vraag houdt me uiteindelijk meer bezig dan
Wilders.

Congres in Den Haag

Ruard Ganzevoort is een van de gespreksleiders op het congres 'Haat: obstakel
voor een duurzame vrede' dat op 2 december 2010 plaatsvindt in de

Koninklijke Schouwburg te Den Haag.

Sprekers zijn o.a. Micha de Winter, Salman Akhtar, Dominique Moïsi, Vamik D.
Volkan, Tariq Ramadan, Rob de Wijk, Bert Koenders e.a. De organisatie is in
handen van Cogis, kennisinstituut sociale en psychische gevolgen van oorlog,
vervolging en geweld te Utrecht. Inschrijven kan digitaal via:
http://www.congresoverhaat.nl

LOAD-DATE: October 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              78 of 200 DOCUMENTS



                                 de Volkskrant

                            2 oktober 2010 zaterdag

Laten we zorgen dat armoede niet geërfd wordt

BYLINE: Marcel van Dam

SECTION: OPINIE EN DEBAT

LENGTH: 1703 woorden

SAMENVATTING

Bange politici varen blind op cijfers, en kleden ondertussen de verzorgingsstaat
uit. Maar een rechtvaardige toekomst voor iedereen laat zich niet berekenen.
Toch moet dat het doel zijn.

VOLLEDIGE TEKST:

Vanaf begin jaren tachtig wordt de verzorgingsstaat  met economische argumenten
uitgekleed. Maar telkens als ik mensen hoor beweren dat de verzorgingsstaat
onbetaalbaar is geworden, of dat onze concurrentiepositie erdoor wordt
ondermijnd, of dat de verzorgingsstaat mensen met een uitkering lui maakt, of
dat hardwerkende Nederlanders minder hard werken als zij er veel aan moeten
bijdragen, denk ik: waar blijkt dat dan uit? Hoe is dat berekend? Wat waren
daarbij de vooronderstellingen? Welke variabelen werden gebruikt en welke niet?
In welke context werden de uitkomsten van betekenis voorzien?
Verbazend is dat het neoliberale beleid, gestoeld op het geloof dat de
samenleving beter af is als ieder voor zichzelf zorgt, een toetsing kennelijk
niet nodig heeft. Critici van de verzorgingsstaat denken de logica aan hun kant
te hebben, een soort waarheid waaraan de moraal ondergeschikt is. Maar de moraal
volgt nooit uit een berekening. De twee ordeningsmodellen, het Angelsaksische
en het Rijnlandse, zouden, met morele criteria als uitgangspunt, op hun
bruikbaarheid moeten worden getoetst met een kosten-batenanalyse. Waarbij
kosten en opbrengsten  van de verzorgingsstaat naast elkaar worden gezet.

In de afgelopen decennia werden  mensen met een minimuminkomen op  steeds groter
achterstand gezet.  Nu nog is hun koopkracht  lager dan in 1980. De uitkeringen
werden niet alleen verlaagd om te bezuinigen maar ook om mensen aan het werk te
zetten. Coen Teulings, directeur van het Centraal Planbureau, legde het in NRC
Handelsblad van 25 mei uit: 'Als je mensen die volstrekt kansloos op de
arbeidsmarkt zijn hun uitkering ontneemt,  doe je maar één ding: iemand in
armoede storten. Toch zie je  in veel gevallen  dat mensen bij het stoppen van
hun uitkering gedwongen zijn een baan te zoeken. En dat lukt dan meestal. Dus
lagere uitkeringen of uitkeringen die minder lang doorlopen, vertalen zich in
meer banen.'

In de jaren tachtig was het beleid mensen in armoede te storten heel succesvol.
Helaas kregen ze toch geen werk. Maar als Teulings gelijk zou hebben, is het dan
moreel  gerechtvaardigd  mensen in armoede te storten? En moet economische
kortetermijnwinst niet worden afgewogen tegen maatschappelijke
uitverdieneffecten op lange termijn? Armoede en achterstand veroorzaken
maatschappelijke problemen  waarvan de bestrijding miljarden kost.

Ander voorbeeld: door de woningmarkt  gedeeltelijk te liberaliseren werd  de
woningdistributie uit handen gegeven en kwamen mensen met de laagste inkomens in
achterstandswijken terecht. Al enkele decennia besteden we miljarden om daar de
leefomgeving  te verbeteren. Maar achterstand  kleeft niet aan de leefomgeving
maar aan mensen. Nu wil de politiek de woningmarkt verder liberaliseren waardoor
de segregatie naar inkomen zich zal versnellen. Met de voorspelbare uitkomst dat
aantal en omvang van probleemwijken zal groeien. Wat is dan de winst van de
liberalisering?

Vanwege de globalisering moeten we een flink deel van onze sociale zekerheden
opgeven. Anders missen we immers  de concurrentieslag? Weer is de grondfout dat
alleen kosten van de verzorgingsstaat worden gezien, opbrengsten niet.

De vader van de sociologie, Emile Durkheim, introduceerde op het eind van de
19de eeuw het begrip anomie. Als verbondenheid en continuïteit op de tocht komen
te staan, ontstaat het gevoel van uitsluiting en doelloosheid, gevolgd door
normloosheid. Dat gebeurt bij het trimmen van de verzorgingsstaat vooral bij
mensen die daarop het meest zijn aangewezen.
Voor deze groep is juist het bieden van meer zekerheid en veiligheid het
antwoord op de globalisering. Niet alleen uit maatschappelijke overwegingen maar
ook uit economische noodzaak. Mensen die zich zeker en veilig voelen zijn
productiever en zijn bereid meer voor de samenleving te doen. Landen met de
beste sociale zekerheid blijken het meest concurrerend.

Achterstand kost klauwen met geld. Daarom moeten kinderen niet in een arme maar
in een kansrijke omgeving opgroeien. De beste bestrijding van achterstand is
voorkomen dat die geërfd wordt. Veel mensen met achterstand blijven het liefst
thuis en ontwikkelen samenlevingsvrees. Dat  uit zich ook in werkschuwheid. Wat
de middenklasse als luiheid en onwil ziet, is  vaak angst niet aan verwachtingen
te kunnen voldoen en angst voor vernedering.

Goed opgeleide mensen die bevrediging en respect ontlenen aan een baan gaan met
vreugde naar hun werk. Maar wie  met een uitkering die verplicht  smerig,
vernederend en onderbetaald werk doet,  ziet de bijstandsambtenaar die hem
daartoe dwingt  als vijand. Het gaat erom mensen de kans te geven zo normaal
mogelijk in de samenleving te participeren en ze te respecteren voor wat ze
zijn, niet voor wat ze kunnen. Een eerste vereiste is dat ze een minimaal
inkomen hebben op een niveau dat dit mogelijk maakt en dat aan de
welvaartsstijging is gekoppeld.

Volgens de internationale armoedegrens van de OESO is iemand arm als hij minder
verdient dan 60 procent van het middelste inkomen. Bij ons is die armoede
toegenomen van 4 procent in 1980 tot 11 procent nu. De inkomensverdeling in een
kenniseconomie die steeds productiever wordt, moet worden afgestemd op het
groeiend aantal mensen dat niet mee kan komen.

Sinds de ideologische veren zijn afgeschud en technocraten de richting bepalen,
komt daarvan weinig terecht. Beleidsdoelen en resultaten worden door elkaar
gehaald en de instrumenten en de morele rechtvaardiging  daarop afgestemd. Als
het rendement van een hulpverlener niet berekend kan worden, schiet niet de
berekening tekort maar de hulpverlener.  De omvang van een besparing is de
rechtvaardiging, het effect op mensen wordt niet gemeten. En wat je niet kunt
meten bestaat niet voor de technocraat. Gold dat ook maar voor de schade die hij
aanricht.

Politici behoren de morele grondslagen van de samenleving te bewaken. Het gaat
niet alleen om normen en waarden uit het strafrecht. Het bevorderen van
maatschappelijke verbondenheid is een grotere morele opgave. Of is het geen zaak
van moraal als iemand ongemerkt een paar weken dood in huis heeft gelegen?

De opbrengst van moraal, mededogen, en zorg is moeilijk te kwantificeren. Met de
kosten gaat dat veel makkelijker.  Omdat het liefdevol verzorgen van een demente
bejaarde niet kan worden versneld, blijft de productiviteit in de zorg achter
bij de rest van de economie. Daarom wordt de zorg duurder en moet er bezuinigd
worden. Want  voor  technocraten en  politici mag de collectieve lastendruk niet
stijgen. Sterker nog: om te voorkomen dat te veel mensen in de verre toekomst
door  de welvaartsstijging in hogere  belastingtarieven  komen, moeten die
tarieven geleidelijk  omlaag. Door die verlaging dalen de belastinginkomsten en
ontstaat  een 'houdbaarheidstekort' van 29 miljard. Ik ben ook voor houdbare
overheidsfinanciën. Maar er is geen economische noodzaak  de overheidsfinanciën
eerst onhoudbaar te maken door in de toekomst de inkomstenbelasting  geleidelijk
te verlagen, om dan  het daardoor ontstane tekort te lijf te gaan met het verder
uitkleden van de verzorgingsstaat.

We schuiven steeds verder op in Angelsaksische richting.
In geen  lidstaat van de OESO is tussen 1995 en 2007 het belastingpeil zo sterk
gedaald als in Nederland:  met 4 procent van het nationaal inkomen. Nederland
zit daarmee in Europa onder het gemiddelde. De collectieve lastendruk als geheel
is nog sterker teruggebracht. Die daalde onder het bewind van Wim Kok met maar
liefst 7 procent van het bruto binnenlands product. Dat ging gepaard met het
afbouwen van de sociale bescherming. Nederland is het enige land in Europa waar
de uitgaven voor sociale bescherming vanaf 1980 zijn gedaald, namelijk met 4
procent van het bbp, ook beneden het Europese gemiddelde. Terwijl we in 1980 met
Zweden nog aan de top stonden.

Ook zonder extra geld is de samenleving hechter en rechtvaardiger te maken.
Achterstand  bestrijd je vooral door mensen te respecteren voor wat ze zijn,
niet voor wat ze opleveren. Het kost  niets de eigen in de gemeenschappelijke
verantwoordelijkheid te integreren. Om te erkennen dat onze habitus geen
verdienste is maar een geschenk.

Beleid moet worden gemaakt vanuit de belevingswereld van mensen waarvoor het is
bedoeld, niet uit de belevingswereld van de middenklasse. Het is aan de
onderkant vaak goedkoper de arbeidsmarkt geschikt te maken voor mensen, dan
mensen voor de arbeidsmarkt.

De kunst is, bestaande, verkokerde denkkaders te verlaten. Als de postbezorging
terugloopt, decreteert het marktdenken dat je postbezorgers  moet ontslaan. Een
onorthodox denkend kabinet zou  met het bedrijfsleven een 'BV Bezorgd' kunnen
oprichten die minder rendabele  mensen tussen de 60 en 70 in dienst neemt,  om -
wellicht in deeltijd -  functies te vervullen in hun directe omgeving, zoals het
bezorgen van post en kranten of boodschappen doen.  Zij kunnen  leren  problemen
in hun 'wijk' te signaleren en  hulpinstellingen in te schakelen. Overheden
kunnen het publieke deel van het inkomen van de werknemers voor hun rekening
nemen, te financieren uit besparingen op uitkeringen.

Politici hebben zich tot gevangenen van het electoraat gemaakt en leiden aan
faalangst. Zij zijn op weg naar een toekomst die technocraten voor hen
berekenen. Maar een rechtvaardige toekomst voor iedereen is niet te berekenen,
daar moet je in geloven. En dat geloof moet je willen verkondigen. We moeten
terug naar de vooruitgang.

Na afschudden van de ideologische veren kwam weinig meer terecht van
inkomensverdeling

Marcel van Dam

Dit is een sterk verkorte versie van de Willem Drees lezing die Marcel van Dam
donderdag heeft gehouden. De lezing is een eerbetoon aan Willem Drees
(1886-1988) .

LOAD-DATE: October 1, 2010

LANGUAGE: DUTCH; NEDERLANDS

GRAPHIC: Foto Jiri Büller

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              79 of 200 DOCUMENTS



                                 de Volkskrant

                            2 oktober 2010 zaterdag

Zo zal Nederland door het kabinet veranderen

SECTION: ECONOMIE

LENGTH: 2880 woorden

SAMENVATTING

De plannen uit het nieuwe regeerakkoord pakken voor iedereen anders uit. Maar
veel leed blijft nog onzichtbaar. De trends op een rij.

VOLLEDIGE TEKST:

De Wajonger moet werken. De rijksambtenaar krijgt het zwaar te verduren. En ziek
zijn wordt duurder.  Hoofdpunten uit het regeerakkoord  op een rij.

Spanning in de polder

Vooral ambtenaren krijgen het  flink te verduren. Qua inkomen gaan ze er de
komende jaren nauwelijks op vooruit. Althans, dat wil het kabinet. Of dat  lukt,
is de vraag. Afgelopen jaren eiste menig minister een nullijn voor ambtenaren.
Zonder succes.

Als de bonden   geen gehoor geven aan de nullijn, dreigt het nieuwe kabinet om
dit met  een loonmaatregel af te dwingen. Het is echter de vraag of dit
juridisch haalbaar is. Zeker  is dat het de verhouding met de bonden op scherp
zet. Woensdag hield  AbvaKabo FNV al acties om aandacht te vragen voor de
'visieloze  snijplannen'.

En daar komt bij: hoe ronsel je drieduizend nieuwe agenten als die weten dat hun
de komende jaren geen riant salaris wacht? 'En het nieuwe kabinet wil een
kleinere, maar efficiëntere overheid. Dat betekent dat je dus eigenlijk betere
ambtenaren wilt', voegt econoom Jules Theeuwes van de Universiteit van Amsterdam
toe. 'Dat kost geld.'

Niet alleen de lonen liggen onder vuur, ook het aantal ambtenaren moet omlaag.
Om de ontslagronde   goedkoper te maken, wil het nieuwe kabinet   het speciale
ambtenarenrecht aanpakken. Nu is het ontslaan van ambtenaren relatief lastig en
duur. Zij hebben in tegenstelling tot normale werknemers geen contract, maar een
aanstelling.  Dit betekent dat de ambtenaar zijn ontslag vaker kan aanvechten.
En als hij eenmaal ontslagen is, krijgt de  ex-ambtenaar geen WW maar
'wachtgeld' - een vergelijkbare, maar duurdere, regeling. Het gevolg is dat het
soms aantrekkelijker is om iemand  te laten niksen in plaats van hem te
ontslaan.

Huizenmarkt is tijdbom

De woningmarkt leeft op zodra er een nieuw kabinet is, riepen makelaars en
projectontwikkelaars de afgelopen maanden in koor. Nu dat kabinet er is, en ook
nog eens de hypotheekrente onaangetast laat, zijn de belangenorganisaties
laaiend enthousiast.

'Op de korte termijn hebben ze gelijk', denkt Marja Elsinga van de Technische
Universiteit Delft. 'Er zijn zeker Nederlanders die de koop van een huis hebben
uitgesteld in afwachting van dit regeerakkoord.' Maar Elsinga ziet de
renteaftrek nog steeds als een tijdbom onder de woningmarkt. 'De regeling kost
de overheid miljarden en zorgt ervoor dat Nederlanders onverantwoord hoge
schulden opbouwen. Bij iedere dreiging van verkiezingen zal de woningmarkt dus
geheid weer door onzekerheid bevangen worden.'

Op de huurmarkt grijpt het kabinet-Rutte wel in. Corporaties mogen de huren
verhogen voor huurders met een gezinsinkomen boven de   43.000 euro.  De lange
wachtlijsten voor een sociale huurwoningen zal dat volgens emeritus hoogleraar
Hugo Priemus niet oplossen. Integendeel: 'Dat is nog geen 10 procent van het
totale aantal huurders. Corporaties, die ook nog een enorme extra belasting
moeten betalen, hebben daardoor geen geld meer om te investeren in nieuwe
woningen.' Bovendien is de maatregel volgens Priemus zeer fraudegevoelig. 'Er
zullen heel wat ambtenaren nodig zijn om die te controleren.'

Vechten voor een baan

Twee van de groepen die de gevolgen van het nieuwe kabinetsbeleid het meeste
zullen voelen, zijn de langdurig werklozen en de jonggehandicapten. De
regelingen voor de Wet Sociale Werkvoorziening, de Wajong en de Bijstand  worden
grondig gereorganiseerd. Het nieuwe kabinet wil één regeling voor de zogenoemde
'onderkant van de arbeidsmarkt'. Het doel: meer mensen aan het werk, minder
mensen in een uitkering.

Om dit bereiken wordt onder meer de hoogte van de uitkering verlaagd naar
bijstandsniveau.  Dat niet alleen: ook de bijstand wordt geleidelijk verlaagd.
In 2032 heeft de langdurig werkloze 2.000 euro minder per jaar te besteden. Het
idee is dat het  zo aantrekkelijker wordt om te werken.

Daarnaast wordt de toestroom tot de Wajong  beperkt. Het gaat om mensen die al
voor hun 18de arbeidsongeschikt zijn geraakt. Denk aan ADHD'ers, slachtoffers
van verkeersongelukken of autisten.

Dit jaar zijn de regels al aangescherpt. Het nieuwe kabinet wil verder gaan.
Voor mensen die echt niet kunnen werken, blijft de Wajong bestaan. En ook voor
mensen die alleen kunnen functioneren in de beschutte werkplek van de sociale
werkvoorziening verandert er weinig.

De overige jonggehandicapten komen in de bijstand terecht. Veel van de langdurig
werklozen die in de bijstand zitten, kampen eveneens met een fysieke of
psychische beperking. Voor een deel is de problematiek dus vergelijkbaar en
voorkom je op deze manier versnippering van middelen. De bijstandsgerechtigden
krijgen een werkplicht. Althans, ze moeten aan de slag naar vermogen.

Het wordt dus dringen aan de onderkant. Aan de Wajongers zal het in ieder geval
niet liggen, stelt Hans Kamps. Hij was als SER-kroonlid  betrokken bij een
studie naar de toekomst van de Wajong. 'Het merendeel wil heel graag werken.' De
belangrijkste sleutel tot succes is de beschikbaarheid van banen.   Om
werkgevers te verleiden deze werknemers met een 'vlekje'  toch in dienst te
nemen, krijgen zij een tegemoetkoming in de kosten. Maar of dat voldoende is?
Tot nu toe blijkt  de praktijk weerbarstig. Ook arbeidsmarktdeskundige Ton
Wilthagen van de Universiteit van Tilburg zet vraagtekens bij de haalbaarheid,
zeker nu het  bedrijfsleven  langzaam  herstelt van de crisis. 'De
reïntegratiebudgetten worden ook nog eens verlaagd. Als je alleen  de uitkering
verlaagt, en daartegenover geen mogelijkheden zet om een baan te vinden, is dit
asociaal beleid.'

Koopkracht ongewis

Bijna iedere burger voelt de gevolgen van het nieuwe kabinet in zijn
portemonnee, alleen is de verdeling van de pijn verschillend. Een doorsnee
burger heeft jaarlijks een kwart procent minder te besteden. Vooral lagere en
middeninkomens gaan er fors op achteruit, met 1 tot 1,5 procent. Maar ook
gepensioneerden en uitkeringsgerechtigden horen tot de verliezers.
Veelverdieners, daarentegen,  zullen er weinig van merken.

Door een waaier van kleine maatregelen zal de uitkomst van het huishoudboekje
per gezin enorm verschillen. Wie veel vermogen heeft, verliest zijn zorgtoeslag.
Puberende kinderen geven minder belastingaftrek.  En ook aan de kinderopvang
hangt een duurder prijskaartje

Veel gevolgen zijn niet terug te vinden in de koopkrachtcijfers. Ambtenaren die
hun baan verliezen gaan er harder op achteruit. Wie nu veel profiteert van
voorzieningen van de gemeenten, zal dat straks merken. Gemeenten krijgen minder
geld van Den Haag  om hun voorzieningen op peil te houden.

Lees verder op pagina 4

Verborgen leed en een ongewisse uitkomst

Vervolg van pagina 3

Status quo werknemers

Voor de meeste  werknemers verandert er weinig. En dat terwijl  de partijen in
het regeerakkoord wel schrijven dat de arbeidsmarkt flexibeler moet. Bovendien
vinden ze dat de  groeiende  tegenstelling tussen flexwerkers en mensen met
vaste contracten kleiner moet. Maar hoe men dat wil bereiken, is onduidelijk.

Velen vinden dit een gemiste kans. 'Ik mis  een visie over waar we met onze
economie en arbeidsmarkt naar toe gaan', zegt Theeuwes.  Afgelopen jaren is er
veel gesproken over herziening van  de WW en modernisering van het ontslagrecht.
Het doel is  doorstroom op de arbeidsmarkt te bevorderen. En om in plaats van
baanzekerheid, werkzekerheid te bieden. Daarnaast hebben velen geopperd iets te
doen aan de positie van uitzendkrachten en andere flexwerkers. In tegenstelling
tot hun collega's met een vast contract hebben zij vaak geen recht op scholing.
Daarnaast kunnen ze minder  makkelijk terugvallen op  het sociale vangnet.

Wel wil het kabinet dat er meer aandacht komt voor scholing en inzetbaarheid,
zodat iedereen zijn 66ste haalt. Vakbonden en werkgevers moeten hier afspraken
over maken, vinden de partijen. Ze stellen dat alleen cao's waarin aandacht is
voor dit vitaliteitsbeleid algemeen verbindend worden verklaard. Volgens
Wilthagen  moeten we hier echter niet te veel van verwachten. 'In veel cao's
zijn hier al afspraken over gemaakt, maar blijft het vaak bij plannen op
papier.'

Leed in zorg  verstopt

De zorg haalt voorlopig opgelucht adem. Er is zelfs een miljard euro vrijgemaakt
voor betere zorg in verpleeg- en verzorgingshuizen. Hiermee kunnen 12 duizend
extra  verpleegkundigen en verzorgenden worden aangesteld. 'Goed nieuws', vindt
de V&VN, de vereniging van zorgprofessionals. 'Al moet je ze wel weten te
vinden.'

Achter de mooie presentatie van het regeerakkoord zit echter wel veel klein leed
verstopt, waarschuwt de Chronisch Zieken en Gehandicaptenraad (CG-Raad). 'Arme
ouderen, gehandicapten en chronisch zieken met hoge zorguitgaven kunnen een
stapeling van negatieve effecten opleveren. Dan holt de koopkracht achteruit.'

Op Prinsjesdag was al aangekondigd dat de premie voor de zorgverzekering met
zo'n 100 euro per jaar stijgt en bovendien het eigen risico met 40 euro omhoog
gaat. Het nieuwe kabinet verhoogt nu ook de inkomensgrens voor zorgtoeslag en
bouwt een vermogenstoets in. Dat zullen veel mensen met een modaal inkomen
merken.

Het motto van het aankomend kabinet is 'eigen verantwoordelijkheid' en dat
betekent dat burgers meer zelf moeten gaan betalen. Eigen bijdragen gaan omhoog
of worden nieuw ingevoerd, zoals bijvoorbeeld voor behandeling in een instelling
voor geestelijke gezondheidszorg. Ook wordt geschrapt in het basispakket.

Zo wordt een ivf-behandeling nog maar één keer vergoed en is de rekening van de
fysiotherapeut de eerste vijftien behandelingen voor de patiënt zelf. De komende
jaren zullen meer 'aandoeningen met een lage ziektelast' uit het pakket worden
geschrapt. De CG-Raad houdt zijn hart vast wat daaronder wordt verstaan. 'Je
kunt de rollator uit het pakket halen of maagzuurremmers maar sommige mensen met
een kleine beurs kunnen echt niet zonder', aldus de woordvoerder.

Ook in de AWBZ (De Algemene Wet Bijzondere Ziektekosten) moet  de
vanzelfsprekendheid er vanaf. Wie voor zichzelf kan zorgen, moet dat ook doen.
Zorg die prima te verzekeren valt, zoals revalidatie, gaat naar de
Zorgverzekeringswet. Eigen bijdragen gaan omhoog, evenals toegangseisen voor het
recht op zorg. Zo hoort iemand met een IQ boven de 70 niet meer thuis in een
gehandicapteninstelling. En een gezin waarvan een kind uit huis wordt geplaatst,
betaalt voortaan gewoon mee aan  de verzorging: maar liefst 3.400 euro per jaar.

De eigen verantwoordelijkheid wordt het meest op de proef gesteld voor ouderen,
chronisch zieken en gehandicapten die zijn aangewezen op 'dagbesteding en
begeleiding'. Die AWBZ-zorg gaat naar gemeenten, waarmee patiënten het recht op
zorg verliezen en aangewezen zijn op het aanbod van hun gemeente via de Wet
Maatschappelijke Ondersteuning (WMO). Het is de vraag of gemeenten genoeg
middelen krijgen om deze nieuwe taken uit te voeren. Bij eerder overhevelingen
naar de WMO zijn voormalige AWBZ-klanten  vaak tussen wal en schip gevallen.

Ondernemer leeft op

Ondernemend Nederland is  overwegend positief over de plannen van het nieuwe
kabinet. Die voorzien in onder meer lastenverlaging, minder bureaucratie, meer
asfalt en een sterk innovatiebeleid. Toch  klinken er ook kritische geluiden.
'Iedereen wil minder regels en een betrouwbare overheid, maar de vraag is wat er
in praktijk van terecht komt', zegt  Bart Jan Koopman, directeur van
exporteursvereniging Fenedex. En daar komt bij dat ondernemers die zaken doen in
het buitenland - zeker in islamitische landen -  wat uit te leggen hebben over
deze gedoogregering. Ook na de première van Wilders' film Fitna liepen de
gemoederen hoog op.

Werkgeversorganisatie VNO-NCW zegt er op te vertrouwen dat 'het kabinet ervoor
zorgt dat de handelsbelangen voor Nederland niet worden geschaad'.

Marieke Buiten (28)werkzoekende

'Vanaf december zit ik in de WW, tenzij ik eerder een baan vind.  Tot nu toe is
er niet zoveel. Ik heb een mavo-diploma, verder alleen werkervaring. Het
vuilverwerkingsbedrijf waar ik in de administratie werkte, verhuist van
Amsterdam naar Rotterdam. Voor mij zou dat per dag meer dan drie uur reistijd
betekenen. Dat zag ik niet zitten. Ik ben blij dat het nieuwe kabinet niet
bezuinigt op de WW, want het is  al niet veel geld.

'Ik ben enthousiast en leergierig, dus een baan vinden zou  binnen drie maanden
moeten lukken. Ik voel wel druk. Langer moet het ook niet duren, anders kan ik
mijn vaste lasten niet meer betalen. Op zich is het gunstig dat de regering de
arbeidsmarkt flexibeler wil maken. Maar ja, werkgevers kunnen dan ook sneller
van je af. Het liefst wil ik een vast contract.  Voor mensen zoals ik maakt het
niet zoveel uit wat voor regering er zit. Rechts is wel goed, denk ik. Als ze de
stijgende lijn in de economie kunnen doorzetten, is dat goed voor de
arbeidsmarkt.'

Klaas de Leeuw (59) Aannemer

'Voor de bouw is dit het dieptepunt van de crisis. Ik heb 35 van mijn 70
medewerkers moeten ontslaan. De helft, ja. Dat is heftig.  Met die 18 miljard
aan bezuinigingen ben ik absoluut niet blij. Iedere Nederlander snapt inmiddels
dat er bezuinigd moet worden, ik ook. Maar ik vind  dit het verkeerde moment.
Zo gaat de economie zich niet herstellen.

'Hier in Schagen heeft de gemeente gisteravond  de aanbouw van een
bedrijventerrein stilgelegd omdat de grond niet verkocht wordt. Dat de
hypotheekrente intact blijft, is wel een lichtpuntje. Ik hoop dat het de  bouw
een  impuls geeft. Nu zit de woningmarkt potdicht.  Mensen die hun huis
eigenlijk willen verkopen, gaan verbouwen. Daar ligt dus werk, maar het zijn
kleine klussen waarbij ik moordende concurrentie ondervind van  zzp'ers.  Ik
betaal mijn werknemers conform de cao 38 euro per uur. Zzp'ers werken voor 15
euro minder. En dat wordt er niet beter op, want deze regering wil zzp'ers meer
kansen geven. Ja, deze sector is goed ziek.'

Gerard de Rouw (59) Politieagent

'Zachtjes uitgedrukt vind ik de plannen van dit kabinet bedenkelijk. Ja, we
krijgen er  drieduizend dienders bij. Daar maken ze in Den Haag nu  mooie sier
mee, maar wie betalen ervoor? Juist: de mannen en vrouwen die het werk al jaren
doen. Dat is moeilijk te verteren, vooral omdat onze lonen ook het afgelopen
jaar al niet omhoog zijn gegaan. Ondertussen gaat de inflatie gewoon door. Dat
aspirant-agenten geen salaris meer krijgen maar alleen eten en een dak boven hun
hoofd, vind ik  echt onbegrijpelijk. Ze hebben een ontzettend zware baan; zonder
geld is dat slavenarbeid.

'En dan nog iets: drieduizend agenten betekent meer aanhoudingen en dat brengt
ook extra werk met zich mee voor justitie. Die krijgen er geen mensen bij, dus
de achterstanden die er nu al zijn worden alleen maar groter, als je het mij
vraagt. Dit soort maatregelen staan in schril contrast met de grote plannen
waar deze partijen het in hun verkiezingscampagnes over hadden. Teleurstellend.'


Mark De Groot (39)Jong gehandicapte

'Vanwege een groeistoornis ben ik nooit groter geworden dan 1,20 meter. Ook heb
ik een gehoorbeperking. Toch heb ik een fulltimebaan als projectmanager. Door
mijn Wajong-status kan ik bij het UWV voorzieningen aanvragen, zoals een
aangepaste auto en bureaustoel.  Door de maatregelen van dit kabinet krijgen
Wajongers dezelfde positie als werklozen en dat vind ik onterecht, want onze
handicaps zijn aangeboren. Het is bovendien een heel gevarieerde groep.  Nu
ontstaat weer het beeld dat Wajongers lui zijn en ten onrechte gebruik maken van
sociale voorzieningen.

'Wat mezelf betreft: Over de herkeuring maak ik me niet zoveel zorgen, ik denk
dat ik mijn status wel behoud. Ik weet dat veel anderen dat wel doen. Ik vraag
me af of ze de keuringsrichtlijnen ook gaan veranderen. Zo ja, dan wil ik dat de
doelgroep inspraak krijgt. Want in Den Haag denken ze er veel te lichtvaardig
over, die beslissen gewoon dat iemand met één arm en één been wel even
vuilnisman kan worden.'

Mieke Weterings (49)SCHEEFHUURDER

'Ik betaal nu 650 euro per maand voor een  mooie sociale huurwoning in Leiden.
Daar wonen mijn 13-jarige zoon en ik. Ik  vind het niet heel erg om iets meer te
betalen. Maar dan moet dat bedrag ook weer omlaag als ik een jaar minder
verdien. Ik heb een variabel inkomen en het nieuwe kabinet houdt daar, vrees ik,
geen rekening mee. Vorig jaar verdiende ik ongeveer 50.000 euro. Een goed jaar,
maar nog  niet goed genoeg om een woning te kopen. Het is wel boven de grens van
43.000 euro die in het regeerakkoord wordt genoemd. Huishoudens die meer dan dat
bedrag verdienen kunnen een huurverhoging van 5 procent bovenop de inflatie
verwachten.

'Die grens is totaal arbitrair. Voor een gezin dat  44.000 euro per jaar  heeft,
kan een  huurverhoging keihard aankomen. Terwijl hun alleenstaande buurman die
42.000 euro per jaar verdient zijn huur amper ziet stijgen. Daarbij vrees ik dat
als er eenmaal een hoge huur voor dit huis geldt, die ook geldt voor degene die
mijn woning overneemt als ik zou verhuizen.'

-0,4% Door de grote bezuinigen zal economische groei in Nederland lager
uitvallen.

110.000 Het extra aantal werklozen aan het einde van de kabinetsrit in 2015

EUR 330 Bruto bedrag dat Jan Modaal in koopkracht jaarlijks minder te besteden
heeft

-0,7% Overheidstekort is door de ingrepen in 2015 nagenoeg weer verdwenen

61.000 Aantal banen dat de komende tijd bij de overheid zal gaan verdwijnen.

LOAD-DATE: October 4, 2010

LANGUAGE: DUTCH; NEDERLANDS

GRAPHIC: ecoportret2
ecoportret4
ecoportret1
ecoportret3
(Coverfoto Economie:) Wie betaalt de rekening? De maatregelen van het rechtse
kabinet zullen de economie veranderen. De zeven belangrijkste trends op een rij.

Foto Joost van den Broek / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              80 of 200 DOCUMENTS



                                 de Volkskrant

                             1 oktober 2010 vrijdag

Oppositie maakt plannen met  de grond gelijk

BYLINE: Yvonne Doorduyn

SECTION: TEN EERSTE

LENGTH: 508 woorden


den haag Partijen die met de komst van het  centrum-rechtse gedoogkabinet in de
oppositie belanden, zijn op de SGP na zéér negatief over het regeer- en
gedoogakkoord van VVD, PVV en CDA. Het is een 'stagneerakkoord' met
'boterzachte' bezuinigingen en tweedeling tot gevolg.

De oppositie was er donderdag als de kippen bij om de plannen van het nieuwe
VVD/CDA-kabinet met de grond gelijk te maken. Het belangrijkste verwijt is dat
het kabinet-Rutte niet hervormt. Ook zou het akkoord Nederlanders uit elkaar
drijven.

'Dit is onmiskenbaar een kabinet van Wilders', oordeelt Femke Halsema van
GroenLinks. 'Het gaat zich vooral richten op repressie en het verminderen van
immigratie, terwijl we in de grootste economische crisis van de afgelopen
tachtig jaar zitten.' De rechtse taboes, zoals een hervorming van de
hypotheekrenteaftrek, zetten Nederland op slot, vindt ze. De 18 miljard euro aan
bezuinigingen die het nieuwe kabinet inboekt, zijn bovendien 'boterzacht', stelt
GroenLinks.

Dat vindt ook de grootste oppositiepartij PvdA. 'Het antwoord van dit kabinet
(op de recessie, red.) is nauwelijks hervormen, niet eerlijk delen en
tegenstellingen vergroten', zegt PvdA-leider Job Cohen. De hoogste inkomens
worden volgens hem ontzien, terwijl ouderen en '110 duizend mensen die hun baan
verliezen', het gelag betalen. 'Gewone Nederlanders moeten hun vingers
natellen', reageert Cohen, verwijzend naar de opmerking van beoogd premier Mark
Rutte dat rechts Nederland zijn vingers bij dit akkoord zou aflikken.

D66-leider Alexander Pechtold vindt dat VVD en CDA de problemen met de economie
en de schatkist laten voortbestaan. 'De belangrijkste belofte van de VVD tijdens
de campagne was 'orde op zaken' te stellen in de economie. Dit is geen regeer-
maar een stagneerakkoord.' Volgens Pechtold drijven de plannen Nederlanders uit
elkaar en schuift het beoogde kabinet de problemen op de arbeidsmarkt en
woningmarkt op de lange baan. 'De staatsschuld loopt onnodig veel op. De
toekomst van jongeren komt onder druk. Het kabinet riskeert een
generatieconflict.'

Ook de ChristenUnie oordeelt dat de woning- en arbeidsmarkt op slot blijven.
'Het regeerakkoord heeft geen oog voor kwetsbare groepen, gezinnen en milieu',
vindt partijleider André Rouvoet.

Toch wil SP-voorman Emile Roemer ook een paar positieve punten noemen. 'Het is
goed dat ze van het ontslagrecht en de WW afblijven en dat er drieduizend
agenten bij komen.' Wel blijft Roemer met een naar gevoel zitten dat er nog van
alles boven de markt hangt. 'Het lijkt wel een vroege Pasen. Deze
bezuinigingseieren hebben ze wel heel goed verstopt. Ik kan ze zo gauw niet
vinden.' Ook Roemer is bang voor een tweedeling in Nederland. 'De zorgpremie
gaat omhoog, de verschillen tussen arm en rijk, gezond en ongezond, worden
alleen maar groter.'

Marianne Thieme van de Partij voor de Dieren vindt het akkoord 'rampzalig voor
de duurzame samenleving'. Wel is ze blij met de 500 animal cops.

'Dit is geen regeer- maar een stagneerakkoord. Het kabinet riskeert een
generatieconflict.'

Alexander Pechtold

D66-leider

LOAD-DATE: September 30, 2010

LANGUAGE: DUTCH; NEDERLANDS

GRAPHIC: Pechtold

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              81 of 200 DOCUMENTS



                                 de Volkskrant

                             1 oktober 2010 vrijdag

Dit is het kabinet voor Niels en Yvonne Schilder uit Volendam

BYLINE: Toine Heijmans

SECTION: TEN EERSTE

LENGTH: 814 woorden

SAMENVATTING

Meer dan 30 procent van de Volendamse stemmen ging naar Geert Wilders. Ook die
van Niels en Yvonne. 'Maar over de islam moet hij niet zo radicaal doen.'

VOLLEDIGE TEKST:

VOLENDAM Als het rechtse kabinet zich donderdagmiddag live op televisie
presenteert, staan er weinig televisies aan in Volendam. Het is de tijd dat de
harde werkers van het dorp thuiskomen bij hun gezin, en het in de keukens begint
te ruiken naar avondeten.

Dit is het hardewerkerskabinet, het kabinet waar zo veel Volendammers zo lang
naar uitkeken.  'Komt dat nu op televisie?', zegt Yvonne Schilder, 'nou, kom
maar snel binnen dan.' Ze loopt de huiskamer in en schakelt naar de NOS (later
zegt ze: 'wij kijken nauwelijks naar de publieke omroep').

Meer dan 30 procent van de Volendamse stemmen ging naar Geert Wilders, bij de
verkiezingen. Ook al is de immigratie er met 332 allochtonen minimaal, en ook al
is Sinan Ozsoy van Shoarma Grill Volendam er zo ingeburgerd dat ze hem een
Volendammer noemen. Maar daar gaat het niet om. Het gaat erom dat de
Volendammers, zoals Casper Kwakman van snackbar Roma zegt, 'mensen zijn die met
hard werken zo veel mogelijk geld verdienen'. Hij zegt ook: 'Het is hier nog
redelijk goed, er zijn niet te veel allochtonen, en dat willen we zo houden.'

Maar daar gaat het niet om. Als Niels thuiskomt van het werk en zijn vrouw
Yvonne heeft uitgelegd dat iemand van de krant mee komt televisiekijken, zegt
hij: 'Ik ben een Wilders-fan. Maar dat van die islam vind ik jammer. Dat is
allemaal zo overdreven, Geert maakt het zichzelf er ook zo moeilijk mee. Goede
ouderenzorg, meer asfalt, minder subsidies, minder immigratie - dát vind ik
belangrijk. Over de islam moet hij niet zo radicaal doen. Dan is hij, eh, gewoon
wat te lomp.'

Niels (30), Yvonne (37), Fabian (17), Robin (6) en Kristy (3,5) Schilder wonen
in een van de oude uitbreidingswijken van Volendam. Aan de overkant van de
straat komen de lichtmasten van het voetbalstadion omhoog. Verder, op de Dijk,
is het pittoreske Volendam met de pittoreske Volendammers, maar Niels en Yvonne
zijn, zeggen ze, gewone mensen. Zij zijn de 'Henk en Ingrid' over wie Geert
Wilders het in zijn campagne had.

Niels werkt vijf dagen per week van zes uur 's ochtends tot vier uur 's middags
in de levensmiddelengroothandel van zijn vader. Yvonne is huisvrouw. Ze bewonen
een huurhuis dat mooi is gemeubileerd en dat ze voor een schappelijke prijs best
zouden willen kopen. Yvonne zegt: 'Wij zijn Jan Modaal'. Ze zegt ook: 'Wilders
vertelt de dingen gewoon zoals je ze hebben wilt. Nu gaan we zien of hij het ook
kan  waarmaken.'

Dat het een rechts kabinet is geworden, vinden ze gerechtigheid: eindelijk een
regering die staat voor wat zij zijn. Tegelijk zijn ze bang dat het niet lang
zal standhouden. Dat ze opnieuw worden teleurgesteld. Ze vertrouwen Verhagen
niet, zeggen ze, met zijn CDA: 'Voor je het weet, zijn er weer twee van die
mensen tegen.' Het duurde ook allemaal zo láng, zeggen ze, voordat het kabinet
er was. En de gedoogvariant - 'wij zeggen: pas bloemen bij de finish.'

Niels: 'Ik had op een grotere overwinning voor rechts gerekend.' Yvonne: 'Kwamen
ze opeens met een links kabinet aanzetten- ik dacht: als dat gebeurt, moeten we
emigreren.' Niels: 'De helft van Nederland heeft links gestemd. Ik kan daar echt
niet bij. Ik begrijp gewoon echt niet waarom je dat zou doen.'

Op televisie zien ze de hoofden van Wilders, Rutte en Verhagen, 'de drie die we
graag wilden zien', daaronder loopt een newsticker mee met de belangrijkste
punten uit het regeerakkoord.

Ze zijn het met alles eens. De hypotheekrenteaftrek onaangetast: 'Mooi zo.' Het
boerkaverbod: 'Als jij hier met een bivakmuts voor de deur stond, hadden we je
toch ook niet binnengelaten?' Zwaardere straffen: 'Zet ze met meerderen in één
cel, en maak de cellen minder luxe. Die cellen zijn soms net kleine woonkamers.'
Een miljard minder voor ontwikkelingshulp: 'Dat geld kunnen we hier veel te goed
gebruiken.' Minder migranten: 'Alleen mensen die zich aanpassen, mogen blijven.'
De AOW naar 66 jaar: 'Tsja. Je kunt niet alles hebben, als je onderhandelt.
Wilders moest toch ergens water bij de wijn doen.'

Yvonne: 'Laat ze nou maar eens bezuinigen op dingen waar we veel voor betalen,
maar niks mee doen. De publieke omroep. De opera - heb je laatst op tv gezien
hoeveel geld per stoel daar bij moet? De Joint Strike Fighter. De migranten die
ons zo veel geld kosten. En hier in Volendam willen ze het stadhuis gaan
uitbreiden voor veel geld, terwijl ze maar tot twee uur open zijn - laat die
ambtenaren liever dubbele diensten draaien.'

Maar wat ze het allerbelangrijkste vinden: dit is het kabinet voor Niels en
Yvonne Schilder. Bij deze drie mannen op televisie voelen ze zich thuis. Niels:
'Het werd tijd voor een keerpunt'. Yvonne: 'Eindelijk een kabinet dat rekening
houdt met de gewone burger.'

Wilders vertelt de dingen gewoon zoals je ze hebben wilt

LOAD-DATE: September 30, 2010

LANGUAGE: DUTCH; NEDERLANDS

GRAPHIC: Straatbeeld in Volendam. Geert Wilders is er populair. 'Laat ze maar
eens bezuinigen op dingen waar we veel voor betalen, maar niks mee doen', zegt
de Volendamse Yvonne Schilder. Foto Olaf Kraak

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              82 of 200 DOCUMENTS



                                 de Volkskrant

                             1 oktober 2010 vrijdag

'Werkende burger krijgt land terug'

BYLINE: Yvonne Doorduyn, Ron Meerhof

SECTION: TEN EERSTE

LENGTH: 637 woorden

SAMENVATTING

Kabinet-Rutte wil met PVV Nederland maken tot een land waar 'afspraak is
afspraak' weer geldt.

VOLLEDIGE TEKST:

den haag Na twee valse starts in een turbulente formatie en nog steeds onder de
dreiging van confessionele dissidenten hebben Mark Rutte, Maxime Verhagen en
Geert Wilders donderdag dan toch het regeerakkoord gepresenteerd van een
VVD/CDA-kabinet met gedoogsteun van de PVV.

Verhagen had een lange nacht achter de rug, waarin hij opnieuw vergeefs
probeerde de weerstand in zijn eigen fractie te breken. Op het laatste moment
had Wilders nog tekstwijzigingen in passages over allochtonen te slikken
gekregen. Desondanks slaagde het trio er donderdag in bij de presentatie
druistig te ogen.

Het kabinet-Rutte wil samen met Wilders Nederland maken tot een land waar
'afspraak is afspraak' weer geldt, grenzen worden gesteld én gehandhaafd. Dát
Nederland gaan ze 'teruggeven aan de hardwerkende Nederlander', beloofde beoogd
premier Rutte.

'Vrijheid en verantwoordelijkheid' luidt het motto van het nieuwe kabinet. Het
leek meteen duidelijk te maken wat dit kabinet drijft én waar de schoen wringt.
'Vrijheid' is de essentie van het liberalisme, 'verantwoordelijkheid' staat hoog
in het vaandel bij de christen-democraten.

Tegelijk is het motto op te vatten als een waarschuwing voor gedoogpartner PVV:
vrijheid kan niet bestaan zonder  verantwoordelijkheid. VVD en CDA willen de
gevaarlijke electorale concurrent als gedoogpartner aan zich binden en daarmee
intomen.

Voor hem had het motto niet zo gehoeven, zei Wilders. 'Ik ben niet zo van het
bruggen bouwen.' Liever somde hij op wat hij had binnengehaald op gebied van de
zorg, de sociale zekerheid en immigratiebeperkende maatregelen.

Hij voorspelde dat het overeengekomen pakket de instroom van niet-westerse
migranten met de helft zal reduceren, een kwantificering die in de akkoorden
nergens voorkomt.

Verhagen op zijn beurt sprak expliciet over onderwerpen die Wilders een gruwel
zijn. 'We kijken met een open blik naar de Europese Unie en naar de wereld.
Vrijheid is er voor iedereen in gelijke mate - of je nu autochtoon of allochtoon
bent, moslim of christen, man of vrouw.'

Door de aanhoudende onrust in zijn fractie kon Verhagen niet vrij praten. Ook na
vijftien uur overleg wist hij de nacht ervoor de twee dissidente Kamerleden
Ferrier en Koppejan niet te bewegen hun bezwaren tegen samenwerking met de PVV
op te geven. Daardoor konden de akkoorden niet met een unaniem positief advies
van de fractie worden doorgestuurd naar het CDA-congres dat zich er zaterdag
over mag uitspreken.

Volgens ingewijden is Verhagen in de nacht van woensdag op donderdag tot het
uiterste gegaan om Ferrier en Koppejan zover te krijgen, maar is de sfeer niet
verder verhard. Mede daarom lijkt de meest voor de hand liggende uitkomst nu dat
de twee ook zaterdag hun bezwaren nog overeind houden, maar uiteindelijk in de
fractievergadering op de dinsdag daarop zullen kiezen voor het partijbelang.
Daarmee zou dan alsnog de kleinst mogelijke meerderheid van 76 zetels zijn
veilig gesteld.

Anders dan drie weken geleden toonde Wilders zich er dit keer wél gerust op dat
Verhagen zijn 21 fractieleden in het gareel krijgt. 'Ik reken op een goede
afloop.'

Van de provinciale CDA-afdelingen lijkt vooralsnog alleen de Statenfractie van
Zeeland zaterdag op het congres tegen het regeer- en gedoogakkoord van het
nieuwe kabinet te stemmen. 'Ik ben niet van standpunt veranderd', zegt
voorzitter Jan Bergen. 'Ik ben nog steeds tegen de samenwerking met de PVV.'

De meeste provincievoorzitters toonden zich donderdag voorzichtig positief of
zelfs ronduit enthousiast. 'Maxime Verhagen is met vlag en wimpel geslaagd',
meent Petra Doornbal, provincie Utrecht. Hans Jansen, Noord-Brabant, is
gereserveerder. 'Ik kan me voorstellen dat een aantal CDA'ers met een steen in
de maag lopen.'

LOAD-DATE: September 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              83 of 200 DOCUMENTS



                                 de Volkskrant

                          30 september 2010 donderdag

Radiostilte formatie geldt niet voor de  aangename dingetjes

BYLINE: Douwe Douwes, Kim van Keken

SECTION: TEN EERSTE

LENGTH: 356 woorden


DEN HAAG Nee, nee. Niemand hoort wat over het regeer- en het gedoogakkoord.
Zolang er wordt onderhandeld, komt er niets naar buiten. Of toch wel. Want
inmiddels weten we wel een paar leuke dingen die het nieuwe kabinet van plan is,
met de nadruk op leuk voor de Hard Werkende Nederlander (HWN'er).

Onder Rutte mag de automobilist 130 op de snelweg rijden, er komt een hoop extra
geld voor asfalt, honderden miljoenen euro's extra voor de ouderenzorg, en we
mogen weer roken in het café op de hoek. Voor de hardwerkende Nederlander in
Staphorst blijft de zondagsrust behouden, meldde de christelijke pers. Een
gebaar richting de mannenbroeders van de SGP, van wie de steun in de Kamer nog
wel eens belangrijk kon worden.

Radiostilte, was de afspraak tussen de onderhandelaars. Mark Rutte (VVD), Maxime
Verhagen (CDA) en Geert Wilders (PVV) weten hoe gevoelig hun boodschap van 18
miljard bezuinigingen ligt. Ieder onvertogen woord kon een stok in de wielen van
de broze onderhandelingen zijn.

Maar zo heel af en toe kwamen er brokjes nieuws naar buiten. En opvallend genoeg
waren het vooral aangename dingetjes die de spin doctors van de nieuwe
coalitiepartijen lieten lekken. Bredere wegen en hard rijden, dat wil iedereen
wel. De nieuwe coalitie had precies twee dagen om voor Sinterklaas te spelen.
Maar de hoeveelheid strooigoed was beperkt. Dus werden de de maatregelen met
veel enthousiasme uitgevent.

De echte klappen, bezuinigingen op de zorg bijvoorbeeld, worden vooralsnog
angstvallig stilgehouden. Vandaag wordt het hele plaatje duidelijk. Inclusief
koopkrachtcijfers, die er niet rooskleurig uit zullen zien. Rutte zei woensdag,
nadat zijn fractie zonder veel morren akkoord ging met het regeer- en
gedoogakkoord, dat 'regels niet alleen worden afgekondigd, maar ook worden
gehandhaafd. Dit akkoord bevat heel veel procent VVD, heel veel procent CDA en
heel veel procent PVV.'

De pijnlijke bezuinigingen bleven tot vandaag professioneel buiten beeld. Net
zoals alle andere kabinetten dat eerder deden. De gouden regel van de spin
doctor: goed nieuws brengen als er niets anders is. En slecht nieuws brengen als
de krant al overloopt.

LOAD-DATE: September 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              84 of 200 DOCUMENTS



                                 de Volkskrant

                          30 september 2010 donderdag

Moderne verworpenen der aarde;
Column Marcel van Dam

BYLINE: Column Marcel van Dam

SECTION: OPINIE EN DEBAT; Blz. 22

LENGTH: 724 woorden


Deze week publiceerde Forum, Instituut voor multiculturele vraagstukken, in
samenwerking met het Verweij-Jonker Instituut, een rapport onder de titel Een
vreemde in eigen land. Daarin wordt verslag gedaan van een onderzoek onder
autochtonen in een aantal gemengde wijken, die moeite hebben met de
multiculturele samenleving.

De bewoners van die wijken zijn verweesd. Ze hebben het gevoel niet te worden
gehoord, niet te worden gezien en niet te worden gekend door de andere wereld
die wordt bevolkt door mensen die bevoorrecht zijn, zowel qua inkomen als qua
intellect, en die geen flauw benul hebben hoe 'Jan met de pet' zijn dagelijkse
leven inricht en met welke problemen die te maken krijgt. Ze haten de overheid
die ze zien als vijand omdat die hen op allerlei gebied in de steek heeft
gelaten. Veel bewoners hebben een laag inkomen rondom het minimumloon, waarvan
de koopkracht nu lager is dan dertig jaar geleden. Naar hun gevoel maken ze geen
echt deel meer uit van de samenleving. Hun inkomen is te laag om volwaardig te
kunnen deelnemen aan de consumptiemaatschappij. Ze kunnen hun kinderen niet
geven wat hun klasgenootjes hebben. Ze zijn de moderne verworpenen der aarde.

Anil Ramdas veronderstelde in de Volkskrant van dinsdag  dat de oude sociale
kwestie materieel is opgelost. Hij schreef: 'De blanke laaggeschoolden verdwenen
van de radar omdat ze een huis en een auto hadden en op vakantie konden.' De
achterstand zou nu bestaan uit laaggeschooldheid  en culturele verwaarlozing.

Wat een misverstand. De witte woede aan de onderkant is vooral veroorzaakt door
het materiële achterblijven op de gemiddelde welvaartsgroei en de gevoelens van
uitsluiting en doelloosheid die daarvan het gevolg zijn. Het is die woede waar
anomie, normloosheid, uit voortkomt. Zoals die ook aan het eind van de 19de eeuw
bij het industrieproletariaat bestond.  Vanaf het einde van de 19de eeuw is,
onderbroken door twee wereldoorlogen, een proces van humanisering begonnen via
de opbouw van de verzorgingsstaat. Sinds ongeveer 1980 wordt die  geleidelijk
weer afgebouwd. Ik durf te stellen dat de verschijnselen die nu in het rapport
van Forum worden gekoppeld aan de 'verweesde' groep autochtonen in de
onderzochte gemengde wijken, alles met die afbouw  te maken hebben. De bewoners
van die wijken voelen zich al tientallen jaren achtergesteld.  Op 8 januari
1992, bijna 20 jaar geleden, schreef ik op deze plaats al een column over dat
fenomeen onder de titel Gekoesterde problemen.

Al tientallen jaren worden die problemen wereldwijd  in de sociologische
literatuur beschreven, want in alle westerse landen met niet-westerse
immigranten komen ze voor. Overal waar etnische minderheden bestaan, worden die
de zondebok voor de onvrede van de oorspronkelijke bewoners aan de onderkant van
de samenleving. Hans Boutellier, een van de samenstellers van Een vreemde in
eigen land, zei  maandag in de Volkskrant: 'De allochtoon is een dankbaar object
voor wrok. Als die niet zou bestaan, zouden ze die hebben uitgevonden.'

Dat is wel waar, maar onvolledig. Want het is ook waar dat de problemen die
altijd verbonden zijn met  immigratie, vooral met immigratie uit een niet
westerse cultuur, zijn afgewenteld op de groepen met een lage opleiding en een
laag inkomen die de oudere volksbuurten in de grote steden bewonen. Daar werd de
autochtone meerderheid geleidelijk een minderheid, en waar dat nog niet het
geval is vrezen ze dat. In het rapport worden geen beleidsaanbevelingen gedaan.
Dat is vreemd. Want in het rapport wordt duidelijk gemaakt dat de grote
concentratie van allochtonen in de betreffende wijken, of de concentratie die
wordt gevreesd, de belangrijkste aanleiding is voor de witte woede.

De oplossing van het concentratieprobleem is even simpel als moeilijk:
deconcentratie. Maar daarover geen woord. Overigens: ook zonder allochtonen zou
het ressentiment en de haat tegen de overheid niet verdwijnen. Dat kan alleen
door stelselmatig de achterstand en uitsluiting van mensen met een lage
opleiding en een laag inkomen weg te werken. Helaas wordt die door de
voortgaande afbraak van de verzorgingsstaat alleen maar groter. En dat proces
van afbraak zal onder het komende rechtse kabinet worden versneld. Zij likken
hun vingers erbij af.

Marcel van Dam is socioloog.

vk.nl/columnisten

Volkswijken zijn verweesd door afbouw van verzorgingsstaat

LOAD-DATE: September 30, 2010

LANGUAGE: DUTCH; NEDERLANDS

GRAPHIC: Forum_marcel_van_dam

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              85 of 200 DOCUMENTS



                                 de Volkskrant

                           27 september 2010 maandag

Wantrouwen en wrok tegen staat regeren;
interview  hans boutellier

BYLINE: Janny Groen

SECTION: BINNENLAND

LENGTH: 714 woorden

SAMENVATTING

Tussen de 'verweesden' in de volkswijken en de politiek, gaapt een gigantische
kloof, constateren de onderzoekers met schrik.

'De allochtoon is een dankbaar object voor wrok. Als die niet zou bestaan,
zouden ze hem hebben uitgevonden.'

VOLLEDIGE TEKST:

Niet zozeer het stevige sentiment tegen buitenlanders dat zijn onderzoekers
aantroffen in een aantal volkswijken verraste directeur Hans Boutellier van het
Verwey-Jonkerinstituut, maar vooral de grondige afkeer van de overheid. 'Die
staat in dergelijke wijken altijd wel in een negatief daglicht. Wat de regering
of gemeente ook doet, goed is het nooit. Maar de mate van afkeer die wij
aantroffen vind ik schokkend. De overheid wordt gezien als tegenstander en zelfs
als vijand.'

Het in opdracht van Forum, Instituur voor Multiculturele Vraagstukken, verrichte
onderzoek Een vreemde in eigen land, dat vanmiddag wordt aangeboden aan
VVD-Kamerlid Paul de Krom, is bijzonder lastig geweest. Specifiek gezocht is
naar autochtonen die moeite hebben met de multiculturele samenleving. De
bewoners van de geselecteerde 'gemengde wijken' (Doornakkers in Eindhoven,
Sterrenwijk in Utrecht, Blerick-Midden in Venlo en Buytenwegh-De Leyens in
Zoetermeer) bleken echter moeilijk aan de praat te krijgen over hun onvrede. De
onderzoekers stuitten op een muur van wantrouwen. Boutellier: 'Zij behoorden,
net als politici, beleidsmakers en journalisten, tot een andere wereld. Die
staat heel ver van die bewoners af. Die mensen zijn verweesd, ze hebben het
gevoel niet te worden gehoord, niet te worden gezien, niet te worden gekend.'

Die andere wereld wordt bevolkt door mensen die bevoorrecht zijn, zowel qua
inkomen als qua intellect, en die geen flauw benul hebben hoe 'jan met de pet'
zijn dagelijks leven inricht en met welke problemen die te maken krijgt. Zo
ervaren ze dat. De problemen worden vooral toegeschreven aan de komst van
'buitenlanders' in hun wijken. Vaak genoemd worden geluidsoverlast, verloedering
van de openbare ruimte, agressieve hangjongeren. Op het terrein van opvoeding,
eetgewoonten en seksuele moraal botsen de opvattingen van de wijkbewoners nogal
eens met die van de allochtonen.

Omdat de overheid niets begrijpt van hun situatie, wordt er niet naar hen
geluisterd en dus niet ingegrepen. Erger nog, voor 'de buitenlanders' wordt wel
alle mogelijke moeite gedaan. Die worden in hun ogen voorgetrokken.

'Veel bronnen van tragiek spelen hier een rol', zegt Boutellier. Hij noemt de
individualisering en ontzuiling. 'Ze zijn los komen te staan van een groter
geheel, voelen zich ontheemd. Daar komt nog de consumptiemaatschappij bij. Ze
hebben niet de middelen daaraan deel te nemen. Nike-schoenen kunnen zij niet
betalen, sommige nieuwkomers wel. De allochtoon is een dankbaar object voor
wrok. Als die niet zou bestaan, zouden ze hem hebben uitgevonden.'

Weinig verbazend is er in die wijken veel sympathie voor PVV-leider Geert
Wilders. Zoals een bewoner uit Blerick-Midden in het onderzoek zegt: 'Ik ben
Nederlander en die Wilders laat ons niet afglijden. Die gaat niet vertellen dat
we eerst met de buitenlanders gaan praten en dan pas vragen aan de Nederlanders
of dat goed is. Ik wil geen compromissen sluiten met types die met een hamer
voor me staan.'

Toch verwachten weinigen dat Wilders hen uit de brand kan helpen, blijkt uit de
interviews. In het Nederlandse politieke systeem is hij immers gedwongen
compromissen te sluiten. En dat is onvoldoende. Want een radicaal andere
opstelling van de overheid is nodig. Boutellier denkt dat Wilders met zijn
boodschap tegen de islam niet echt aansluit bij hun noden. 'Het zijn geen
islamhaters. De religie wordt bijna niet genoemd. Ze hebben het niet over
moslims, maar over buitenlanders.'

Een gigantische kloof gaapt tussen de 'verweesden' en de politiek. En die is, zo
eindigt het onderzoek in mineur, niet gemakkelijk te dichten. Concrete
beleidsvoorstellen doen de onderzoekers niet. 'Om eerlijk te zijn, zouden we het
ook niet zo gauw weten', stellen ze. Boutellier heeft maar één advies: 'Houd het
klein. Een grote bron van ergernis, weten we uit ander onderzoek, is dat
allochtone kinderen vaak tot elf uur 's avonds op straat spelen. Dat is niet
goed voor kleine kinderen en verontrust mensen. Maak daar een eind aan. Blijf
dicht bij hun leefomgeving.'

LOAD-DATE: September 26, 2010

LANGUAGE: DUTCH; NEDERLANDS

GRAPHIC: Sterrenwijk interview en in_ph01

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              86 of 200 DOCUMENTS



                                 de Volkskrant

                           25 september 2010 zaterdag

Geachte majesteit,;
Nijmegen, 25 september 2010Open brief  Antwoord op de Troonrede.

SECTION: HET VERVOLG

LENGTH: 1547 woorden


Majesteit, ik ben ongeveer zo oud als Uw oudste zoon. Net als hij heb ik de
geleidelijke opkomst van het hyperkapitalisme, de mediacratie, de Oranjegekte en
het populistisch nationalisme in Nederland meegemaakt. En natuurlijk hebben ook
U en Uw zoon hiervan geprofiteerd en aan bijgedragen. Ook afgelopen Prinsjesdag,
met zijn gouden koets, Troonrede en rituele hoedenparade, was weer een fraaie
staaltje nationaal theater. Maar dat U Uw periode wellicht zal afsluiten als
hoofd van een land dat voor het eerst in zijn  geschiedenis een extreem-rechts
kabinet heeft, zal ook U niet voorzien of gewenst hebben. Alsof dat niet genoeg
is, zal ons land na eerst de crisis te hebben verwerkt, ook nog getroffen worden
door historisch grote bezuinigingen, zelfs nu deze economisch niet meer nodig
zijn. Het worden spannende tijden in Den Haag. Sta me toe U, middels deze brief,
kracht en wijsheid toe te wensen.

Uw persoonlijke raadsheer en amice Ruud Lubbers betuigde onlangs zijn spijt over
zijn verrichtingen om Wilders aan de macht te helpen. En U? Had U achteraf ook
spijt en onderschatte U samen met Lubbers en de linkse partijen de gladheid van
Verhagen? Ik kan me weinig anders voorstellen. Want je hoeft geen voorstander
van het koningshuis te zijn om te erkennen dat U op schandelijke wijze een
actrice bent geworden in een erbarmelijk nationaal toneelstuk.

Opende U daarom heerlijk vilein Uw Troonrede met de zin dat een stabiel bestuur
is gewenst? Ik zal het nooit weten. En dat verwart me in een land dat prat gaat
op haar democratie en vrijheid van meningsuiting.

Ook voor U en voor Uw zoon moet het een kwelling zijn om op het nationaal
publieke toneel louter te moeten acteren als glossy royalty, als cheerleader
voor al onze nationale feesten en partijen, en alleen werkelijk te kunnen
spreken achter de schermen. Zou het niet heerlijk zijn om, als was U een
president, te kunnen spreken en verantwoording te kunnen afleggen in het
openbaar als publiek figuur? Lieve Beatrix, vertel me Uw ongewild bewaarde
publieke idealen, over Uw vrees en visioenen voor een toekomst met Uw zoon op de
troon, ik hang aan uw lippen.

Majesteit, we delen een land dat in verwarring en in angst verkeert. De
economische crisis heeft ons hard geraakt, vooral mentaal. Materieel zijn we een
van de  welvarendste landen op de wereld, maar het besef dat door een paar
slechte leningen in de VS in Nederland hele banken kunnen omvallen, heeft iets
in ons geknakt. Wat resulteerde was niets minder dan nationalistisch
paniekvoetbal. Van links tot rechts was men het eens dat de crisis is
veroorzaakt door de impulsen tot hebzucht die in het systeem zelf zitten. Maar
in plaats van de noodzakelijke herbezinning op de grimmige neoliberale politiek
worden tal van banken met nationaal belastinggeld beschermd tegen de vrije
markt, waar ze eerder zo prat op gingen en van profiteerden. En als het
rechts-nationalistische kabinet er komt,  wordt de rekening hiervan gelegd bij
de ouderen, armen, moslims en migranten. Om Rutte te parafraseren: een land waar
rechts de vingers bij aflikt. Tot zover dus de hoop op een premier van en voor
alle Nederlanders. Alsof we  al genoeg tweedracht en wantrouwen hadden.

Maar niet alleen de zucht naar alleen het eigen gelijk en geluk regeert,
tegelijkertijd wordt ook de angst voor alles wat ons zou bedreigen gekoesterd.
Of de dreigingen ook werkelijk zijn, doet er eigenlijk allang niet meer toe. De
behaagzieke fantasie van de Nederlander als toppunt van 'westerse' beschaving
tegenover een wereld van anti-moderne barbaren 'verkoopt' als nooit tevoren aan
het 'eigen' volk. In het Nederland van nu is een oproep tot zuivering van het
eigen domein, de wens verlost te worden van vreemde smetten, niet langer een
taboe. Het is een politieke ideologie van kiezen voor eigen volk eerst en het
aanwijzen van eldersgeborenen of andersgelovigen als zondebokken. Het paradoxale
gevolg is dat  uit naam van de bescherming van onze vrijheid een vergaand
protectionisme en culturele repressie door de nationale politiek worden
gepropageerd. Zelfs of misschien wel juist door partijen met vrijheid in hun
partijnaam.

Ik weet het majesteit, er is geen eenvoudig antwoord om de vrees voor terreur en
criminaliteit te reduceren. Maar dit lijkt me de verkeerde weg. Want wat is
bescherming als deze meer levens eist dan waartegen beschermd wordt? Met een
vergelijkbaar agressieve vrijheidspolitiek zijn er inmiddels meer militairen
gesneuveld en burgers gedood in landen als Irak en Afghanistan dan door de
terreurdaden zelf. Evenzo is door de strengere grensbewaking het aantal
illegalen niet afgenomen, maar juist toegenomen. In de fobische strijd tegen de
ongewenste vreemdeling vervalt Europa bovendien in oude fouten. Want geleidelijk
is,  25 jaar na het einde van WO II, opnieuw een landschap van hekken, kampen en
deportatiecentra ontstaan. Daarmee wordt juist bevorderd waartegen wordt
gestreden: meer angst en paranoia, meer terrorisme en een gevaarlijke tweespalt
in de maatschappij. Het is zoals U zelf al zei in Uw Kerstrede: het geloof in de
als eigen gedefinieerde gemeenschap is inmiddels zelf geworden wat men zegt te
bestrijden, een fundamentalisme.

Even iets meer over de nar aan Uw Haagse binnenhof, Wilders. U zal me geloven
als ik zeg dat ik op internationale congressen inmiddels steevast moet uitleggen
hoe Wilders zo populair kan zijn. Het verbeten radicalisme van Wilders, vaak
aangevuld met vragen over dat wonderlijke kapsel, wekt alom verwondering.
Figuren als de overleden Oostenrijkse populist Haider, om wiens machtsgreep
Nederland destijds massaal nog protesteerde en waardoor U niet eens mocht gaan
skiën in Oostenrijk, en de Vlaming Filip Dewinter zijn  inmiddels in hun
beledigingen kruimelaars vergeleken bij Wilders.

De politicoloog Fennema beargumenteert in zijn recente biografie van  Wilders
dat de haat van Wilders jegens het islamextremisme vandaag is verworden tot een
fascistische politiek van etnische zuiverheid. Dat zou verklaren waarom Wilders
zich louter wil inzetten voor 'Henk en Ingrid' en zich keert tegen 'Ali en
Fatima'. In dat licht zou ook zijn uitspraak over vervuiling op straat door
hoofddoekjes gezien moeten worden, een vervuiling die hij tegen wil gaan door
een kopvoddentaks, volgens het principe de vervuiler betaalt.

Maar het is niet deze doorzichtige angstpolitiek zelf, maar het feit dat deze zo
breed aanslaat, wat mij zorgen baart. Uw eigen schoondochter (wat een geschenk
voor Nederland en voor het voortbestaan van de Koninklijke Oranjes), Prinses
Máxima, verwoordde al eens de in de wetenschap breed geaccepteerde visie dat dé
Nederlandse identiteit niet bestaat. Maar ook dit Koninklijke tegengeluid werd
omver geblazen door de nationalistische wind  die door Nederland waait. Wilders
is dus geen uitzondering, maar de uitvergroting van de regel. Anders gezegd,
Wilders is geen paria, maar eerder een wilde parasiet van een sterk
nationalistisch Nederland.

Majesteit, wat ontbreekt is het grote verhaal over de staat van het land,
vandaag in de wereld van morgen. Een verhaal dat verder reikt dan de
kopvoddentaks van een Venlose nar met een geblondeerde haardos. Ik schreef
onlangs al eens samen met goede collega Esther-Mirjam Sent dat de dorpspolitiek
die Den Haag nu bedrijft, waarbij het buitenland genegeerd wordt, volstrekt
onhoudbaar is. In de afgelopen decennia is de onderlinge verweving van de wereld
versneld toegenomen. En Nederland heeft daarvan economisch sterk geprofiteerd.
De keerzijde is dat ontwikkelingen van buiten, of dat nu een griepvirus, een
slechte lening of de haatzaaierij van een dwaze lokale Amerikaanse dominee is
die de Koran wil verbranden, sneller doorsijpelen in het nationale weefgetouw
dat Nederland heet. Wat dan niet helpt is bunkerpolitiek en valse
stemmingmakerij. Dat is Nederland onwaardig en improductief. Met positieve
gevoelens voor Nederland is natuurlijk helemaal niets mis. Maar dat is nog wat
anders dan het salonfähig maken van opruiende retoriek die alleen de eigen
onderbuik vult en zondebokken maakt van moslims. Om duurzaam te kunnen
ontwikkelen zou het motto juist strategische bestendiging en uitbouw van
internationale samenwerking moeten zijn. Want economisch en politiek is de
19de-eeuwse uitvinding van de natiestaat door de globalisering ingehaald. Uw
schoondochter begrijpt dat al. Nederland is geen eiland.

Lieve Bea, het ziet er naar uit dat U binnenkort op het bordes staat met wat
door sommigen al Bruin I is genoemd. Hoeveel nationalisme kan uw koningshuis
eigenlijk verdragen? Wanneer wordt uw stilzwijgende gedogen aan deze politiek
voor U en Uw land kwalijker dan het doorbreken van de stilte? Wat mij betreft is
het moment gekomen. Laat het theatrale masker van de Koninklijke leugen vallen.
Open onze ogen met gedenkwaardige laatste optredens en vlammende verhalen over
hoop en vertrouwen. En over solidariteit, ongeacht geloof of afkomst. Het zou
een waardig, menselijk slot zijn van Uw gedenkwaardige periode.

Tot slot, een steun in de rug uit heel persoonlijke hoek. Wist U dat mijn
lieftallige echtgenote Ingrid heet en wij dus samen het door Wilders aangewezen
modelechtpaar van Nederland zijn? Hoe sterk kan de man miskleunen, zou je
zeggen. Dat geeft toch extra moed, vindt U ook niet?

Het ga U goed.

Uw onderdaan,

Henk van Houtum

LOAD-DATE: September 27, 2010

LANGUAGE: DUTCH; NEDERLANDS

GRAPHIC: Henk van Houtum is hoofddocent geopolitiek en politieke geografie, aan
de Radboud Universiteit Nijmegen.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              87 of 200 DOCUMENTS



                                 de Volkskrant

                           25 september 2010 zaterdag

Vechten  voor de  klompenkerk

BYLINE: Marcel van Lieshout

SECTION: BINNENLAND

LENGTH: 936 woorden

SAMENVATTING

Het bisdom Haarlem-Amsterdam wil de Goede Raadkerk in Beverwijk sluiten.
Parochianen doen er alles aan om dat te voorkomen. 'Ze noemen ons
straatvechters.'

VOLLEDIGE TEKST:

BEVERWIJK  De kerk werd al eens met succes gekraakt en nieuwe acties zijn verre
van uitgesloten. Het gebeurt  zelden dat woedende parochianen alle middelen
aangrijpen om hun met sluiting bedreigde kerk open te houden, tegen de wens van
het parochiebestuur en het bisdom in.

Het broeit al geruime tijd in de katholieke geloofsgemeenschap in Beverwijk. Na
jaren van onzekerheid hakte bisschop Jos Punt van het bisdom Haarlem-Amsterdam
deze week de knoop door: de kerk Onze Lieve Vrouw van Goede Raad gaat definitief
dicht en wel snel. Volgende week woensdag nog een vesperviering en dat was het
dan voor de uit 1915 daterende kerk, een rijksmonument.

Dat zullen we nog wel eens zien, dacht een groep parochianen die eerder dit jaar
vergrendeling van de kerk en een aantal bijgebouwen ongedaan wist te maken. Daar
moest wel het een en ander voor worden gesloopt. 'Ze noemen ons straatvechters',
zegt Simon van Rookhuizen, oud-penningmeester van het kerkbestuur. Zijn vrouw
Bets houdt het liever op het meer neutrale 'bezetters'.

'Welkom in de klompenkerk', zegt Van Rookhuizen, een 72-jarige gepensioneerde
administrateur, als hij deze middag een rondleiding geeft door de Goede
Raadkerk. Bij een Mariabeeld staan behalve de vertrouwde kaarsen demonstratief
enkele paren klompen opgesteld. Boodschap: dit is de kerk voor de gewone man.
Van Rookhuizen: 'Ooit met dubbeltjes en kwartjes tot stand gebracht door boeren
en tuinders.'

Héél anders, kortom, dan die andere monumentale katholieke kerk in Beverwijk, de
Heilige Agathakerk, ook wel bekend als de Koepelkerk. Die ligt amper een
kilometer verderop, pal aan dé winkelstraat van Beverwijk. 'Middenstanders- en
witteboordenkerk', mompelt Van Rookhuizen. 'Die lui daar geven geen dubbeltje
aan de kerk.'

Zie hier wat de boze parochianen van de Goede Raadkerk zo furieus maakt.
Vijftien jaar geleden, van teruglopend kerkbezoek was al lange tijd sprake,
dreigde de Agathakerk de deuren te moeten sluiten. Maar het overkoepelende
kerkbestuur  koos wel voor behoud van de Agatha. Op de Goede Raadkerken liet het
bestuur in de woorden    Van Rookhuizen 'een  sterfhuisconstructie'  los. 'Wij
waren een kerk zonder schuld en in de Agatha werden miljoenen gepompt.'

Ja, voor de Goede Raad werd ook eens een paar ton vrijgemaakt, mokt Van
Rookhuizen. 'Maar het grootste deel daarvan werd door meneer pastoor in een
opknapbeurt van zijn eigen pastorie gestoken.'

Vorig jaar mochten in de Goede Raadkerk  een paar maanden  geen missen worden
gevierd. Om te kijken of parochianen dan naar de Agatha zouden gaan. Van
Rookhuizen: 'Mooi  niet. Na protesten zijn we dit jaar afgescheept met twee
missen per maand, waarvan één op zaterdagavond. Dat noem ik een
sterfhuisconstructie.'

Nu bisschop Punt deze week na lang wikken en wegen heeft ingestemd met sluiting,
zijn de actievoerders ogenblikkelijk met een geldinzamelingsactie begonnen. Van
Rookhuizen: 'We geven niet zomaar op.'

In afgeslankte vorm kan de Goede Raadkerk nog wel degelijk een functie hebben,
vinden de boze parochianen. Van Rookhuizen: 'Drie weken geleden, toen onze oude
pastoor zijn 50-jarige verbintenis met onze kerk vierde, zaten hier vijfhonderd
man!'

'Ik begrijp de emoties van de parochianen heel goed', reageert kapelaan Nico
Kerssens. 'Ik heb woensdagavond nog de rozenkrans met ze gebeden. Maar de
geloofsgemeenschap is te klein geworden voor twee van die enorme kerken. De naam
Beverwijk stamt weliswaar af van het begrip bedevaart, maar ook hier is het
kerkbezoek dalende.'

Wees niet bevreesd, luidt het advies van de kapelaan, 'de Goede Raad is een
rijksmonument en zal blijven staan. We maken er geen tapijthal van. De nieuwe
koper zal met een maatschappelijk relevante bestemming moeten komen.'

In die woorden vinden de actievoerders geen troost. De strijd gaat voort. Als
binnenkort het zogeheten 'decreet tot onttrekking aan de eredienst' is
uitgevaardigd, wordt bezwaar aangetekend bij de bisschop. Van Rookhuizen:
'Desnoods stappen we naar de paus.'

'De strijd gaat voort, desnoods stappen we naar de paus'

Alleen al in Haarlem-Amsterdam sinds 1970 ruim 50 kerken gesloten

Het afstoten van kerkgebouwen  is voor het bisdom Haarlem-Amsterdam een
financiële noodzaak.  'Bijna 50 procent van onze begroting wordt besteed aan
onderhoud en renovaties', zegt woordvoerder Wim Peeters van het bisdom. 'Met het
teruglopende kerkbezoek en daarmee de inkomsten  is dat geen doen meer.'

Alleen al in het bisdom Haarlem-Amsterdam zijn sinds 1970 van de  ongeveer 250
kerken ruim 50 gesloten. 'Gelukkig komt er ook  wel eens een nieuwe kerk bij.
Voornamelijk in de polder.'

Sluitingen van kerkgebouwen  gaan vaak met emoties gepaard,  zegt Peeters.
'Mensen delen hun  verleden met de kerk, zijn geboren  in de schaduw van de
toren. Maar  sluiting is soms onafwendbaar. We  zijn van een geloofsgemeenschap
van eerst een half miljoen, naar  een kwart miljoen en nu naar  40.000
teruggegaan.'

Peeters beklemtoont dat het parochianen van de Goede Raadkerk  in Beverwijk vrij
staat bij de bisschop beroep aan te tekenen tegen  de aanstaande sluiting. 'En
men  kan inderdaad ook de Heilige Stoel  erbij betrekken. Of dat veel uit zal
halen, valt te betwijfelen.'

Gezien de monumentale status  van de kerk en de 'sacrale uitstraling' wordt
gezocht naar een passende herbestemming voor de  Goede Raadkerk. 'De
mogelijkheid  wordt bekeken om de apsis, de  halfronde ruimte voorin waar het
altaar staat, als devotieruimte vrij  toegankelijk te laten.'

LOAD-DATE: September 24, 2010

LANGUAGE: DUTCH; NEDERLANDS

GRAPHIC: Simon van Rookhuizen in de Goede Raadkerk in Beverwijk, ook wel de
klompenkerk genoemd. Hij is tegen sluiting van 'de kerk voor de gewone man'.Foto
Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              88 of 200 DOCUMENTS



                                 de Volkskrant

                           18 september 2010 zaterdag

Voor Maastricht treedt   nieuw tijdperk aan

BYLINE: Peter de Graaf

SECTION: BINNENLAND

LENGTH: 541 woorden


MAASTRICHT In de Tweede Wereldoorlog had  Maastricht even een NSB-burgemeester.
Maar sindsdien hebben  steevast christen-democraten aan  het roer gestaan in de
Limburgse  hoofdstad, eerst van KVP- en later  van CDA-huize. En nu krijgt de
meest buitenlandse stad van Nederland opeens een VVD-burgemeester. Als het
kabinet de voordracht van  de gemeenteraad overneemt, gaat Onno Hoes uit Brabant
het college voorzitten.

'Er komt een nieuw tijdperk aan,  dat is helder', zegt CDA-fractievoorzitter
Peter Geelen. 'Wij hebben altijd de burgervader mogen  leveren en nu komt er een
liberaal.  Dat is best wennen.' Ed Sabel (Seniorenpartij):  'Ik merkte
donderdagavond wel enige teleurstelling op  de gezichten van de CDA'ers. Maar
ik vind het prima zo. Maastricht is  toe aan een frisse wind.'

Sterker nog, de nieuwe burgemeester van Maastricht is niet alleen niet van het
CDA. Hij komt  ook nog eens niet uit Limburg.  Hoe is dat onder de bevolking,
die bekend staat als toch redelijk chauvinistisch,  gevallen?  'Ik hoor alleen
maar positieve geluiden', zegt  coffeeshophouder Marc Josemans.   'Dat verbaast
me eigenlijk wel. Er  heerst hier toch een ons-kent-onscultuur. Geen CDA, geen
Limburger en ook nog eens homoseksueel, en ik heb nog geen negatieve  reactie
gehoord. We beginnen eindelijk wat wereldser te worden.'

Ook Tiny Meese, eigenaar van tabak- en lectuurshop  Nina, heeft  nog geen
onvertogen woord gehoord.  'Bij mij in de zaak komt het  gewone volk, iedereen
is enthousiast. Hij wordt met open armen  ontvangen', aldus Meese, die voor
Trots op Nederland in de gemeenteraad zit. Ook zij vindt het geen  probleem dat
Hoes geen Limburger is. 'Hij komt uit Brabant, dat  ligt in de lijn van Limburg.
En hij is  vaak in Maastricht geweest, begrijp ik. Ik denk dat de mensen er  wel
moeite mee hadden gehad als  hij uit Amsterdam zou komen.  Dan hadden ze eerder
gezegd: het  is een Hollander.'

Menige Maastrichtenaar wist  gistermorgen nog van niets.  Een  radioverslaggever
van de regionale omroep L1 ondervroeg  passanten op het station: of  ze al
wisten dat Maastricht een  nieuwe burgemeester had. De eerste reacties waren
vrijwel identiek: nee, dat  wisten ze niet. Of ze Onno Hoes  kenden? Nooit van
gehoord.  En Albert Verlinde? Ja, die wel natuurlijk. 'O, is hij de man van
Verlinde.'

Sabel: 'Er  is hier  grote desinteresse in de  politiek. Mensen zijn niet
geïnteresseerd in het proces. Ze willen alleen weten: wat komt eruit en wat
zijn de gevolgen voor mijn persoon?'

Hij hoopt dat de echte Maastrichtenaren de nieuwe burgemeester ten minste een
half jaar de  tijd geven voordat ze met een oordeel komen.  'In de gemeenteraad
is wel de vraag aan de orde geweest  of de nieuwe burgemeester bereid  is mee te
doen aan de tradities van  de Limburgse cultuur', aldus Sabel. 'Zo loopt het
gemeentebestuur standaard mee in de jaarlijkse stadsprocessie. Maar Hoes is
Brabander, dus daar zal hij wel  mee om weten te gaan.  Hij is geen  katholiek,
maar veel wethouders  die hebben meegelopen, waren  dat ook niet.'

Coffeeshophouder Josemans  vindt het juist een voordeel dat  Hoes niet 'een van
ons' is:  'Hij heeft  geen bagage, geen verleden hier,  geen politieke
connecties. Hij kan  met een schone lei beginnen.'

streamer

streamer

streamer

LOAD-DATE: September 17, 2010

LANGUAGE: DUTCH; NEDERLANDS

GRAPHIC: Onno Hoes (rechts) met zijn man Albert Verlinde  Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              89 of 200 DOCUMENTS



                                 de Volkskrant

                           18 september 2010 zaterdag

Der Nederlanden Hema, de;  Prinsjesdag

BYLINE: tekst Wilma de Rek & Bert Wagendorp

SECTION: HET VERVOLG

LENGTH: 1804 woorden

SAMENVATTING

Encyclopedie van Nederland, deel 19 De Nederlander bestaat niet, zei prinses
Máxima alweer een tijdje geleden. De opmerking viel niet bij iedereen in goede
aarde. Als de Nederlander niet bestond, wie waren wij Nederlanders dan? Wat was
onze identiteit? Lastige vragen. Welke zaken bepalen wie we zijn? Wát we zijn?
Misschien is nationale identiteit, zo die al bestaat, een bonte verzameling
puzzelstukjes, die gezamenlijk de idee van Nederland en de Nederlander vorm
geven. Gerechten en tradities, geschiedenis, historische namen, curieuze
gewoonten - de Hema en Prinsjesdag. Deel 19 van een wekelijkse serie.

VOLLEDIGE TEKST:

Hema, de Tien miljoen rookworsten per jaar, elf miljoen tompoucen, 20 procent
van alle in Nederland verkochte beha's en eenderde van het jongetjesondergoed:
die omzet haalt een nieuwe eigenaar van de Hema in elk geval binnen als hij het
bedrijf overneemt van de Britse durfinvesteerder Lion Capital, die Hema in de
etalage heeft gezet. Voor anderhalf miljard, maar dan heb je ook wat: de Hema,
de Hollandsche Eenheidsprijzen Maatschappij Amsterdam (H.E.M.A.), steevast
omschreven als oer-Hollands warenhuis.

Uit een onderzoek uit 2009 bleek, dat wij de Hema 'het meest noodzakelijke merk'
vinden, met een 'onmisbaarheidsscore' van 77 procent. Van de vrouwen, tweederde
van de klandizie, verklaarde 81 procent een Hemaloos leven als volstrekt zinloos
te beschouwen.

De Hema werd in 1926 opgericht door Arthur Isaac en Leo Meyer, de directeuren
van Magazijn De Bijenkorf. Het Hema-concept vormde de democratisering van het
warenhuisidee: een winkel voor de gewone man en vrouw die niet zo snel
binnenliepen bij chique en dure zaken als De Bijenkorf, Maison de Bonneterie,
Metz & Co of de Fransche Bazar.

De arbeidersklasse werd gelokt met eenheidsprijzen, aanvankelijk 25 of 50 cent,
later uitgebreid met dubbeltjes en guldens. Parfum en chocolade, dames- en
herenmode, en huishoudelijke artikelen. Ook toen het eenheidsprijzenconcept
allang was losgelaten, bleef het assortiment van de Hema in de kern hetzelfde.
Met een scherp oog voor verbreding: de rookworst in de jaren dertig, de tompouce
in 1940, later wijn, kaas, verzekeringen en cursussen.

Na de opening van de eerste Hema, op 4 november 1926 in de Amsterdamse
Kalverstraat, kwamen er binnen twee jaar negen winkels bij. Dit jaar passeerde
Hema de grens van 500 vestigingen. Er zijn op dit moment 445 grote en kleine
winkels in Nederland, de overige bevinden zich in Duitsland (9), Luxemburg (2),
België (62) en Frankrijk (3). De Hema op internet groeit ook sterk.

Het warenhuis voor de gewone man met de smalle beurs is de Hema allang niet
meer. Je kunt je er tegenwoordig ook met een gerust hart vertonen als  drie keer
modaal. De Hema is hip en ook erg populair onder jongeren.

Sinds 2008 beschikt het concern over een eigen stijlbijbel, een instructielijst
met thema's, kleurbeelden en vormideeën. Alle stijlkenmerken waaraan een
Hemaproduct moet voldoen, staan erin beschreven. 'Echt Hema' is 'fris,
optimistisch en trendy', en alle producten worden voortdurend langs die meetlat
gelegd. Voldoen ze niet, dan gaan ze eruit.

De Hema's eigen designafdeling bestaat uit vijftien vaste ontwerpers en twintig
freelancers. Zij ontwerpen of restylen jaarlijks tienduizend producten. Ook de
populaire lingerie, de damesvesten én de Jip- en Janneke-rompertjes. De adoptie
van de oer-Hollandse buurkinderen van Annie M.G. Schmidt is al jarenlang een
groot commercieel succes.

Niet duur, goede kwaliteit en eigentijdse vormgeving, in die driehoek ligt het
karakter verborgen dat de Hema tot zo'n Hollandse winkel maakt. 'Bijzondere
eenvoud' luidt het credo; net een stapje verder dan 'doe maar gewoon, dan doe je
al gek genoeg', maar toch ruimschoots voldoende calvinistisch.

De omslag naar hip en trendy voltrok zich in de jaren tachtig. In 1983
organiseerde Hema de eerste ontwerpwedstrijd voor jonge designers, begin jaren
negentig werd gestart met de eigen ontwerpafdeling. Het beroemdste ontwerp uit
de designwedstrijd is de fluitketel 'Le Lapin', waarmee Nicolaï Carels in 1990
won (nog altijd verkrijgbaar).

Oprichter Leo Meyer was een vooruitstrevend man, die zijn personeel 'op
wetenschappelijke wijze' selecteerde, voor nieuwe werknemers een interne
opleiding 'voor het warenhuisbedrijf' oprichtte en met de afdeling 'Sociale
Zorg' de 'stoffelijke en zedelijke belangen' van het personeel behartigde,
alsmede 'de gezondheid en goede verhoudingen'. Ook riep hij al vroeg een eigen
pensioenregeling in het leven. Bij de Hema zat je goed, als werknemer, ook al
maakte je werkweken van 75 uur en stond je op de vrije zondag uit liefde voor de
zaak de etalages opnieuw in te richten.

Maar de laatste tijd verschijnen er barstjes in het imago van de Hema als
sociaal werkgever voor zijn tienduizend personeelsleden. FNV Bondgenoten dreigt
met acties, vanwege de groeiende werkdruk en de neiging ouder personeel sneller
te vervangen door goedkope scholieren.

Dat het management bezuinigt op personeel, heeft vermoedelijk ook te maken met
het feit dat Hema vorig jaar bijna 19 miljoen euro verlies leed, ondanks de
gegroeide omzet. Het verlies werd vooral veroorzaakt door de torenhoge schuld
van 1 miljard waarmee het bedrijf na de overname door Lion Capital werd
opgezadeld.

Daarom hopen ze bij Hema op een nieuwe eigenaar die, behalve met rendementen,
uitmelken en doorverkopen, ook iets heeft met winkels. Toen moederbedrijf Maxeda
(onder meer ook V&D en Praxis) het bedrijf in 2007 te koop zette, werd al
gehoopt op belangstelling van Albert Heijn. Dat bedrijf wordt nu ook weer
genoemd als gegadigde. De Hollandse kruidenier die steeds meer waren in zijn
assortiment stopt, en het warenhuis dat ook goed is in food: het zou volgens
sommigen een match made in heaven zijn.

Overigens bracht de Consumentenbond vorig jaar het gerucht in de wereld dat de
Hema-rookworst gewoon een ordinaire en niet eens echt gerookte Unoxworst is,
maar dat bleek niet waar. Waar hij vandaan komt, is een groot geheim, maar
gerookt wordt ie.

Prinsjesdag Prinsjesdag is de dag waarop de jaarlijkse vergaderperiode van de
Tweede Kamer officieel begint, de derde dinsdag van september. In de Troonrede,
uit te spreken in de Ridderzaal in Den Haag, zet de koningin het regeringsbeleid
voor het komende kalenderjaar uiteen voor de leden van de Eerste en Tweede
Kamer. Ook als het net lijkt alsof we geen regering hebben, zoals nu, hebben we
toch wel een regering: die wordt namelijk gevormd door de koningin en haar
ministers (momenteel een handjevol oververmoeide CDA'ers en CU'ers).

Prinsjesdag staat stijf van de tradities. Traditie nummer 1 is dat de koningin
van Paleis Noordeinde naar de Ridderzaal wordt vervoerd in een gouden koets met
acht paarden ervoor. Vanuit de koets zwaaien zij en haar familieleden naar
tienduizenden opgetogen fans, die uit alle hoeken van het land naar Den Haag
zijn gekomen en - bij voorkeur in een lekker oranjezonnetje - gezellig
terugzwaaien.

Die gouden koets is niet van goud, maar van hout, met een laagje bladgoud erop.
Hij is gebouwd door de firma Spijker, beter bekend als Spyker, tegenwoordig
tevens eigenaar van Saab. De Amsterdamse bevolking deed de koets in 1898 cadeau
aan koningin Wilhelmina.

Nadat de Troonrede is voorgelezen, dient de minister van Financiën de
Miljoenennota in bij de Tweede Kamer. De Miljoenennota is de toelichting op de
Rijksbegroting, waarin opgenomen de toestand van 's rijks financiën. Traditie
nummer 2  is het uitlekken van de nota naar Frits Wester van RTL 4. Die traditie
bestaat sinds 2004. Toenmalig Tweede Kamervoorzitter Frans Weisglas noemde de
lekkage schandalig:  'Dit is slecht voor de Kamer en onheus jegens de koningin.
Voor degene die dit gelekt heeft, heb ik geen enkel respect. Dit is
staatsrechtelijk gezien een aanfluiting.'

Vorig jaar lekte uit dat de lekker Paul Tang van de PvdA was; wie het klusje dit
jaar opknapt, is nog niet bekend.

Dan de hoedjes, traditie nummer 3. Mannelijke Kamerleden mogen gewoon als
zichzelf naar de Ridderzaal komen, van de vrouwen wordt verwacht dat ze een
wedstrijdje doen wie het malste hoedje draagt. We danken deze traditie aan Erica
Terpstra, die in 1977 voor het eerst als eerst gekozen Kamerlid bij de Troonrede
aanwezig was en zich verbaasde over de 'grijze massa' in de Ridderzaal. Zelf
droeg ze een vrolijke hoed, net als de koningin, zoals het hoort bij officiële
gelegenheden. Terpstra startte een succesvolle hoedjeslobby, en sindsdien is
Prinsjesdag tevens Hoedjesdag.

Traditie 4 is het koffertje, in 1947 geïntroduceerd door minister Pieter
Lief-tinck van Financiën, die het van de Britten had afgekeken. Het koffertje is
net als de koets van hout. Daaroverheen zit geitenleren perkament; van binnen is
het koffertje bekleed met blauwe zijde.

Een traditie die dit jaar wordt doorbroken, zijn de Algemene Politieke
Beschouwingen, die normaal meteen na Prinsjesdag worden gehouden. De Tweede
Kamer heeft geen zin om in afwachting van het nieuwe kabinet in debat te gaan
met de oude, demissionaire minister-president.

De naam Prinsjesdag stamt uit de tijd van de Patriotten. Die bonden aan het
einde van de 18de eeuw succesvol de strijd aan met Willem V (1748-1806), de
laatste stadhouder van de Republiek der Zeven Verenigde Nederlanden. Zijn
aanhangers probeerden het tij nog te keren door de verjaardagen van hun prins
uitvoerig te vieren (Prinsjesdag), maar Willem V had geen schijn van kans en
verliet het land.

Sinds de jaren dertig van de vorige eeuw wordt de naam Prinsjesdag gebruikt om
de opening van het parlementaire jaar mee aan te duiden.

MMVNED. centrum voor volkscultuur

Volgende week:   Licht, Hollands    mail:  dernederlanden@volkskrant.nl of kijk
op  http://vk.nl/dernederlanden

uw reacties en tips

I

n het item 'Torerantie' las ik dat Willem van Oranje, tot zijn overgang naar het
protestantisme 'braaf katholiek' was. Ik heb altijd geleerd dat hij als kind
door zijn lutherse moeder Juliana van Stolberg luthers is opgevoed tot hij op
11-jarige leeftijd naar het hof van Karel V ging en daar verder katholiek
opgevoed werd tot hij - om wat voor reden ook - het beter achtte om tot het
protestantisme over te gaan. Als geboren en getogen lutheraan kon ik dit
natuurlijk niet over mijn kant laten gaan.

(T. Everaarts-Bilyam)

Toen ik net in Nederland was komen wonen verbaasde ik me niet alleen over de
open gordijnen, maar ook over de glazen potten met geconserveerde groenten van
Hak en de heuvel in de wc-pot. Ik zag meteen dat het met elkaar te maken had.
Hejdå!

(Ingemar Modig)

De rubriek Der Nederlanden is een zeer interessante rubriek die wij van begin af
aan gevolgd hebben. De illustraties door Ien van Laan zijn buitengewoon
spitsvondig en goed gekozen bij het onderwerp. Wij zouden het erg leuk vinden
als de mogelijkheid bestond om al deze illustratie bij elkaar te zien. Bestaat
die mogelijkheid?

(Peter Bosch)

LOAD-DATE: September 23, 2010

LANGUAGE: DUTCH; NEDERLANDS

GRAPHIC: illustraties Ien van Laanen
HOEKORN PR_225140

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              90 of 200 DOCUMENTS



                                 de Volkskrant

                           18 september 2010 zaterdag

Wilders en de SP zijn met onze agenda gaan lopen;
In Memoriam   CDA 1980-2010

BYLINE: Lidy Nicolasen

SECTION: HET VERVOLG

LENGTH: 1753 woorden

SAMENVATTING

Vijftien zetels in de peilingen, geen visie op de grote kwesties, verdeeldheid
en ruzie. Over een paar weken viert het CDA zijn 30-jarig bestaan, maar wat is
er nog van over?

VOLLEDIGE TEKST:

Hij is sluw en katholiek en hij heet Maxime Verhagen. Hij is bevlogen en
protestant, ziedaar Ab Klink. Hoe verleidelijk is het niet toe te geven aan de
beeldvorming, en de tweespalt in het CDA te duiden als een ouderwetse
zuilenstrijd. 'Doe het niet', waarschuwen CDA'ers. 'De breuk loopt dwars door de
partij heen, jong, oud, hoogopgeleid, laagopgeleid, religie.'

Het is 10 oktober dertig jaar geleden dat katholieken en protestanten hun
eeuwenoude strijdbijl begroeven met de oprichting van een nieuwe partij. Hun CDA
was geen liefdeskind. Het werd geboren om  de confessionelen aan de macht te
houden. Destijds reisde ik een eindje op met Piet Steenkamp, die per trein door
het land toerde om zijn geesteskind nader te verklaren. Professor Piet noemden
ze hem. Een hyperenthousiast mannetje, dat me bij elke uitspraak over de mooie
toekomst ongenadig op m'n been petste.

'We zijn geen toeleveringsbedrijf voor links en geen schuiltent voor rechts',
zei hij. Dries van Agt vertaalde dat later in: 'We maken geen buiging naar links
en geen buiging naar rechts.' En dat is precies waarover het conflict vandaag de
dag gaat. De ene helft verwijt de andere helft de weg naar rechts te zijn
ingeslagen en de christen-democratische politiek op te blazen.

Het maakt de vraag gerechtvaardigd of het CDA na dertig jaar zichzelf heeft
overleefd. Beide kampen staan met rode koppen tegenover elkaar, niet bereid ook
maar een centimeter  in te binden. Boos, heel boos en vooral heel bang. Het
woord scheuring valt om de haverklap. Intimidatie en belediging ook. Die zijn in
de politiek van alle tijden, ook bij het CDA, maar nieuw is dat de vuile was de
straat op gaat. Een trendbreuk, zeggen ze zelf. Om die reden willen velen niet
met naam en toenaam in de krant. Argumenten variëren van: 'Het kost je je
politieke carrière' tot 'Ik wil niet bij de scheurmakers horen'.

Wilders is de splijtzwam. Maar ook zonder hem zouden we in de problemen zitten,
zeggen veel CDA'ers. Even wat feiten.  Volgens Wouter van der Brug, hoogleraar
aan de Universiteit van Amsterdam, is de vaste CDA-achterban goed voor vijftien
zetels. Niet veel, maar dat is al een tijdje zo. Het meest succesvol was het CDA
als bestuurderspartij in het midden van het politieke spectrum. Ook
niet-christelijke kiezers voelden zich daartoe aangetrokken. De laatste jaren
ging het fout. Van der Brug: 'Het CDA is eigenlijk een ongeloofwaardige partij
geworden. Balkenende werd steeds pragmatischer en strategischer. Een visie op de
grote kwesties ontbreekt.'

Reden genoeg om een bezoek te brengen aan Jan Schinkelshoek. Hij zat op de
reservebank voor de Kamer, maar heeft zich inmiddels teruggetrokken. Hij woont
op een steenworp afstand van het Binnenhof, in een hofjeswoning waar we
plaatsnemen in een overvolle werkkamer. Hij wordt  vanwege zijn vlinderdasje
soms professor Zonnebloem genoemd. Ik leerde hem kennen in de tijd van de
kabinetten-Lubbers als dé spindoctor van het Binnenhof.

'Nederland is in de ban geraakt van een lelijke maatschappelijke en politieke
polarisatie, aangestoken door Fortuyn en overgenomen door Wilders. De klassieke
partijen in het centrum dreigen te worden vermalen. Het is niet alleen een
CDA-crisis. De VVD heeft twee afsplitsingen gekend, de PvdA is ook zoekende. Nu
zijn wij aan de beurt. Het land is tot op het bot verdeeld, en het CDA lijdt
daaraan. Hoe moet je reageren? De klassieke christen-democratie streeft naar
samenhang, consensus, harmonie. Maar het CDA dreigt het  nu te laten afweten
door zich op te sluiten in een rechtse coalitie, een kabinet dat een product is
van die polarisatie, dat zwart-witdenken.

'We zijn een partij van het midden, van de boel bij elkaar houden. Daar ligt
onze kracht. Maar dat verwaarlozen ze. Ik zie het als een teken van ideologische
leegte: we zijn het spoor bijster. Dat wreekt zich. Kiezers vragen een helder
verhaal. Niet alleen in Limburg, ook in de grote steden en in het Noorden. Het
CDA telt niet meer mee in de Randstad. Tien, vijftien jaar geleden hebben we dat
zien aankomen  en er is niets mee gedaan.'

Herbronning, zegt de protestant Schinkelshoek met nadruk en vaak: 'Ideologische
vernieuwing: de christen-democratie moet zichzelf weer uitvinden.'  'Als de pit
eruit is en de grondslagen ook,  resteren alleen de contouren van de macht', is
een stevige uitspraak van Cees Veerman, oud-minister en verklaard tegenstander
van een kabinet met gedoogsteun van de PVV. Ook hij praat over solidariteit en
gerechtigheid en de waarheid die in het midden is te vinden, daar waar het CDA
zit.

De zoektocht is niet uniek voor Nederland. De christen-democratie in Duitsland
probeert zich eveneens te hervinden. Een wegbereider lijkt de Britse filosoof
Phillip Blond met zijn pleidooi voor de Red Tory, de rode conservatief die de
traditionele waarden respecteert en toch opkomt voor de gewone man. Het probleem
is namelijk dat de middenklasse  zich verweesd en verlaten voelt  en steeds
harder moet sappelen om rond te komen. Deze 'ruggengraat van de samenleving'
ziet dat er goed wordt gezorgd voor de onderklasse, waartoe veel migranten
horen. Aan de andere kant weten ze de hogere klasse, die heeft laten zien
zichzelf uitstekend te kunnen verrijken.

Ook Schinkelshoek wil die middenklasse weer naar het CDA halen. 'Politiek is
niet alleen een optelsom, een begroting, een koopkrachtplaatje, dat geloof ik
niet. Politiek heeft wel degelijk te maken met ideologie, met kleur, met hoe je
tegen de dingen aankijkt. De discussie over de islam heeft scherpe ideologische
trekken, evenals het verzet tegen het cultuurrelativisme en het  ophemelen van
westerse normen en waarden. We moeten de grote verhalen weer ontdekken, ons
eigen christen-democratische verhaal er weer tegenover zetten. Politiek is nu te
zeer versmald. Mensen in de straat kiezen intuïtief, kiezen voor iets waar ze
vertrouwen in hebben, een inspirerend verhaal. Niet vanwege een
koopkrachtplaatje of zo.'

Daarom stemmen ze op Wilders, want die vertrouwen ze.

'Ja, de mensen voelen zich bij hem thuis. Hij is nationalistisch, anti-Europees,
hij baseert zich op joods-christelijke waarden.  Maar hij laat bij uitstek zien
dat de ideologie terug is. Het raakt de mensen. Dat heeft het CDA zich aan te
trekken. Het CDA heeft altijd gestaan voor geborgenheid, vastigheid, waarden en
normen. Fortuyn zorgde voor de ontmaskering van Paars. We gingen daarna naar
koffiehuizen en democratiseerden onze partijen. De Kamer veranderde. Ik heb
gezien hoe iedereen zich uitsloofde om  te tonen dat het parlement ertoe doet.
Maar we hebben toch te bestuurlijk gereageerd.'

Hoe het verder moet? Als Schinkelshoek het wist, zou hij het van de daken
schreeuwen. Hoewel, bescheidenheid past nu de christen-democratie nieuwe wegen
moet zoeken. Een zoektocht die zich niet laat combineren met een kabinet dat
wordt gedoogd door de PVV en dat in de ogen van veel CDA'ers een historische
misser is. 'Ik heb geen principieel bezwaar tegen de PVV, maar juist nu, op
momenten van polarisatie, moet je investeren in samenwerking, in samenhang, in
consensus. Daarom wil ik zo'n kabinet met Wilders niet. Daarom ga ik de Kamer
niet in. Ik kan het niet en ik wil het niet.  Voor mij is het een kwestie van
geloofwaardigheid.  Als anderen dat wel kunnen, is het mij prima, maar ik vind
het heilloos voor het land en heilloos voor de partij.'

Tijd voor de tegenstander, dat deel van het CDA dat Klink een deserteur vindt en
Verhagen een held, hoewel dat niet de woorden zijn die Hubert Bruls (44) zal
gebruiken. Bruls is katholiek, bourgondisch, Limburger en burgemeester van
Venlo, Wildersstad. Hij zat in de Kamer toen Verhagen fractieleider was. 'Mijn
beste jaren in de politiek', zal hij zeggen.

Ook Bruls noemt de verweesde middenklasse, het te bestuurlijke CDA, het
verdwijnen van de volkspartij die de KVP ooit was. 'Nederland kent een
conservatieve onderstroom die duidelijkheid en stabiliteit zoekt. Wij hebben dat
te veel losgelaten. Wilders ademt een nostalgisch gevoel, de jaren vijftig. Voor
mij verklaart dat waarom veel CDA'ers uit het zuiden van het land op de PVV
stemmen. Onze reden van bestaan is het christelijke perspectief, hoe gaan mensen
met elkaar om.  Het CDA heeft de beste agenda, maar Wilders en de SP zijn
daarmee gaan lopen.'

Dan is er toch alle reden om pas op de plaats te maken?

'Er moet ook geregeerd worden. Je moet je verantwoordelijkheid kennen, ondanks
de culturele verschillen. Je mag blij zijn dat er CDA'ers zijn die het doen. Ik
weet zeker dat de kiezers dat zullen belonen. Straks moet ook Wilders kleur
bekennen, want als we gaan bezuinigen, valt er niet meer te scoren.  Ik stel de
mensen altijd twee vragen: wil je een kopvoddentaks en wil je de Koran
verbieden? Ik heb nog nooit iemand ja horen zeggen, ook niet de mensen die op
Wilders hebben gestemd. Ze willen wel strengere straffen, meer veiligheid, die
hele traditionele conservatieve agenda waarover hij het heeft. En ze vinden ook
dat hij hardop durft te zeggen wat er niet deugt in de multiculturele
samenleving. Wij als CDA blijven steken in algemeenheden en dat stelt niemand
gerust. De mensen willen stabiliteit, geen onzekerheid, daar houden ze niet
van.'

Straks moet het CDA-congres een finaal oordeel vellen, ook al een nieuwigheidje
in de partij. De spanning stijgt, de adrenaline zit  achter de oren. Er wordt
geroddeld dat 'Limburg' busladingen voorstanders stuurt en dat ook het Noorden
zich beraadt om de 'mastodonten' te weerstaan. Nee, nee, niet opschrijven. Ze
vrezen een scheuring, een massale leegloop. Tegelijkertijd genieten velen van de
opstand omdat die reuring geeft en heeft geleid tot dit debat. Zelf het
lidmaatschap opzeggen? Welnee, hervormen doe je toch alleen van binnenuit. 'De
wens om bij elkaar te blijven is ontzettend sterk', zeggen ze.

Neem bijvoorbeeld zo iemand als Jeroen Alting von Geusau, 42 jaar, Brabander,
katholiek en toch vierkant tegen. 'Er zijn veel proteststemmen naar de PVV
gegaan.' Zijn hoop richt zich op de komst van een onafhankelijke, neutrale
partijvoorzitter die het tij weet te keren. 'Er is tweespalt, maar ik denk dat
die is recht te trekken, als er maar discussie komt. Het komt nu voor dat mensen
elkaar niet eens meer de hand schudden omdat ze van mening verschillen. Nou ja,
dat is niet des CDA's meer.'

Het is niet alleen bij ons crisis, de VVD heeft afsplitsingen gekend en  de PvdA
is zoekende

LOAD-DATE: September 17, 2010

LANGUAGE: DUTCH; NEDERLANDS

GRAPHIC: CDA-verkiezingsposter uit 2006 met Jan Peter Balkenende plus getekend
baardje.  Foto Arie Kievit

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              91 of 200 DOCUMENTS



                                 de Volkskrant

                           15 september 2010 woensdag

Parlementaire enquête crisis;
Kredietcrisis Commissie-De Wit opgeschaald

BYLINE: Douwe Douwes

SECTION: ECONOMIE

LENGTH: 582 woorden

SAMENVATTING

De commissie-De Wit, die onderzoek deed naar de kredietcrisis, gaat in de tweede
fase als parlementaire enquêtecommissie de hoofdrolspelers horen.

VOLLEDIGE TEKST:

den haag De parlementaire commissie-De Wit, die onderzoek deed naar de
kredietcrisis, krijgt voor de tweede fase van haar onderzoek een zwaardere
status. De onderzoekscommissie wordt een parlementaire enquêtecommissie,
waardoor hoofdrolspelers als DNB-president Nout Wellink en voormalig minister
van Financiën Wouter Bos onder ede kunnen worden gehoord.

Een meerderheid van de Kamer is inmiddels voor de opschaling. Tijdens 'De Wit
II' zal de Tweede Kamer onderzoeken wat er is gebeurd na september 2008, toen
het kabinet tientallen miljarden euro's in de financiële sector moest steken om
banken op de been te houden.

De gebeurtenissen uit die periode zijn in potentie politiek vuurwerk. Bos
overtrad een aantal keer weloverwogen de wet, doordat hij geld uitgaf zonder
voorafgaande toestemming van het parlement. Tijdens de enquête moet onder meer
duidelijk worden of dat met voldoende reden is gebeurd.

Dinsdag besprak de Kamer het rapport over het eerste deel van De Wit. Daarin
kraakt de commissie harde noten over de banken zelf, de toezichthouders,
accountants, de wetgever en de financiële consument.

Met name Bos en Wellink kregen het verwijt dat ze meer hadden kunnen doen bij de
déconfiture van ABN Amro, en het betreden van de Nederlandse markt door
internetbank Icesave. Maar ook zij hebben de crisis niet op hun geweten. 'De
hoofdschuldige is het kortetermijndenken', zei Arie Slob van de ChristenUnie.
'Ik wil het allemaal, en ik wil het nu.'

Het was op de kop af twee jaar min een dag na het officiële uitbreken van de
kredietcrisis: het faillissement van de Amerikaanse zakenbank Lehman Brothers.
In internationaal verband zijn inmiddels de eerste schreden gezet op de weg naar
een strakkere regulering. Dit weekend besloot het Basels Comité, de club van
centrale banken, om op termijn de kapitaaleisen voor banken te verhogen.

Maar in de bijdragen van veel partijen was te beluisteren dat het nog niet snel
genoeg gaat, en niet ingrijpend genoeg is. 'Hoe beoordeelt de commissie Basel 3?
Ik vind dat het te lang duurt', zei Ronald Plasterk namens de PvdA.

Intussen blijven de bankiers en de toezichthouders de kop van jut voor een
aantal politici. Voor PVV'er Roland van Vliet is het 'echt tijd dat
DNB-president Nout Wellink gaat vissen. Veel meer deed hij toch al niet.' 'Henk
en Ingrid kunnen dokken, en het geld verdwijnt in bankierssokken.'

De commissie constateerde dat ook het parlement niet vrijuit ging in de aanloop
naar de crisis. Financieel toezicht was niet een onderwerp waar veel Kamerleden
zich graag mee bezighielden. Een van de aanbevelingen was om de parlementaire
controle op de hervorming van de financiële sector te verzwaren. De
samenstelling van de Kamer gisteren was voor wat betreft de continuïteit van het
parlementaire werk geen goed teken. Van de tien financieel woordvoerders hadden
er acht in de vorige Kamerbezetting een andere portefeuille, of zaten nog
helemaal niet in de Kamer.

Ook de commissie-De Wit heeft wat veranderingen ondergaan. VVD'er Helma Neppérus
neemt de plaats in van Edith Schippers, Bruno Braakhuis neemt voor GroenLinks
het stokje over van Jolande Sap, Roos Vermeij treedt in de plaats van
PvdA-Kamerlid Luuk Blom, en CDA'er Eddy van Hijum zit er namens het CDA.
Voorheen was dat Jan Schinkelshoek.

'De hoofdschuldige aan kredietcrisis is het kortetermijndenken'

LOAD-DATE: September 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              92 of 200 DOCUMENTS



                                 de Volkskrant

                           11 september 2010 zaterdag

De kijker schiet er niks mee op;
Recensie Een week publieke omroep

BYLINE: Jean-Pierre Geelen

SECTION: HET VERVOLG

LENGTH: 1410 woorden

SAMENVATTING

De eerste week van de publieke omroep nieuwe stijl zit erop: nieuwe omroepen en
uitgesprokener programma's moesten er komen. Wat is de kijker ermee opgeschoten,
buiten driemaal De Telegraaf?

VOLLEDIGE TEKST:

Dat wordt dus geen crisisvergadering dit weekend, bij de jongens en meisjes van
PowNed. Jean-Pierre Geelen van de Volkskrant zegt na een week inderdaad niet:
'Dit is helemaal mijn programma', zoals hoofdredacteur Jan Dijkgraaf enkele
weken geleden nog vreesde.

Was het maar zo. In plaats van afschuwelijk slecht was de dagelijkse
'nieuwsrubriek' PowNews, de tv-variant van het brutale broertje Geenstijl,
alleen maar teleurstellend flets en veel te weinig uitgesproken - dat kan nooit
de bedoeling zijn geweest van de rebellenclub die het nodeloos kwetsen tot
nationale hobby heeft verheven.

De zelf opgelegde opdracht ís ook niet eenvoudig: de tv-versie van de shockblog
moest natuurlijk ook geen louter belletje trekken worden - dat kenden we immers
al van de start van BNN - en tegelijk toch fundamenteel afwijken van alle andere
programma's en omroepen.

PowNed moet duidelijk nog  wennen aan de wetten van de televisie. In sfeer en
vorm weet het dagelijkse PowNews  redelijk aan te sluiten op de webversie
Geenstijl, maar inhoudelijk blijft het nog mijlenver achter. Meer dan eens doken
onderwerpen en filmpjes op die al dagen op de website prijkten.

In de eerste aflevering ging verslaggeefster Jojanneke (met verborgen camera) op
bezoek bij een 'naturist' die een kamer te huur had voor studentes, en best
bereid was - zei hij op de bank, plukkend aan zijn pielemuis - de huur te
verlagen voor wederdiensten. Het gezicht van de man was keurig onherkenbaar
gemaakt - iets dat op de website vrijwel ondenkbaar was.

Het onderwerp over geweld tegen homo's in Amsterdam zou op de website
traditiegetrouw zijn voorzien van verwijzingen naar Marokkaanse dadertjes - op
tv kijken ze wel uit.

De makers beloofden minimaal één keer per week spraakmakend te zijn. Het is nog
niet gelukt.

Woensdagavond was het zelfs ronduit teleurstellend voor wie verlangde naar een
programma waarover je, zoals presentator Dominique Weesie beloofde,
'hartstochtelijk schande kunt spreken'. Daar is het nog veel te onbeduidend
voor. Zoals live in beeld werd getwitterd door een kijker: 'Powned is gewoon
kut. Flikker op, mensen!'

Aan tafel werden keurig de formatieperikelen besproken met Rutger Castricum, die
op het Binnenhof Mark Rutte vraagt of het niet 'een beetje een poppenkast is, zo
met z'n drieën een beetje vergaderen'.

Op YouTube is te zien hoe een vrouw wordt geschept door een rallyauto. PowNews
bezocht haar in het ziekenhuis met een bloemetje - omroep MAX had het niet
anders gedaan.

Een verslaggever was op de bruiloft van Dries Roelvink om de felicitaties over
te brengen - zelfs RTL Boulevard weet er meer ironie in te leggen.

Dat zijn we er dus mee opgeschoten: na alle ophef over de publieke omroep die -
in de volslagen misplaatste beeldvorming - 'drie keer de Volkskrant' (omroepbaas
Henk Hagoort) was, is het nu bijna louter De Telegraaf wat de haan kraait in de
huiskamer. Letterlijk bijna. Omroep WNL (Wakker Nederland, zoals het officieel
niet meer mag heten vanwege te duidelijke banden met het wakkere ochtendblad)
heeft de adresbestanden van De Telegraaf  en de VVD in de Rolodex staan. Elke
werkdag plukt de kijker er de vruchten van bij zijn bakje ontbijtyoghurt.

Over het minimalistische decor  (blauw is de modetrend van dit tv-seizoen) van
De Ochtendspits is al veel gezegd. Presentatrice Petra Grijzen is een frisse
aanwinst, die (van ons belastinggeld!) elke ochtend onbekende
Telegraaf-redacteuren en beursanalisten ontvangt.

In Uitgesproken WNL (basiskleur: blauw) is de toon vrijwel dezelfde. Presentator
Michiel Bicker Caarten ontving er woensdag Robin Linschoten. Frits Bolkestein
dook op bij de presentatie (van een week eerder) van een boek over Geert
Wilders. Helaas was columnist Hans Wiegel door ziekte verhinderd.

Toch was Uitgesproken EO op dinsdag stukken uitgesprokener EO dan Uitgesproken
WNL de dag erna uitgesproken WNL was.

In een groen decor deed Andries Knevel er business as usual. Het ging over de
verschillen tussen katholieken en protestanten als symbool voor de splitsing in
het CDA, en over embryodonatie. Knevel tegenover gynaecoloog Crooij: 'Begrijpt u
dat er vragen over zijn?'

Een dag later stelt hij zulke vragen in Moraalridders, vorige week nog in Knevel
& Van den Brink.

Bij de EO moet je niet zijn voor een fascinerend lesje evolutieleer. Dat was
maandag te zien bij de VARA: juist de omroep met de grootste voorsprong - een
gedegen, roemrucht journalistiek verleden - sprong met de eerste aflevering van
Uitgesproken VARA decennia terug in de tijd.

Het was de heersende retrotrend ver voorbij: dit was journalistiek uit de dagen
van Achter het Nieuws. Zonder enige opsmuk: aan tafel bespraken drie
doorgewinterde politici - Adri Duivestijn (PvdA),  SP'er Tiny Kox (SP) en Leo
Platvoet (D66) - de positie van 'links'.

Op zichzelf geen slecht onderwerp voor een uitgesproken progressieve rubriek.
Maar het waren bepaald niet de meest prominente politici van deze dagen;
mannetjesmakers en kledingadviseurs hadden hen duidelijk al jaren geleden in de
steek gelaten. Tot overmaat van ramp toonde de camera hen in een inzoomend
totaalshot (tot aan de benen onder tafel) dat je alleen nog bij de lokale omroep
aantreft.

Ook stond de VARA wel tien minuten stil bij een neo-nazi die via zaaddonatie het
Arische ras in stand wilde houden. Het bleek Telegraaf-nieuws van drie jaar oud.
Klein bier, van vers schuim voorzien door het 'antifascistische
Onderzoekskollektief Kafka' - dat was lang geleden.

En daar was 'de pont' weer terug, stijlkenmerk van twee, drie decennia terug. De
pont: naar een roemruchte radiorubriek waarin de VARA jarenlang 'de gewone man'
om zijn mening vroeg - ooit was dat uniek. De pont voer destijds over het IJ, nu
was het de point van Culemborg waar passagiers zich mochten uitspreken over de
vraag: 'Zou u het toejuichen als links zich verenigt tot één blok?' Het
straatinterview, maar dan op het water. De antwoorden lieten zich raden: ja,
nee, ik weet niet.

De winst: hier valt nog veel te verbeteren.

Te midden van alle verandering is Nieuwsuur een baken van volwassen en gedegen
journalistiek. Het interview met de Iraanse president Ahmadinejad waarmee de
rubriek van start ging, getuigde van ambitie en een blik die de eigen
landsgrenzen overstijgt -  bij de meeste andere rubrieken zie je dat niet: het
buitenland bestaat in actualiteitenrubrieken nog steeds maar nauwelijks, tenzij
Geert Wilders er een bezoek brengt.

Afgelopen woensdag stond Nieuwsuur  stil bij twee gekleurde jongens die ten
onrechte waren beschuldigd van een steekpartij op de Amsterdamse tram. Het OM
heeft de fout inmiddels toegegeven, het wachten is nu op schadevergoeding van De
Telegraaf, die de jongens afbeeldde op een grote foto, met de kop 'Oppakken dat
gajes!' - een onderwerp dat je vergeefs zocht bij de Telegraaf-dochters WNL en
Powned.

Toch is de winst van deze operatie (na lange onderhandelingen vertrok de VARA
bij  NOVA en schoof de NOS aan) voor de kijker nog te onduidelijk. Veel meer dan
een  optelsom der delen (Journaal, Sportnieuws en het oude NOVA) is het nog
niet. Die som lijkt  een lange staartdeling waarin de spierscheurtjes van Arjen
Robben wel drie keer werden aangekondigd.

Vrijwel onopgemerkt bleef de start van het Jeugdjournaal in de ochtend: om 8.45
uur - de schoolbel is nog maar net gegaan - praat de NOS de jeugd bij over het
laatste nieuws. Een verlaat ontbijtnieuws van vijf minuten voor de jeugd dus.
Zou er al één schoolklas zijn die de dag ermee begint, in plaats van met de
tafel van 7 en liever napraat over de stelling van de dag, 'Ouders moeten
verplicht naar de klassenavond komen'? Woensdag stond de teller van
Kijkonderzoek op 13 duizend kijkers.

Televisie is dol op televisie. Dat blijkt uit het rondpompen van fragmenten die
ook maar enigszins opmerkelijk zijn. De politicus die uitglijdt over een
bananenschil, kan zichzelf terugzien in een perpetuum mobile dat  begint bij de
zaprubriek in De Wereld Draait Door, gevolgd door PowNews, de Zapservice bij
Pauw & Witteman, en de volgende ochtend doet Ochtendspits van WNL het nog even
dunnetjes over.

Misschien is dat de dragende gedachte achter 'drie keer De Telegraaf': je mist
nooit wat.

Zoals een kijker live in beeld twitterde: 'Powned is gewoon kut. Flikker op'

Dominique Weesie is het ankermannetje van Pownews.

LOAD-DATE: September 10, 2010

LANGUAGE: DUTCH; NEDERLANDS

GRAPHIC: EO-presentatoren Tijs van den Brink (links) en Andries Knevel.  Foto's
ANP
Petra Grijzen presenteert Ochtendspits van WNL.
Jan Tromp doet Uitgesproken voor de VARA.
De presentatoren van Nieuwsuur: Marielle Tweebeeke en Twan Huys.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              93 of 200 DOCUMENTS



                                 de Volkskrant

                           11 september 2010 zaterdag

DE  GAMMACANON (37)

BYLINE: Gabriël van den Brink

SECTION: WETENSCHAP

LENGTH: 712 woorden

SAMENVATTING

Sociologie Beschaving

Onze opdracht om onszelf te civiliseren is ouder dan onze jaartelling. Al zou je
dat bij alle hufterigheid niet denken. Door Gabriël van den Brink

VOLLEDIGE TEKST:

Toen Job Cohen zich enkele maanden geleden kandidaat stelde als lijsttrekker
voor de PvdA, nam hij tot tweemaal toe het woord beschaving in de mond. Wat zou
de betekenis van die term kunnen zijn?

Beschaving of civilisatie is binnen de sociale wetenschappen een omstreden
begrip. Het woord zelf is duidelijk: beschaven houdt in dat men het ruwe
materiaal van grofheden ontdoet. In die zin lijkt beschaving op een ander
omstreden begrip, namelijk cultuur. Die term verwijst naar het bewerken van de
grond, opdat ze vruchten draagt. Een derde term is Bildung of vorming: alles wat
iemand moet leren om een goed burger te zijn.

Nu gebruikt men de term beschaving niet alleen voor individuen, maar ook voor
groepen en zelfs voor maatschappijen. Dat gebeurde voor het eerst in het midden
van de 18de eeuw toen geleerden zich vragen gingen stellen over het eigen
karakter van de Europese cultuur. Aanleiding was het feit dat er volkeren met
een onbekende levenswijze waren ontdekt.

Tegen het einde van de 19de eeuw leek er een zekere consensus over de Europese
beschaving te ontstaan. Ze kwam langs drie denklijnen tot stand. Een eerste lijn
hield in dat de Europese civilisatie verfijnder was dan andere. Voorzover men
erkende dat ook koloniale volkeren een cultuur hadden, noemde men die primitief.
Een tweede denklijn vloeide uit klassenverschillen in Europa zelf voort. Men
dacht dat de cultuur van de stedelijke burgerij superieur aan die van het gewone
volk was. Op de levenswijze van arbeiders, boeren en arme lieden keek men veelal
neer. Een derde denklijn was dat men meer waardering voor het heden dan voor het
verleden had. Men wist uiteraard dat er vroeger eveneens beschavingen waren
geweest, maar benadrukte dat er sindsdien grote vooruitgang was geboekt.

Na de Tweede Wereldoorlog viel deze consensus uiteen. Daar droeg ook het proces
van dekolonisatie toe bij. De voormalige koloniën gingen niet alleen in
politieke zin op eigen benen staan, ze verwierpen tevens de vermeende
superioriteit van het Westen op cultureel vlak. Inmiddels lag ook de tweede
denklijn onder vuur. Vanaf de jaren zestig werd het gezag van de burgerlijke
cultuur in het Westen zelf ondermijnd. Er kwamen nieuwe (sub)culturen tot
ontwikkeling (jeugdcultuur), terwijl de omgangsvormen meer informeel werden. Ten
slotte ging men vanaf de jaren tachtig anders tegen de geschiedenis aankijken.
Wat lange tijd als toenemende civilisatie gold, bleek een subtiele vorm van
onderwerping. Een gevolg van dit alles was dat het begrip civilisatie aan het
einde van de 20ste eeuw door veel sociale wetenschappers gerelativeerd of zelfs
afgewezen werd.

Toch is het niet zo eenvoudig om af te zien van de culturele codes waardoor je
zelf gevormd wordt. In de praktijk wordt het westerse beschavingsideaal, ondanks
alle bezwaren van wetenschappelijke en politieke aard, dan ook volop gebruikt.
Bovendien is in Nederland sinds de eeuwwisseling een zekere kentering merkbaar.
Daar waar vele mensen op een klein stukje land samenleven, waar de diversiteit
aan levensstijlen groeit en waar bovendien iedereen voor zijn eigenbelang of
mening uitkomt, daar nemen de spanningen toe. We merken bovendien dat beschaafd
gedrag in het defensief raakt. De treinreiziger die zich op een boek
concentreert, wordt gestoord door de medereiziger die luidkeels telefoneert -
het omgekeerde geldt niet. Dat soort hufterig gedrag leidt tot steeds meer
ergernis. Men beseft dat maatschappelijke vrede en civilisatie nauwer
samenhangen dan we lang dachten.

Het is verleidelijk te denken dat we hier voor een nieuw probleem staan, maar
eigenlijk is onze beschavingsopdracht al meer dan tweeduizend jaar oud.
Omstreeks 500 vóór onze jaartelling traden in verschillende civilisaties,  van
Israël tot China en van Griekenland tot India, vergelijkbare waarden aan het
licht. Ze komen alle op de gulden regel neer ('Wat gij niet wilt dat u
geschiedt, doet dat ook een ander niet'), en de opgave is deze regel te vertalen
naar de moderne samenleving. Job Cohen kan voorlopig dus vooruit.

Job Cohen kan met zijn beschavingsopdracht voorlopig vooruit

LOAD-DATE: September 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              94 of 200 DOCUMENTS



                                 de Volkskrant

                           8 september 2010 woensdag

Een  Rietveld, maar dan voor weinig

BYLINE: Bob Witman

SECTION: WONEN

LENGTH: 1587 woorden

SAMENVATTING

Er worden miljoenen aan verdiend: de verkoop van replica's van de rood-blauwe
Rietveldstoel, de houten krukjes van Alvar Aalto en andere designmeubelen. Het
plagiaat is lastig te bestrijden.

VOLLEDIGE TEKST:

Tik  'Barcelonastoel' in een zoekmachine en je komt ook  bij http://Caprinjo.nl
in Maastricht terecht. Die prachtig ontworpen leren fauteuil van superestheet
Ludwig Mies van der Rohe kost slechts 425 euro. Het is een stoel uit 1929 maar
architecten en woonbladstylisten zijn er ook vandaag nog dol op. Hij staat in
elk blad, hoort thuis in elk droominterieur. En 425 euro, dat is nog es andere
koek dan de prijs van de 'officiële' remake die het deftige designmerk Knoll
aanbiedt: 5.500 euro. Op de fotootjes is het verschil lastig te zien.

De democratisering van het design heeft een grote golf aan namaak van klassiek
meubelontwerp opgeleverd. Vooral meubilair van de modernisten uit begin vorige
eeuw is populair. De buismeubels uit de Bauhaustijd, de Gispen
eettafelstoeltjes, de simpele houten krukjes van Alvar Aalto, de comfortabele
chaise longue van Le Corbusier uit 1928 en de wat hardvochtigere, maar toch ook
tijdloze rood-blauwe stoel van Gerrit Rietveld uit 1934. Ook de naoorlogse
modernen, de gebroeders Eames en Vernon Panton, figureren rijkelijk op de
prijsvergelijkingssites. De aanschafkosten variëren enorm. De officiële, in
licentie gemaakte remakes zijn tot tien keer duurder dan het aanbod op sites als
bauhausclassics.co.uk, gibraltarfurniture.com en steelform.com.

'Het is een miljoenenbusiness', zegt Ruby Nefkens van het Amsterdamse
advocatenkantoor Van der Steenhoven. Zij procedeert namens grote
meubelfabrikanten tegen inbreuk op auteursrechten. Plagiaat heeft altijd
bestaan, maar vooral webwinkels hebben de distributie ervan vergemakkelijkt en
auteursrechtbescherming bemoeilijkt. 'Ik weet zeker al één bedrijf dat failliet
is gegaan aan pogingen om ontwerpen tegen de namaakbranche te beschermen.'

Wij maken design bereikbaar voor de gewone man, zeggen fabrikanten van namaak.
Een Australische internetfirma: 'Wij bieden champagnelifestyle voor een
limonadeprijs.' Dat argument wekt de woede van mensen als Wiebe Elzenga, de
importeur voor Knoll International in Nederland. Het stoort de Erven Rietveld,
die hun licenties hebben gestald bij Cassina en Rietveld by Rietveld. En het
ergert ook advocaat Ruby Nefkens. Een vals argument om geld te verdienen over
rug van de rechthebbenden, vindt zij.

Waar komen de enorme prijsverschillen dan vandaan? Zijn de legale replica's niet
gewoon te duur? 'Het is vooral het kwaliteitsverschil', zegt Nefkens. De
officiële re-issue (het opnieuw uitbrengen van het originele ontwerp)  is vaak
handgemaakt er worden duurzamer materialen gebruikt. 'Je koopt een meubel voor
het leven.' En de Knolls en Cassina's op deze wereld stoppen ook veel geld in
marketing en productontwikkeling. Plus dat ze een vergoeding moeten afdragen aan
de erven van de ontwerpers. Een prijsverschil als in het geval van de
Barcelonastoel van Knoll is exceptioneel. 'Maar het is duidelijk dat een
kwaliteitsmeubel nooit op prijs kan concurreren met een stoel uit Taiwan', zegt
Nefkens.

Met de groeiende  belangstelling voor design, die eind jaren tachtig begon,
bloeide eerst de vintagemarkt. Een originele Rietveldstoel uit de jaren dertig
kan tegenwoordig een bedrag met vijf nullen opleveren. Gispen was ook goede
handel, maar dat is ingezakt door de opkomst van de re-issues. Er wordt hevig
geadverteerd door bijvoorbeeld http://dutchoriginals.nl die de Gispen
buisstoeltjes voor bij de eettafel levert voor 525 euro. Maar voor de helft van
de prijs kun je bij Neef Louis in Amsterdam iets bestellen dat pas na
nauwgezette inspectie blijkt af te wijken van het Gispenontwerp.

De populariteit van de namaak is begrijpelijk. Wie gaat 158 euro betalen voor
een simpel mooi houten krukje van Alvar Aalto in licentie uitgebracht door
Artek, als IKEA een vrijwel identiek exemplaar in collectie heeft (de Frösta:
9,95)?

'Echte liefhebbers kopen toch wel de originelen', zegt een woordvoerder van
Caprinjo. Deze zaak biedt de plastic S-stoel van Panton voor 75 euro en het
Eames kuipstoeltje voor 95 euro. Caprinjo reageert terughoudend op vragen over
de herkomst van de meubels: 'Wij spreken niet over onze marketingstrategie.' De
woordvoerder wil niet zeggen hoe de prijs tot stand komt, of er juridische
verwikkelingen zijn. 'Wij hebben respect voor ontwerpers, maar willen ook dat
mooie spullen toegankelijk zijn voor mensen met weinig geld.'

Advocaat Nefkens heeft namens Cassina en de erven Le Corbusier eerder dit jaar
een procedure gevoerd tegen het Italiaanse bedrijf  Dimensione dat goedkope
meubels van Le Corbusier en Rietveld aanbood. Die zaak is gewonnen: 'Let op! Wij
verkopen niet aan klanten gevestigd in België, Luxemburg en Nederland', meldt de
site bauhaus-dimensione.com. 'Auteursrecht biedt in principe een goede
bescherming', zegt Nefkens. Het probleem van procederen is echter: de uitspraak
geldt alleen in Nederland. 'Om de namaak uit te bannen, moet Cassina in elk land
apart een procedure voeren.'

Het is een hardnekkig misverstand dat plagiaatclaims simpel omzeild kunnen
worden door een schroefje of leuninkje aan het originele ontwerp te wijzigen.
Volgens de stichting Beeldrecht, waar flink wat ontwerpers zijn aangesloten,
kijkt de rechter bij plagiaat naar het totaalbeeld. Als je te dicht bij het
origineel komt en in de advertentie ook nog eens een sfeer schept rondom Bauhaus
of Mies van der Rohe, is de zaak voor de licentiehouder meestal wel te winnen.

Maar dat zijn pyrrusoverwinningen, vindt importeur Elzenga van Knoll. Hij is wat
moedeloos geworden van het procederen. 'Je krijgt het toch niet uitgeroeid.'
Elzenga heeft zich enkele jaren geleden nog wel even boos gemaakt toen zelfs het
gemeentebestuur van zijn eigen stad, Eindhoven, een partij nep-Barcelonastoelen
kocht voor de nieuwe schouwburg. 'Als zelfs de overheid er lak aan heeft.'

Het is waar dat zeker niet alleen particulieren vallen voor namaak. 'Ik was
laatst op een stand van een sloepenbouwer, allemaal bootjes van boven de ton,
maar die had vier Chinese Barcelona's staan', zegt John de Vries van Silken
interieur in Voorschoten. De Vries ergert zich aan de hoeveelheid 'bagger' die
in zijn branche in omloop is, maar vindt tegelijkertijd dat de 'officiële'
remakes veel te duur zijn. 'Een bedrag van meer dan 10 duizend euro voor een
stoel kan ik onmogelijk  aan mijn klanten uitleggen.'

Waar zit het verschil in tussen reproductie, goede namaak en slechte namaak? Het
zit in de kwaliteit van het frame, in het leer,  de afwerking. Voor de leek is
dat vaak nauwelijks te beoordelen, maar na een paar jaar worden het verschil
duidelijk. Dan gaat de stoel hard achteruit door slijtage en roest. 'Op internet
verstoppen ze zich achter een mooie Italiaanse klinkende naam, 'maar je weet
zeker dat elke Barcelona van onder de 1.000 euro uit China komt', zegt De Vries.
En dat betekent slechte kwaliteit. Een officiële remake is er voor 5.500 euro.
Maar: 'Voor 1.700 euro kun je een goed exemplaar kopen dat in Italië is
nagemaakt.'

Hoeveel geld er omgaat in de plagiaatbranche is onbekend. In de hele
namaakbusiness, van films en zonnebrillen tot stoelen, gaat volgens de
Organisatie voor Economische Samenwerking en Ontwikkeling (OESO)  jaarlijks zo'n
100 tot 200 miljard euro om.

Al jaren wordt in het geheim onderhandeld over strengere wetgeving tegen
piraterij. Grensoverschrijdend recht lijkt nog ver weg. Voorlopig moet je nog
in elk land apart tegen namaak procederen, zegt advocaat Nefkens.  Wel krijgt de
winnende partij sinds kort alle juridische kosten vergoed. Nefkens: 'Dat
verlaagt in elk geval de drempel voor veel bedrijven om namaak aan te pakken.'

Wat zijn populaire replica's?

Een toptien van 9,95 tot 550 euro

Wie betaalt 158 euro voor een krukje dat er ook  voor 10 euro is?

Barcelonastoel,  Ludwig Mies van der Rohe, voor het Duitse paviljoen van de
wereldtentoonstelling in Barcelona in 1929. Knoll International heeft de
officiële licentie en biedt de stoel aan vanaf 5.500 euro. Fakes vanaf 425 euro.

Krukje nummer 60, Alvar Aalto, driepotig houten krukje met gebogen poten uit
1933, officieel door het designmerk Artek aangeboden voor 158 euro. Het op Aalto
geïnspireerde vierpotige Frösta krukje van IKEA kost 9,95 euro.

Rood-blauwe stoel, Gerrit Rietveld, 1923. Cassina brengt de officiële remake op
de markt voor 1.780 euro. Namaak vanaf 100 euro (huisvlijt) tot 500 euro.

Arco lamp, Achille Castiglioni en Pier Giacomo Castiglioni, 1962. Metalen
booglamp met marmeren voet. Fabrikant Flos rekent 1.245 euro. Fakes vanaf 120
euro.

Chaise longue, Le Corbusier, 1928. Comfortabele verstelbare ligstoel met
buisframe, populair bij psychotherapeuten. Cassina rekent tegen de 3.000 euro.
Neppers vanaf 400 euro.

S-stoel, Verner Panton, 1960, stapelbare kunststof stoel uit een stuk. Vitra
rekent vanaf 200 euro. 45 tot 75 euro elders op het web.

Kuipstoeltje, Charles en Ray Eames, 1950. Rond 300 euro bij Vitra. Namaakprijs
vanaf 49 euro.

Bombo kruk, Stefano Giovannoni, 1999, hoge barkruk van kunststof. Fabrikant
Magis vraagt 479 euro. Nep vanaf 70 euro.

Charles Eames, stoel 119, 1958. Nog altijd razend populaire 'directiestoel' van
leer, met neigmechanisme. Bij steelform.com bijna 1.100 euro. Bij
http://allesvoordehelft.nl in Zaandam 'Eames chroom look' voor 225 euro.

Le Corbusier, lc 2. Fauteuil opgebouwd uit vier leren kussen, samengehouden door
een buisframe. 2.500 euro bij Cassina, de officiële versie. 550 euro bij
gibraltarfurniture.com.

LOAD-DATE: September 7, 2010

LANGUAGE: DUTCH; NEDERLANDS

GRAPHIC: WO08vals_ph01
WO08vals_ph02
WO08vals_ph03
WO08vals_ph04
WO08vals_ph05
WO08vals_ph06
WO08vals_ph07
WO08vals_ph08
WO08vals_ph09
WO08vals_ph10

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              95 of 200 DOCUMENTS



                                 de Volkskrant

                           4 september 2010 zaterdag

De moslimvrouw zal de barbarij weerstaan;
reportage De steniging van  Sakineh Ashtiani

BYLINE: Rob Vreeken

SECTION: HET VERVOLG

LENGTH: 1599 woorden

SAMENVATTING

Wereldwijd heerst er verontwaardiging over de voorgenomen steniging van de
Iraanse Sakineh Ashtiani wegens overspel. Is er een verband tussen de islam en
deze executie, en de schending van vrouwenrechten? Door Rob Vreeken

VOLLEDIGE TEKST:

Vorige week zaterdag, tussen twee en drie uur in de middag, stond ik op het
Beursplein in Amsterdam te demonstreren. Het was aardig weer, op het terras van
het Beursgebouw zaten mensen in het zonnetje achter een consumptie.

Het was een, in al z'n geïmproviseerde onbeholpenheid, sympathieke betoging. Als
podium voor de spreekster, Nahed Selim, werden twee toevallig rondslingerende
pallets op elkaar gelegd, aanvankelijk moest zij het stellen zonder microfoon,
en de man met de actieposters kwam drie kwartier te laat.

Er waren hooguit honderd mensen komen opdagen, 130 als de jonge Urker vissers -
gouden hanger in het linkeroor, opgeschoren nekkies - worden meegeteld die in
Amsterdam waren 'om een tattootje te zetten', zoals ze zeiden. Een beetje
balorig brullend waren ze komen aanlopen vanaf het Damrak, nieuwsgierig naar wat
er op het pleintje gaande was.

Hoe stoer en druistig ze ook waren, over de jongens daalde een eerbiedige stilte
neer toen ze vernamen wat de reden was van de betoging: de dreigende steniging
in Iran van Sakineh Mohammadi Ashtiani. Deze 43-jarige weduwe zit sinds 2006
gevangen, en te vrezen valt dat zij haar cel slechts zal verlaten om te worden
gedood door steniging. Dat wil zeggen dat zij zal worden ingegraven tot haar
schouders, waarna een groep genadige beulen haar net zo lang zal bekogelen met
stenen tot zij sterft. Niet te snel achter elkaar en niet met al te grote
stenen, want de dood moet pijnlijk zijn, en langzaam.

Het misdrijf van Sakineh Ashtiani: buitenechtelijke seks, of zina, zoals dat
heet in de sharia, de islamitische wet. Zij zou een verhouding hebben gehad met
twee mannen, overigens na de dood van haar echtgenoot.

De zaak heeft wereldwijd tot verontwaardiging en protesten geleid. Jaarlijks
worden, van Texas tot Shanghai, duizenden veroordeelden geëxecuteerd, maar toch
springt de zaak van de Iraanse er uit: vanwege de aard van het delict, en
vanwege de perverse, gruwelijke wijze van tenuitvoerlegging van de straf.

Geert Wilders

Reden genoeg om even de trein te pakken en naar het Beursplein te wandelen, op
een zonnige zaterdag in augustus. Niet als verslaggever dit keer, maar gewoon
als burger. Dus daar stond ik, samen met andere gewone burgers, in afwachting
van waar het gesleep met de pallets toe zou leiden.

Gaandeweg begon ik me toch een beetje ongemakkelijk te voelen. Uit het gesprek
van het groepje mensen pal naast mij maakte ik op dat het voor een deel van de
aanwezigen ons-kent-ons was. 'Ons', dat was in dit geval het circuit van
islambashers dat de afgelopen jaren prominent meezong in het publieke debat. En
jawel, nu herkende ik diverse gezichten, bekende namen uit het kringetje werden
familiair bij de voornaam genoemd, en ik hoorde hoe vergenoegd werd vastgesteld
dat een bevriende columniste de tegenstanders van Geert Wilders binnen het CDA
daags tevoren weer onder uit de zak had gegeven.

Mijn hemel, dacht ik, waar ben ik beland? Op bijeenkomsten over geweld tegen
vrouwen in niet-moslimlanden - de massale verkrachtingen in Congo bijvoorbeeld -
ben ik deze mensen nooit tegengekomen. Is dit wel een demonstratie tegen
steniging? Of eigenlijk een demonstratie tegen de islam? Achter me ging een
spandoek 'Tegen de islamisering' de hoogte in, de lijfspreuk van de PVV. Ook dat
nog.

Ik wierp de twijfel snel van me af. Met de demonstratie op zich was niets mis,
en ach, ieder heeft zo zijn eigen overwegingen om aan een betoging deel te
nemen. Op maandagochtend stond op de voorpagina van mijn eigen linkse krant een
prachtig groot fotoblok van de demonstraties in diverse steden voor Sakineh
Ashtiani. Daar kon ik alleen maar trots op zijn.

Toch bleef de vraag als een bromvlieg over het Beursplein zoemen: wat is het
verband tussen de islam en steniging? En wat is, breder gesproken, het verband
tussen de islam en schending van vrouwenrechten?

Koran

Het antwoord op de eerste vraag is op papier eenvoudig: dat verband is er niet.
Steniging als straf komt in de Koran niet voor, ook niet voor zina.
Gezaghebbende moslimgeestelijken wijzen steniging af. In de islamitische wereld
wordt steniging over het algemeen niet toegepast.

In vroeger eeuwen was de barbaarse praktijk heel gewoon. De oude Grieken deden
eraan, ook bij overspel. De Joodse wet kent een historische traditie van
steniging. In de Bijbel wordt flink wat afgestenigd. In de Koran dus niet;
daarom is het merkwaardig dat steniging vandaag de dag alleen voorkomt in enkele
islamitische landen.

Meldingen van de straf komen uit Saoedi-Arabië, Soedan en Iran. Ook in de
anarchie van Somalië vinden stenigingen plaats. Twee weken geleden werd in het
noorden van Afghanistan een 'wilde' steniging gemeld, mogelijk uitgevoerd door
de Taliban. In het noorden van Nigeria zijn straffen uitgesproken, maar nooit
uitgevoerd.

Het zijn anno 2010 dus alleen moslims die stenigen, en altijd beroepen rechters
en beulen zich op de sharia. Op zijn minst kan worden vastgesteld dat het
moslimfundamentalisme tot zulke uitwassen kan leiden. Maar uitwassen blijven
het. Om de barbaarse praktijk in te zetten als argumentatief wapen in de oorlog
tussen 'de beschaafde wereld' en 'de islam', die volgens sommige van mijn
medebetogers gaande is, gaat alle perken te buiten.

Dan het verband tussen de islam en het schenden van vrouwenrechten. Zo'n verband
bestaat wel degelijk. Ik kan dat met enig gezag beweren, als auteur van het deze
week verschenen boek Baas in eigen boerka, over vrouwen in de islamitische
wereld. Op mijn reportagereizen trof ik het maar al te vaak aan: een door en
door conservatieve, patriarchale cultuur waarin mannen het heertje zijn.

Maar wordt de maatschappelijke positie van vrouwen in de islamitische wereld
bepaald door de religie? Nee, althans niet in de eerste plaats. Daarvoor zijn de
verschillen tussen de moslimlanden - van Indonesië tot Senegal, van Afghanistan
tot Turkije - te groot, en daarvoor zag ik er te veel dynamiek.

Overal veroveren meisjes en vrouwen het onderwijs. Bijna overal is het kindertal
hard aan het dalen, soms al tot Noord-Europees niveau. De jonge vrouwen van nu
staan anders, sterker, in het leven dan hun moeders en grootmoeders. Vrouwen
wrikken de glazen toegangsdeur van de arbeidsmarkt open. Vrouwen zetten hun
hakken in het zand en organiseren zich.

Het zijn economische, politieke, demografische en culturele factoren die de
maatschappelijke positie van vrouwen in de islamitische wereld bepalen. Van die
factoren is de godsdienst er één, niet meer en niet minder.

Als samenlevingen veranderen en als vrouwen emanciperen, zal de religie moeten
volgen. Dát is de volgorde, niet andersom. De islam zal zich aanpassen aan de
groeiende ongehoorzaamheid van het vrouwvolk.

Nieuwe middenklasse

Mijn nuchtere, sociaal-economische benadering vind ik terug in het boek The Rise
of Islamic Capitalism van Vali Nasr. Deze geboren Iraniër is een nieuwe ster aan
het Amerikaans intellectuele firmament. Hij doceert aan Harvard en Tufts, is
medewerker van de Council on Foreign Relations, adviseerde de regering-Bush over
Irak en de regering-Obama over Iran.

De ondertitel van het boek luidt Why the new muslim middle class is the key to
defeating extremism.  Overtuigend voert Nasr aan dat in grote delen van de
islamitische wereld een nieuwe middenklasse opstaat. Deze ambitieuze lieden
genereren welvaart en hebben belang bij vrije markten, internationale handel,
globalisering, democratie en religieuze gematigdheid.

Op hetzelfde maatschappelijk middenveld opereren de eigenwijze en strijdbare
moslimvrouwen die ik overal ontmoette, van islamitisch feministen in Indonesië
tot fabrieksarbeidsters in Bangladesh. Van singer-songwriter Ruba Saqr in Amman
tot Zarghona Walizada, een ongelooflijke 38-jarige weduwe die de baas is van een
van de grootste vrachtvervoersbedrijven van Afghanistan.

De pogingen in het verleden in het Midden-Oosten tot autoritaire, seculiere,
elitaire modernisering, door Nasr samengevat onder de noemer 'kemalisme' (naar
Kemal Atatürk), hebben gefaald. Ook voor de massa van vrouwen heeft, zo kon ik
vaststellen, het 'staatsfeminisme' uiteindelijk weinig opgeleverd.

Het mislukte kemalisme van sjah Reza Pahlavi bracht dertig jaar geleden de
revolutie van Khomeini voort. Interessant is hoe juist in het complexe,
verwarrende Iran van de ayatollah's een volwassen civil society is ontstaan.
Vrouwen lopen voorop in de democratische beweging: we hebben het allemaal kunnen
zien op de beelden van de massale demonstraties in Teheran, het afgelopen jaar.
Groene hoofddoekjes domineerden de massa.

'Het verhaal van Iran de afgelopen tien jaar', schrijft Vali Nasr, 'ging vooral
over de pogingen van de klerikale elite om de groeiende macht in te tomen van
dezelfde middenklasse die in de hele regio aan het opkomen is.'

Het zijn, kortom, de Iraanse burgers zelf die een eind zullen maken aan de
barbarij waarvan Sakineh Mohammadi Ashtiani nu het slachtoffer dreigt te worden.

En o ja: bijna alle Iraniërs zijn moslim.

De islam zal zich aanpassen aan de groeiende ongehoorzaamheid van het vrouwvolk

Rob Vreeken: Baas in eigen boerka - Van Koran tot girlpower

Meulenhoff; 317 pagina's; EUR 17,95; ISBN 978 9029 086592

Onder de titel Baas in eigen boerka vindt op 6 oktober in Felix Meritis in
Amsterdam een Globaliseringslezing plaats. Gasten zijn de auteur en de in New
York woonachtige Egyptische journaliste Mona Eltahawy. Op 5 oktober zijn beiden
in Lux in Nijmegen.

LOAD-DATE: September 3, 2010

LANGUAGE: DUTCH; NEDERLANDS

GRAPHIC: Studentes op weg naar de universiteit in Teheran.   Foto HH
 in eigen burka

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              96 of 200 DOCUMENTS



                                 de Volkskrant

                           2 september 2010 donderdag

On-Duits thema

SECTION: OPINIE EN DEBAT

LENGTH: 353 woorden


De politieke elite in Duitsland heeft altijd gesuggereerd dat de Bondsrepubliek
geen serieuze integratieproblemen kende. Dat was vooral een bezweringsformule
tegen rechts-radicalisme. Want ook in Duitsland zijn migranten uit (overwegend)
islamitische landen oververtegenwoordigd in de 'foute statistieken': die van de
criminaliteit, de schooluitval en de werkloosheid. En ook in Duitsland beklaagt
'de gewone man' zich over de verkleuring van zijn buurt.

Tot de partijprogramma's of de opiniepagina's drong het thema echter hoegenaamd
niet door. Uit beduchtheid daarmee onbeheersbare sentimenten tot leven te
wekken. Van het optreden van populistische politici in de buurlanden neemt men
met belangstelling kennis, maar het Duitse streven een normaal Europees land te
worden, gaat niet zover dat de politiek-correcte consensus ter discussie wordt
gesteld.

SPD-politicus en Bundesbank-directeur Thilo Sarrazin geniet dan ook per
definitie een hoge attentiewaarde met een boek - Deutschland schafft sich ab -
waarin hij de aanwezigheid van miljoenen slecht geïntegreerde buitenlanders als
een probleem aanmerkt. Sarrazin, die er ook als wethouder van Financiën genoegen
in schiep heikele thema's met provocerende uitspraken aan de orde te stellen,
wil voorkomen dat ook in Duitsland populisten met het thema aan de haal gaan.
Met dit streven oogstte Sarrizin enige bijval - ook in zijn eigen SPD, waar
eerder Heinz Buschkowsky, burgemeester van het Berlijnse stadsdeel Neukölln,
opviel met onbarmhartige analyses van de multiculturele samenleving.

Sarrazin heeft  zijn  poging het integratieprobleem salonfähig te maken
ondermijnd met de prognose dat de Duitsers dommer zullen worden naarmate het
aandeel van moslims in de bevolking toeneemt. Deze introductie van een genetisch
element gaat niet alleen naar Duitse maatstaven te ver, hij overtreft in dit
opzicht ook de Wildersen en Le Pens van deze wereld. Sarrazin had best kunnen
volstaan met de vaststelling dat Duitsland een reëel probleem met zijn
buurlanden gemeen heeft. Daarmee hebben veel Duitsers het al moeilijk genoeg.

Reageren? http://volkskrant.nl/commentaar

LOAD-DATE: September 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              97 of 200 DOCUMENTS



                                 de Volkskrant

                           28 augustus 2010 zaterdag

De boerencamping is volwassen

BYLINE: Rob Gollin

SECTION: REIZEN

LENGTH: 965 woorden

SAMENVATTING

Precies veertig jaar geleden stelde boer Van den Berg zijn erf open voor
kampeerders. Hij kreeg de politie op bezoek. Maar kamperen bij de boer is
inmiddels populair geworden. De gewone man komt er, maar ook de dokter. Door Rob
Gollin

VOLLEDIGE TEKST:

De kampeerders die in de augustusmaand van 1970 de stilte van het platteland in
de Alblasserwaard meenden te hebben ontdekt, kwamen er al snel achter dat het er
ook tamelijk onrustig kan toegaan. Onder aanvoering van de burgemeester liepen
in Meerkerk zeven agenten de boomgaard van boer Wim van den Berg  in, waar
caravans en tenten waren neergezet. Daar trommelden ze de Randstedelijke
recreanten hun slaapzak uit. Oppakken. Wegwezen. De boer, die verderop de koeien
aan het melken was, kwam aanrazen op zijn tractor en reed in zijn woede bijna de
gezagsdragers omver.

Ziedaar het roerige begin van de boerencamping - voorzover Van den Berg weet,
was hij de eerste agrariër in Nederland die formeel kampeerders toeliet op zijn
land. Nu kijkt niemand er meer van op. Komend weekeinde viert de Stichting Vrije
Recreatie, door Van den Berg kort na de 'razzia op de witte camping' opgericht,
het 40-jarig bestaan.

Volgens eigen opgave zijn er 2.000 accommodaties bij aangesloten, waarvan 1.200
in eigen land. Het totale aantal boerencampings wordt op een tweevoud ervan
geschat.

De SVR telde vorig jaar 6,4 miljoen overnachtingen. In 2000 waren dat er nog 2,5
miljoen. 150 duizend kampeerders zijn donateur. De stichting, belangenbehartiger
en promotor, heeft zes kantoormedewerkers in dienst. 'Provoboer' Van den Berg
(69) is al die tijd voorzitter gebleven.

'De kantonrechter veroordeelde me tot een voorwaardelijke boete van 50 gulden.
De gedeputeerde van de provincie Zuid-Holland kwam langs. Je moet ontruimen, zei
'ie.

'Ik antwoordde: dan moet je me eerst doodschieten. Denk erom, zei ik nog, jouw
kiezers zijn mijn kampeerders. Ik was zeker van mijn zaak, ik kreeg destijds zo
veel steunbetuigingen. Een jaar later kwam hij officieel mijn camping openen.'

Nog altijd loopt hij met een zekere triomf over zijn gladgeschoren velden tussen
de appelbomen en perelaars - niet toevallig heet de camping De Victorie. Hij
opent de deuren van het sanitair, draait aan wat kranen, klopt eens op de
wasmachine. 'Vroeger zeiden de reguliere campings: bij de boer, dat is poepen
boven de sloot.'

Het was in die afgelopen decennia wel een sonore brom: de vereniging van
recreatieondernemers Recron, met 1.400 aangesloten campings, klaagde
herhaaldelijk over oneerlijke concurrentie. Waar hun leden aan tal van
reglementen moeten voldoen, gold op het erf het laissez faire, en kreeg de boer
nog subsidie voor de vitalisering van het platteland toe.

De verhoudingen zijn milder geworden. Een woordvoerster van Recron: 'We zien dat
er een markt voor is. Wat ons wel wat zorgen baart, is dat er wel erg veel zijn
bijgekomen.'

De ANWB, die in het verleden botste met de SVR over de uitgave van een
kampeergidsje, zegt blij te zijn met de stichting. 'In de kampeerwereld is meer
luxe de trend. Maar op de boerencamping handhaaft zich het klassieke kamperen.
Daar blijkt ook behoefte aan te zijn.'

Niet alleen het aantal boerencampings is gegroeid, ook de omvang nam toe,
waarbij de wetgeving overigens achter de praktijk aan holde. Aanvankelijk
voorzagen de regels in hooguit vijf standplaatsen, later werd meer dan twintig
in het hoogseizoen gangbaar.

Met het afschaffen van de Wet op de Openlucht Recreatie is het toezicht op de
campings in handen van gemeenten gekomen; volgens de SVR heeft dat tot dusver
niet tot grote veranderingen geleid.

Het succes van de boerencamping heeft Van den Berg niet verrast. Verblijf in
ruimte, rust en groen tegen een schappelijk bedrag (een overnachting van twee
donateurs komt uit op tien à twaalf euro) blijkt een trendbestendige formule.

Van den Berg: 'Maar ik heb altijd gedacht dat jan met de pet erop af zou komen,
die tussen het beton woonde en zich geen dure vakantie kon veroorloven. Maar de
dokter komt ook, en de notaris, en de bankier.' Met deze aantekening: de
klandizie bestaat vooral uit gezinnen met kleine kinderen en vijftigplussers.

Er zijn meer clubs die in dezelfde vijver vissen: de Vereniging van
Kampeerboerderijen, de kleine groene campings, natuurkampeerterreinen. Van den
Berg: 'Ik lig er niet wakker van. Alleen wij hebben de ondernemer en de klant
samengebracht in één organisatie. Onze donateurs zijn ook onze inspecteurs.'

Volgens de voorzitter worden jaarlijks zo'n twintig bedrijven uit de stichting
gezet, omdat ze niet aan de voorwaarden voor gastvrijheid en deugdelijk
onderhoud voldoen of de prijzen te hoog hebben opgeschroefd. 'Wij zeggen: we
moeten koeien melken, geen mensen.'

Hij beaamt wel dat er verzadiging dreigt. 'In gebieden langs de kust, Zeeland,
de Veluwe en Zuid-Limburg is de bezetting altijd wel goed. Maar uit het
noordoosten en oosten, Groningen, Drenthe, de Achterhoek, komen nu toch signalen
dat veel plekken leeg blijven.'

Boeren onderschatten volgens Van den Berg de omschakeling wel eens. Voor een
camping van 25 plekken is een investering van 30- tot 35 duizend euro vereist.
'Maar het belangrijkste is dat je er altijd mee bezig moet zijn. Twee keer per
week maaien, de heg knippen, de bomen snoeien, de boel opruimen in de winter. En
vooral gastheer zijn. Als zich een kampeerder meldt, kun je niet zeggen: mijn
vrouw is er niet, en ik weet er zelf niks van.'

Voor het jubileumfeest, van 2 tot en met 6 september op een recreatieterrein in
Houten, zijn de twee zonen van de burgemeester uit Meerkerk uitgenodigd, die
veertig jaar geleden optrad tegen de 'provoboer'. Ook de inmiddels 92-jarige
weduwe uit Rotterdam die destijds met haar man als eerste kampeerder bij de boer
stond, heeft haar komst aangekondigd.

'Wij zeggen: we moeten koeien melken, geen mensen'

LOAD-DATE: August 27, 2010

LANGUAGE: DUTCH; NEDERLANDS

GRAPHIC: SVR-voorzitter Wim van den Berg op zijn camping De Victorie in
Meerkerk.  Foto Marcel van den Bergh

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              98 of 200 DOCUMENTS



                                 de Volkskrant

                           28 augustus 2010 zaterdag

Geachte redactie;
U-pagina

SECTION: OPINIE EN DEBAT; Blz. 28

LENGTH: 954 woorden

Ten strijde

In  de Volkskrant van  21 augustus stond diverse informatie over de te
verwachten kortingen op de pensioenen. We kunnen daarin als lezer bevestiging
vinden van de ideeën die we al hadden.

De grote heren, Donner voorop, doen het voorkomen of het slechts enkele
pensioenfondsen betreft,  terwijl iedereen kan aanvoelen dat alle
gepensioneerden het haasje zullen zijn. We zijn aan dit soort volksverlakkerij
al te zeer gewend.  Maar gaan we zomaar afwachten, met de handen in de schoot,
op wat het voor ons concreet gaat schelen in de knip?

Nee dus.  Gepensioneerden doe er wat aan! Ga ervan uit dat niets of niemand het
voor je opneemt. Je zult het zelf moeten doen.

Hoe? Hierbij enkele tips die uiteraard alleen reëel zijn voor zover  van
toepassing op uw feitelijke levenssituatie:

Zeg alle automatische afschrijvingen op. Betaal altijd pas na de eerste
aanmaning. Scheelt rente, al is het niet veel. Zorg wel dat je daarna op tijd
betaalt/overmaakt.

Stop met het meedoen aan welke loterij dan ook. Of het nu Postcode-, Staats-,
Bankgiro-, of elke andere opdringerige loterij is, je hebt  zeker winst als je
aan het einde van het jaar optelt wat je daaraan niet hebt uitgegeven. Altijd
prijs!

Laat door een boodschap aan de voordeur weten dat collectanten niet welkom zijn.

Neem op het terras  niet drie, maar twee consumpties. Net zo gezellig als je
iets minder snel aan je glaasje nipt.

Laat je goed voorlichten over de financiële voordelen die er voor jouw
leeftijdsgroep in je gemeente of provincie zijn. Zoals gratis openbaar vervoer
en leeftijdskortingen.

Week in, week uit, misschien wel elke dag  oppassen op de kleinkinderen   is
prima, maar vanaf nu niet meer gratis.

Cadeautjes.  Ga absoluut terug naar het aardigheidje voor een paar centjes.
Vraagt wat van je fantasie, maar die heb je toch nog genoeg.

Is het nog wel echt nodig lid te blijven van de vakbond waaraan je al zoveel
jaar contributie hebt betaald?

Deel de krant met buren. Kan dat niet? Zeg het omroepblad op. Immers  elke krant
heeft een complete omroepbijlage. Elke dag.

Bekijk het totale pakket verzekeringen. Grote kans dat er overlappingen zijn.

T. Peeters, Mook

Steentje

De meeste gepensioneerden die de heer Kok uit Hoogvliet kent (Geachte redactie
23, augustus) gaan drie maanden overwinteren en zitten zomers in hun  chalet of
caravan.

De heer Kok heeft ofwel een selectieve kennissenkring, ofwel een selectieve
waarneming, bevorderd door de reclamespotjes van verzekeraars die
gepensioneerden uitsluitend positioneren op een golfbaan of op een
luxecruiseschip.

De werkelijkheid voor veel gepensioneerden in de bouw, de metaal, de zorg en
andere sectoren is  dat zij uiterst kleine pensioentjes van enkele honderden
euro's in de maand ontvangen. De gepensioneerden van de bedreigde
pensioenfondsen krijgen al jaren hun koopkracht niet meer gecompenseerd,
waardoor zij er al flink op achteruit zijn gegaan. Als daar nu nog een extra
korting bovenop komt, kun je niet meer spreken van een steentje bijdragen.

Voor de teloorgang van hun rechten zijn uitsluitend de pensioenfondsbesturen en
de politiek verantwoordelijk. Zelf hebben gepensioneerden bij de
bedrijfstakpensioenfondsen nooit enige invloed gehad op het reilen en zeilen van
die fondsen. Jan Modaal krijgt nu de rekening gepresenteerd. Wij moeten met zijn
allen helaas de lasten dragen van de crisis.

Natuurlijk is het zo dat de gezondmaking van ons pensioenstelsel niet
uitsluitend ten koste mag gaan van de werkenden en jongeren. Natuurlijk moet
iedereen zijn steentje bijdragen. De opmerkingen van de heer Kok zijn echter te
gemakkelijk.

Leo van Heesch, Swalmenm, vicevoorzitter Nederlandse Bond voor Pensioenbelangen

Haarfijn

In de berichtgeving over de pensioenen  gaan de media eraan voorbij  dat het
pensioen van velen reeds de facto was verlaagd. Een aantal pensioenfondsen heeft
immers de afgelopen jaren de uitkeringen niet of onvoldoende geïndexeerd, met
als gevolg een sluipende uitholling van de koopkracht. Met een bescheiden
inflatie van een paar procent is het koopkrachtverlies na een jaar of vijf al
opgelopen tot 10 of meer procent. En dan nu ook nog eens afstempelen.

Jaap Janissen, voorzitter van de deelnemersraad van PME, vraagt zich af waarom
ouderen niet 'massaal afreizen naar Den Haag om te protesteren' (Ten eerste, 21
augustus).

Misschien komt dat nog, maar alvorens ik zelf meereis, zou ik eerst eens
haarfijn willen weten waarom er genoeg andere fondsen zijn waar de dekkingsgraad
wel voldoende is, waar geen herstelplan hoefde te worden geschreven, waar nog
steeds wordt geïndexeerd en waar gepensioneerden straks niet gekort worden.

Misschien blijkt dan dat de reisbestemming van protesterende ouderen niet Den
Haag moet zijn, maar het hoofdkantoor van hun eigen pensioenfonds.

Dirk van 't Hul, Zwolle

Ranja

Ik ben het kind van twee babyboomers. Toen mijn ouders op de arbeidsmarkt
kwamen, was er werk voor iedereen. Toen ik afstudeerde, was er hoge werkloosheid
en was het moeilijk een passende baan te vinden. Mijn ouders konden met één
inkomen hun gezin een welvaartniveau bieden waar wij twee inkomens voor nodig
hebben.

Veel babyboomers hebben geprofiteerd van de gestegen huizenprijzen. Wij kochten
ons eerste huis net na de prijsstijgingen en hebben een tophypotheek. Mijn vader
kon op zijn 55ste stoppen met werken. Ik moet doorwerken tot mijn 67ste. Waar
mijn vader pensioen krijgt op basis van zijn eindloon, krijg ik straks
'middelloonpensioen'. Ik vind dat mijn generatie deze vergelijkingen over onze
volwassen economische situatie moet kunnen maken.

Dat de heer De Brouwer (Opinie & Debat, 17 augustus) vroeger ranja kreeg en ik
frisdrank, in een tijd dat anderen financieel voor ons verantwoordelijk waren,
vind ik  niet relevant.

A. van Ballegooij, Wageningen

LOAD-DATE: September 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              99 of 200 DOCUMENTS



                                 de Volkskrant

                           28 augustus 2010 zaterdag

Geachte redactie;
U-pagina

SECTION: OPINIE EN DEBAT; Blz. 28

LENGTH: 362 woorden

Boek en boom

De Anne Frankboom is omgewaaid (Voorpagina, 24 augustus). Het lijkt mij dat ook
dit hout goed als basis zou kunnen dienen voor papierpulp. Dan kan er exclusief
papier gemaakt worden waar het Het Achterhuis  op gedrukt kan worden.

Kan het nog mooier. Een boek, dat gemaakt is van het materiaal van de boom,
waarin de boom beschreven staat. Een prachtig document, waarbij de boom een
nieuwe bestemming krijgt. Maar toch bij Anne kan blijven.  Het cirkeltje is dan
rond.

Paul van Osch, Breda

Montignac

In de krant van vrijdag stond een postuum van dieetgoeroe Michel Montignac, met
als kop: 'Het levende bewijs van succesvol afvallen'. Om je dood te lachen.

Kees Kaptein, Den Haag

Manieren

Erg leuk hoe Jan Rothuizen kamer 408 van het Hans Brinker budgethotel tekent en
beschrijft (Katern 2, 27 augustus). Gelukkig voor de tekenaar hebben de jonge
hotelgasten een zwijnenstal achtergelaten - waarom ruim ik eigenlijk alles
altijd op voor ik een hotelkamer verlaat?

Wat ik niet begrijp is dat zes Engelsen uit Newcastle via Calais naar Amsterdam
reizen, terwijl er een dagelijkse veerdienst  van Newcastle rechtstreeks naar
IJmuiden/Amsterdam vaart en vice versa.  Om 17.00 uur vertrek je uit Newcastle
en de volgende dag arriveer je om 10.30 uur in Amsterdam.  Heerlijk uitgerust
arriveer je in de hoofdstad en dan kun je makkelijk het weekend nog aan. En je
hoeft pas rond 16.00 uur weer terug aan boord te zijn, dus tijd genoeg om even
te laten zien dat je ook manieren hebt geleerd.

Siem Weterings, Beverwijk

Therapie

Wat ik het treurigst vind in de hele discussie omtrent het waarheidsgehalte van
de tv-serie In Therapie is dat ik moet constateren dat in elk geval een deel van
de beroepsgroep der psychoanalytici kennelijk denkt dat de gewone man zo dom is
dat hij niet in staat is feiten van fictie te onderscheiden.

Susannah Herman, Leiden

Boos

De Rotterdamse partygoeroe Ted Langenbach zegt in de krant (Binnenland, 24
augustus) dat hij  'op de lijnbaan op vrijdagavond 80 procent boos kijkende
mannen ziet. Vrijdenkers, wereldburgers komen er niet meer.' Geef die man eens
een spiegel. Getuige de foto kijkt hij waarschijnlijk zelf het boost.

Martin van der Veen, Hooghalen

LOAD-DATE: September 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              100 of 200 DOCUMENTS



                                 de Volkskrant

                           26 augustus 2010 donderdag

Altijd Wat: 'Maar niet altijd wat om over te zeiken'

BYLINE: Haroon Ali

SECTION: MEDIA EN MENSEN

LENGTH: 839 woorden

SAMENVATTING

Het nieuwe NCRV-programma Altijd Wat moet midden in de maatschappij staan. 'Dat
gaat verder dan Jantje en Pietje.'

VOLLEDIGE TEKST:

Het zijn heel leuke brainstormsessies, zegt presentatrice Ghislaine Plag (35)
over de voorbereidingen van het nieuwe NCRV-programma Altijd Wat. 'We plakken
constant gele papiertjes bij onderwerpen, waardoor het echt gaat leven.'

Altijd Wat komt in de plaats van Netwerk en zal vanaf 10 september elke
vrijdagavond om 21 uur worden uitgezonden op Nederland 2. De programmanaam
klinkt ietwat cynisch, of juist frivool. 'Maar het zit er een beetje tussenin.
We bedoelen: altijd wat om over te praten en na te denken', legt Plag uit. 'Dus
niet altijd wat om over te zeiken', voegt eindredacteur Jeroen Illy (47) eraan
toe.

In tegenstelling tot bijvoorbeeld Uitgesproken en Nieuwsuur zal Altijd Wat niet
meegaan in de waan van de dag. Plag: 'Het gaat ons niet om wat Teletekstpagina
101 meldt.' Achtergrond, opinie en de diepte in, dat wil  de redactie. Illy: 'Ik
verwacht van mijn verslaggevers dat ze hun persoonlijke verwondering en zelfs
boosheid duidelijk overbrengen aan de kijkers.'

Het NCRV-gevoel 'Samen op de wereld' zal duidelijk terugkomen in het programma.
Illy: 'We zullen ons meer op probleemwijken en de zorg richten dan op de
economie. En dan niet: hoe wordt de crisis aangepakt, maar wel: wat betekent de
crisis voor de gewone man die failliet is gegaan.' Volgens Plag wil Altijd Wat
midden in de maatschappij staan. 'En dat gaan verder dan alleen maar Jantje of
Pietje.'

Altijd Wat krijgt een beperkt budget. 'Het is geen vetpot, maar we moeten het
ermee doen', zegt Illy. Verre reizen worden alleen bij hoge uitzondering
gemaakt. 'Je kunt niet direct naar Haïti, zoals bij Netwerk. Een
actualiteitenprogramma leent zich daar ook beter voor. Wij springen niet ad hoc
in het vliegtuig.'

Elke uitzending zal bestaan uit een hoofdverhaal van ongeveer tien minuten en
een kleinere reportage of docusoap. Die worden in de studio becommentarieerd
door nieuwe opiniemakers. Illy: 'We zullen dus niet Maarten van Rossem en Jort
Kelder uitnodigen.' De redactie stelt een poule samen van vier tot vijf 'frisse'
gezichten, die elk één keer per maand aanschuiven. 'Maar het zijn zeker geen
nobodies', benadrukt Illy.

Daarnaast heeft de redactie  enkele nieuwe rubrieken bedacht. Plag: 'In Zing,
vecht, huil, naar aanleiding van het Ramses Shaffy's lied, zullen we elke week
een woord uitlichten en daar in een filmisch portret een dilemma aan koppelen,
zoals het gevecht van een zware man tegen de  levensbedreigend kilo's'.

In Feit en Fictie zullen beweringen aan een waarheidstest worden onderworpen.
Plag: 'Onze verslaggevers onderzoeken dan of de macht van de FIFA echt zo groot
is, of gevangenissen inderdaad net hotels zijn.' Ook zullen complexe
nieuwsonderwerpen door middel van geavanceerde graphics in twee minuten worden
uitgelegd. Plag: 'Het moet prachtige televisie worden, een kunststukje.'

Tot slot zullen verschillende interviewers, onder wie Frénk van der Linden,
wekelijks een portret van iemand maken op locatie. Presentatrice Plag zal in de
studio - die zal bestaan uit veel glas - de schakel worden tussen de reportages
en studiogast. Plag: 'Ik zal soms advocaat van de duivel spelen en proberen te
prikkelen.'

De afwisseling van reportages en rubrieken mag dan snel en flitsend klinken, de
redactie probeert juist rust op de vrijdagavond te creëren. Illy: 'We weten wie
er naar Netwerk kijken, dat zijn geen jongeren tussen de twintig en de dertig.
Maar we richten ons ook niet alleen op ouderen, want een opiniërend programma
kan best wat ouderen tegen de borst stuiten.'

Dat de doelgroep vergelijkbaar is, betekent niet dat Altijd Wat een nieuwe
Netwerk wordt. Plag: 'Het is niet met elkaar te vergelijken. Wij gaan meer de
diepte in.' En het wordt ook geen kloon van De Wereld Draait Door. 'Onze gasten
moeten niet alleen maar leuke statements maken.'

Illy maakt zich geen zorgen over de toekomst, waarin voor omroepen en hun
programma's weer van alles kan veranderen. 'Bij Netwerk ben ik met die spanning
opgevoed. Het programma is door de jaren heen gemaakt door diverse omroepen.
Als je niet oppast, wordt het werk buitengewoon frustrerend.'

'Onze verslaggevers moeten   verbazing en woede overbrengen'

Personeelsverschuiving bij de NCRV was even rommelig

Van de 28 Netwerk-medewerkers mogen er 18 mee naar Altijd Wat. Dat lijkt veel,
aangezien Netwerk dagelijks en Altijd Wat een keer per week op tv is. 'Maar het
wordt flink aanpoten', zegt Jeroen Illy (nu nog eindredacteur bij Netwerk,
binnenkort bij Altijd Wat). Volgens Illy hebben de tien overige medewerkers
'zonder uitzondering' een nieuwe baan gevonden.

De functie van Netwerk-hoofdredacteur Peter van der Maat vervalt ook. Van der
Maat zegt dat de NCRV hem als manager 'te zwaar' vond en zelf had hij 'geen
interesse in een programma dat één keer per week wordt uitgezonden, met een
gehalveerd budget en redactie.' Van der Maat doet nu 'adviesopdrachten, waarbij
journalistiek, management en communicatie samenkomen'.

LOAD-DATE: August 25, 2010

LANGUAGE: DUTCH; NEDERLANDS

GRAPHIC: Altijd Wat-verslaggever Alje Kamphuis (voor) met editor Klaas Wijbenga
(achter) in de montagekamer.  Foto's Studio Kastermans / NCRV
Ghislaine Plag (midden) en Jeroen Illy (tweede van links) aan het vergaderen.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              101 of 200 DOCUMENTS



                                 de Volkskrant

                           25 augustus 2010 woensdag

De lieflijke illusie van een paradijs

BYLINE: Marina de Vries

SECTION: KUNST; Blz. 37

LENGTH: 791 woorden

SAMENVATTING

xxxxxx

xxxxxx

VOLLEDIGE TEKST:

Beeldende kunst

Gilbert & George

Otterlo  Iedereen kent het verlangen: dat ene, idyllische uitzicht op de
oceaanbaai of op de bosoase van de vakantie voor altijd in je hoofd te willen
bewaren. Maar bij thuiskomst is het beeld in mum van tijd verbleekt.

Wat het gewone volk niet lukt, lukte het Britse kunstenaarsduo Gilbert & George
in de winter van 1971 wel: zichzelf opnieuw onderdompelen in een zomers
vakantielandschap door het in zes reusachtige triptieken te herscheppen en hun
eigen figuren daar middenin te plaatsen.

De schilderijeninstallatie van in totaal 30 meter lang hangt momenteel in de
grote, vierkante tuinzaal van het Kröller-Müller Museum, waar het ook op
regendagen een paradijselijke aanblik biedt. Het gras op het platteland van
Essex is niet groen, maar gifgroen. De bomen zijn weelderig. De lucht is paars
en in de verte lonkt een sappig weitje of een zijdezacht meer. De grootte van de
schilderijen en de op ooghoogte opgehangen doeken zuigen de kijker met de
kunstenaars de natuur in.

Dit is domweg geluk. Art for all, zoals de kunstenaars hun gezamenlijke
kunstpraktijk vanaf eind jaren zestig noemen. Of toch niet?

Gilbert & George, wereldberoemd vanwege hun enorme, glas-in-loodachtige
fototableaus over onderwerpen uit het dagelijks leven waarin ze zelf figureren
in driedelig kostuum en met stijve bovenlip, beweren geregeld dat ze geen ironie
of parodie bedrijven. Ze verzetten zich naar eigen zeggen slechts tegen kunst
die zich afkeert van het 'Leven van Mensen' en tegen de schijnheiligheid van het
publiek. Dat heeft geen bezwaar tegen de afbeelding van een banale citroen in
een stilleven maar wordt agressief van poep. In The Naked Shit Pictures (1994,
in bezit van het Stedelijk Museum Amsterdam) omringen ze zich dan ook met
menselijke uitwerpselen als waren het monumentale beeldhouwwerken.

Provocerende naïviteit

Nu is de afbeelding van poep provocerender dan de schildering van lyrische
natuur, maar ook The Paintings (with Us in the Nature), 1971, hebben een
provocerende kant, vooral in de tijd waarin ze zijn gemaakt. In de jaren zestig
en zeventig bloeiden de conceptuele en abstracte kunst. Schilderen raakte uit de
gratie, zeker op de wijze waarop Gilbert & George het enige schilderij in hun
oeuvre hebben gemaakt: met sentimentele kleuren, in een gedateerd,
impressionistisch en naïef handschrift en een monumentale, religieuze
drieluikvorm.

Nog altijd ligt de lieflijkheid er zo dik bovenop, dat de kijker vanzelf op zoek
gaat naar andere aanwijzingen. Die zijn subtiel aanwezig in de doeken zelf, in
de sigaret in de hand van George of in de elektriciteitspaal die de idylle
enigszins aantasten, en explicieter in het eveneens vertoonde videowerk en
fotoboek. Ook de 'echte' natuur vanachter het immense venster van de tuinzaal
draagt zijn steentje bij. Die is zo rauw en levendig, dat het geschilderde
paradijs verandert in een illusie.

In het videotafereel bij het meer, dat grote gelijkenis vertoont met een van de
drieluiken, wordt de dubbele bodem meesterlijk onderkoeld opgevoerd. Vooral de
doodstille, om niet te zeggen doodse pose van de kunstenaars contrasteert
hilarisch met de levendigheid van de druk wapperende bladeren en takken. En
opeens slaat de triestheid toe. Niet voor niets zijn de figuren in het landschap
zo houterig, plat en wezensvreemd geschilderd. Mocht het paradijs al bestaan,
dan is daarin geen plaats voor de mens.

In het fotoboek verklaren de kunstenaars over de foto bij de oude eik: 'We are
not happy as we used to be, for we have seen.' Hoe betoverend de eeuwenoude
bomen en heuvels ook zijn, ze confronteren hen - en daarmee ons - ook met de
tijdelijkheid van het menselijk bestaan.

Die prachtige, lyrische verpakking in combinatie met die onderkoelde triestheid,
de subtiele confrontatie met leven en dood maken The Paintings nog altijd
jaloersmakend tijdloos en actueel.

Museum aast op triptiek

Het eerste grote werk van Gilbert & George - The Paintings (with Us in the
Nature), 1971 - was één keer eerder in Nederland te zien, in 1971, in het
Stedelijk Museum Amsterdam. Directeur Evert Van Straaten van het Kröller-Müller
Museum dook de installatie onlangs op in Bordeaux en liet het opknappen. Hij
onderhandelt  met de kunstenaars over aankoop. Het aankoopbedrag ligt volgens
hem zeker boven het miljoen.

Van Straaten: 'Ik vertrouw erop dat dat bedrag er komt. Het werk is uniek,
zeldzaam en past ideaal bij plek en collectie van ons museum, ook wat betreft
het vroege werk van Gilbert & George.' Het museum heeft eigen middelen van de
BankGiro Loterij gereserveerd en de Vereniging Rembrandt heeft een bijdrage
toegezegd. Het overige geld moet komen van fondsen en van belangstellende
particulieren, die zich al hebben gemeld.

LOAD-DATE: August 24, 2010

LANGUAGE: DUTCH; NEDERLANDS

GRAPHIC: George en Gilbert tijdens de opening van The Paintings (with Us in the
Nature) in  Kröller-Müller. Foto Walter Herfst

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              102 of 200 DOCUMENTS



                                 de Volkskrant

                           21 augustus 2010 zaterdag

Schandaaltjesseizoen in zorg is begonnen

BYLINE: Gijs Herderscheê

SECTION: BINNENLAND

LENGTH: 919 woorden


DEN HAAG Hoppa, daar krijgt Marja van Goudswaard 875 duizend euro uitbetaald uit
de zorgkas. Zij werd ontslagen bij het Centraal Administratiekantoor, dat de kas
van de Algemene Wet Bijzondere Ziektekosten beheert - jaarlijks zo'n 23 miljard
euro. Met de ontslagvergoeding kan Van Goudswaard haar 'wachtgeld' tot 2017
aanvullen.

Bericht 2: Johan van Praet krijgt een bonus van 40 mille. Dat is dezelfde Van
Praet die eerder werd ontslagen bij gehandicapteninstelling Aveleijn. Achteraf
blijkt hij toch goed gepresteerd te hebben. Ook deze 40 duizend euro  komt uit
de AWBZ-kas, want daaruit wordt Aveleijn betaald.

Het schandaaltjesseizoen is aangebroken. De jaarverslagen van zorginstellingen
staan op internet en met een beetje vlooien zijn dagelijks berichten te maken
over exorbitante beloningen. Hoe kan dat toch, die uitzinnige gouden handdrukken
en jaarsalarissen, opgetuigd met bonussen, auto's, hypotheken en andere
leukigheid?

In vergelijking met het bedrijfsleven valt de beloning in de zorg nog wel mee.
Cruciaal verschil is dat de zorg wordt betaald  uit premies, die hardwerkende
Nederlanders wettelijk verplicht opbrengen.  Jan Modaal verdient jaarlijks bruto
zo'n 30 duizend euro. Daartegen moeten de zorgbeloningen worden afgezet. Want
Jan Modaal betaalt maandelijks verplicht 312 euro aan de kas van de Algemene Wet
Bijzondere Ziektekosten, plus nog wat via de belastingen.

Daarnaast is hij verplicht verzekerd tegen ziektekosten. Jaarlijks kost hem dat
ruim duizend euro per persoon boven de 18 in zijn gezin. Vandaar de
verontwaardiging over de beloning in de zorg. Die wordt immers betaald van deze
verplichte premies.

Zelf vergelijken zorgbestuurders hun positie graag met topmannen uit het
bedrijfsleven. Zij reppen over concurrentie en marktwerking als verklaring voor
hun forse beloning. Politici hebben het daar ook over, maar in de praktijk is
daar nauwelijks sprake van. Prijzen van ziekenhuisbehandelingen en vergoeding
voor gehandicaptenzorg worden door de overheid vastgesteld.

Wat de zorginstellingen met het geld doen, daar heeft de overheid daarentegen
geen zicht of greep op. Ziekenhuizen, gehandicapteninstellingen, verpleeg- en
verzorgingstehuizen zijn stichtingen. Het zijn eigenlijk privé-instellingen,
ooit begonnen als particulier initiatief tijdens de verzuiling. Elke
geloofsrichting had eigen ziekenhuizen, verpleeginrichtingen en instellingen. De
zuil zorgde voor een achterban, waaraan verantwoording werd afgelegd.

Door de ontzuiling verdween de achterban en door overheidsfinanciering
verzakelijkte het management. De zorgstichtingen bedachten zelf in 1983 een
nieuwe rechtsvorm, een stichting met een bestuur en een raad van toezicht. Die
constructie werd in 2006 in de wet opgenomen.

Ook de sobere betalingsmoraal die per zuil bij de 'goede werken'  hoorde, raakte
op de achtergrond. Toezichthouders en bestuurders zien de zorginstelling steeds
vaker als hun solitaire verantwoordelijkheid.

Zij hoeven aan niemand verantwoording af te leggen. Er is geen tegenmacht, zoals
bedrijven aandeelhouders hebben. Ziekenhuizen vormen een uitzondering. Daar
vormen de medisch specialisten een tegenmacht. Wordt een ziekenhuisbestuurder te
daadkrachtig of bemoeizuchtig, dan volgt ruzie met de specialisten.  Geen wonder
dat de gemiddelde zittingstermijn van een ziekenhuisdirecteur korter is dan drie
jaar. Wie daar directeur wordt, zal tevoren financiële compensatie afspreken.

Als toezichthouder en bestuurder blij zijn met elkaar, kunnen ze over beloning
afspreken wat ze willen. Een ambtswoning, een auto, een hypotheek, een bonus -
het komt allemaal voor. En een fijn salaris natuurlijk.

Dat kon lang in het geniep, maar sinds maart 2006 moeten de salarissen openbaar
worden gemaakt. Hoewel niet alles opgegeven hoeft te worden, zoals een hypotheek
of ambtswoning. Met een beetje creativiteit kan de beloning buiten het zicht nog
stevig worden opgekrikt.

Uit die tijd dateert ook het ministerssalaris als bovengrens, de zogeheten
Balkenende-norm. Op overschrijding staat geen straf, alleen publiciteit - naming
en shaming.

Dagelijks berichten over exorbitante beloningen

Wie houdt toezicht op de toezichthouders  van zorginstellingen?

Op 1 juni 2010 is Jos Bleijenberg  opgestapt als topman van de  Amersfoortse
zorginstelling Beweging 3.0. Bleijenberg gaf sinds  2000 leiding aan de
instelling.

Het curieuze is, dat Bleijenberg  op 1 januari 2009 aan een nieuw  contract voor
vier jaar begint. Hij  krijgt dan 95 duizend euro toegezegd aan extra pensioen.
Toch gaat  er iets mis, want nog hetzelfde jaar,  eind 2009, wordt besloten dat
het mooi is geweest. Het  contract wordt afgekocht. Alle kosten tot zijn vertrek
dit jaar worden  in het jaarverslag 2009 opgevoerd.  Bleijenberg kost Beweging
3.0 in  2009 784.479 euro.

Bij het protestantse 's Heeren  Loo, Nederlands grootste instelling voor
verstandelijk gehandicapten, is gereorganiseerd. Het bestuur is ingekrompen.
Daardoor  verloren twee toppers hun baan, zo blijkt uit het jaarverslag 2009.

Op 1 februari 2010 is Arnold Renting vertrokken na een carrière  van 22 jaar bij
de instelling. Hij was  daar bestuurder 'inkoop, facilitair,  informatisering en
automatisering'. Jaarsalaris 2009: 186 duizend  euro.

Een maand eerder was Lydia Helwig Nazarowa al vertrokken. Zij  was 3,5 jaar
bestuurder 'ethiek,  zorginnovatie, kwaliteit, wetenschappelijk onderzoek'.
Jaarsalaris  in 2009: 204 duizend euro.

De opstappers kostten 's Heeren  Loo geld. Renting kreeg een handdruk van 432
duizend euro, Helwig  Nazarowa kreeg 229 duizend mee.

LOAD-DATE: August 20, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              103 of 200 DOCUMENTS



                                 de Volkskrant

                           21 augustus 2010 zaterdag

De Gammacanon (34)

BYLINE: Rudy Andeweg

SECTION: INTERMEZZO

LENGTH: 696 woorden

SAMENVATTING

Politicologie Poldermodel

De overlegdemocratie lijkt achterhaald.

VOLLEDIGE TEKST:

Hoe maak je van een diep verdeeld land een vreedzame democratie? Het is een
uiterst actuele vraag, nu overal ter wereld militairen vooral worden ingezet om
geweld tussen bevolkingsgroepen binnen een land in te dammen: Afghanistan, Irak,
Darfur en de Balkan zijn slechts voorbeelden.

De Nederlandse geschiedenis is door politicologen gebruikt om te achterhalen hoe
godsdienstige en sociale verdeeldheid binnen een democratie beheerst kan worden.
Tot in de jaren zestig was Nederland immers verdeeld in elkaar wantrouwende
'zuilen' van katholieken, hervormden, gereformeerden, socialisten, en liberalen.
België, Oostenrijk en Zwitserland werden in die tijd geplaagd door een
vergelijkbare verdeeldheid. In al deze landen legden onderzoekers hetzelfde
mechanisme bloot waarmee de lont uit het kruitvat was getrokken. Niet door op
het niveau van gewone burgers wederzijds begrip te kweken, maar door op het
niveau van de politieke leiders met elkaar samen te werken in plaats van te
concurreren.

De Nederlandse term 'verzuiling' verbeeldt dit treffend als een Griekse tempel:
elke bevolkingsgroep leeft binnen een eigen zuil, zonder contacten met
medeburgers in andere zuilen, maar doordat de toppen van alle zuilen
samenwerken, ontstaat daar de architraaf die de zuilen verbindt en het dak van
de democratische staat draagt.

Er zijn tussen de genoemde landen ook opvallende parallellen in de manier waarop
de samenwerking tussen de leiders vorm kreeg. Veel lastige conflicten werden
bijvoorbeeld voorkomen door overheidstaken te delegeren aan organisaties van de
verschillende zuilen, door vrijwel alles, van Kamerzetels tot zendtijd,
evenredig over de zuilen te verdelen, en door de vorming van brede
regeringscoalities.

De wetenschappelijke termen voor deze oplossing voor diep verdeelde
samenlevingen zijn consociational democracy en het verwante
'consensusdemocratie', maar termen als overlegdemocratie of poldermodel
beschrijven in belangrijke mate hetzelfde fenomeen. De van oorsprong Nederlandse
politicoloog Arend Lijphart  is de belangrijkste theoreticus van de
consensusdemocratie. Zijn boek Verzuiling, Pacificatie en Kentering in de
Nederlandse Politiek uit 1968 beleefde negen edities. Lijphart gebruikte de
theorie van de consensusdemocratie niet alleen om te verklaren hoe sommige
verdeelde landen toch een stabiele democratie in stand hielden, maar propageerde
haar ook als een oplossing voor verdeelde landen die daar nog niet in slaagden.
Zo werd het Nederlandse poldermodel een exportartikel. Elementen van het model
zijn gebruikt in Noord-Ierland, Zuid-Afrika, Irak en Afghanistan.

De belangrijkste zwakte van de theorie is dat er nog geen bevredigend antwoord
is op de vraag waarom leiders in sommige verdeelde landen wel met elkaar
samenwerken en in andere niet. Het helpt zeker wanneer geen enkele
bevolkingsgroep een meerderheid heeft, maar er zijn voorbeelden waar een
consensusdemocratie geslaagd is zonder dat er aan die voorwaarde was voldaan. In
Noord-Ierland is het tenslotte gelukt ondanks het bestaan van een protestantse
meerderheid, mede door grote Britse en Ierse druk.

Terwijl de consensusdemocratie exportartikel is geworden, lijkt haar uiterste
houdbaarheidsdatum in Nederland verlopen. Ooit waarschuwde Lijphart dat het
gevaarlijk was om een consensusdemocratie voort te zetten wanneer de
verdeeldheid in de samenleving was verdwenen. Als de leiders dan toch blijven
samenwerken, zullen kiezers het gevoel krijgen dat er binnen het bestel niets te
kiezen valt en groeit het risico dat zij tegen het bestel zullen kiezen.
Overigens acht Lijphart zelf nu een consensusdemocratie in alle gevallen te
verkiezen boven een bestel met echte concurrentie om de macht, en met echte
winnaars en verliezers. Maar de recente opkomst van rechts-populistische
partijen, juist in de oude consensusdemocratieën, geeft meer kracht aan zijn
eerdere waarschuwing dan aan zijn huidige aanbeveling. Zo bezien lijkt  het
succes van Fortuyn en Wilders aan te tonen dat het poldermodel slecht past bij
het ontzuilde Nederland.

Polderende elites passen slecht bij ontzuild Nederland

LOAD-DATE: August 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              104 of 200 DOCUMENTS



                                 de Volkskrant

                           14 augustus 2010 zaterdag

Populaire  first lady  of  verwende prinses

BYLINE: Diederik van Hoogstraten

SECTION: TEN EERSTE

LENGTH: 1537 woorden

SAMENVATTING

Michelle Obama is geliefder dan haar man Barack. Een vakantie in Spanje is de
Amerikaanse first lady op kritiek komen te staan.

VOLLEDIGE TEKST:

NEW YORK Onverwacht en onbedoeld is het in de Verenigde Staten de  zomer van
Michelle Obama geworden. De first lady is  weer  thuis in snikheet Washington
bij man en kinderen, moeder en hond. Maar ze was begin deze maand op vakantie in
Spanje. Sandalen aan en genieten, zou je denken.

Dat ging zomaar niet. Critici vroegen zich af of die reis met jongste dochter en
vriendinnen niet heel duur en extravagant is geweest. De Obama's hebben alles
zelf betaald, meldde het Witte Huis. Maar was Michelle misschien 'doof' door
riant vakantie te vieren in tijden van economische malaise? Bijna 10 procent
werkloosheid in de VS en de first lady gaat zonnen bij Malaga en shoppen in
Marbella? Plus al die beveiliging, 'op kosten van de belastingbetaler'?

Een sissende column in het New Yorkse dagblad de Daily News zette de toon.
'Michelle Obama doet denken aan een hedendaagse Marie-Antoinette', meent de
conservatieve scribente, 'de Franse koningin die buitensporige kleding en
juwelen kocht zonder één gedachte te wijden aan het lot van haar onderdanen.'

Dubbeldip-recessie

Het zomerrelletje zal  overwaaien. Afghanistan, immigratie en de vrees voor een
dubbeldip-recessie zullen de voorpagina's weer gaan beheersen. Maar de
hardnekkige discussie geeft aan dat de rol van mevrouw Obama precair is.

'In politiek en popcultuur draait alles om beeldvorming', schrijft columniste
Maureen Dowd van The New York Times. Daarmee heeft  Obama geen rekening
gehouden. Het beeld van een 'verwende prinses' sluit niet aan op de verwoede
pogingen van haar echtgenoot om zich met de gewone man en vrouw te
vereenzelvigen. De congresverkiezingen - die zijn partijgenoten met angst en
beven tegemoet zien - komen er  aan.

Dowd merkt op dat de Spaanse politie een openbaar strand heeft vrijgemaakt voor
Obama en haar entourage. 'Als Michelle een leeg strand wilde, had ze beter naar
de Golf (van Mexico) kunnen afreizen. Had ze met haar meiden een paar pelikanen
kunnen schoonmaken.'

Kritiek op Michelle Obama is niet nieuw. Tijdens de verkiezingscampagne werd ze
door conservatieven als bedreigend afgeschilderd. Radicaal in haar opvattingen,
niet patriottisch genoeg, misschien zelfs marxistisch: een 'bozige zwarte
vrouw'.

Maar de juriste was een carrièrevrouw. Ze combineerde als vanzelfsprekend twee
dochters, echtgenoot, vrienden en de topfunctie in een ziekenhuis. Haar vriendin
Oprah Winfrey omschreef Michelle als een sterke, gewone, 'moderne vrouw van de
21ste eeuw'. Hoe zou zij zich opstellen als 'echtgenote van', iemand die slechts
wordt gezien in samenhang met haar man?

Onvermoeibare inzet

Als first lady bleek Michelle onomstreden te kunnen zijn. Haar onvermoeibare
inzet voor gezinnen van militairen en tegen zwaarlijvigheid wekt bewondering. Ze
wordt door 66 procent van de Amerikanen gewaardeerd, een cijfer waarop haar
impopulaire echtgenoot jaloers kan zijn.

Al snel werd duidelijk dat Michelle geen Hillary Clinton is. De minister van
Buitenlandse Zaken was in de jaren negentig een inhoudelijk betrokken first
lady. Bill Clinton gaf haar bij zijn aantreden de portefeuille gezondheidszorg,
wat leidde tot het beroemde fiasco van 1994. Het zou tot 2009 duren voordat een
volgende president serieus met de zorg aan de slag ging.

Michelle zet in wezen de lijn van Laura Bush voort: nobel, aardig en zorgend.
Laura ontfermde zich over analfabetisme en de vreugde van het lezen. Michelle
gaat over obesitas en het belang van sport en beweging.

Columniste Mary McGrory van The Washington Post schreef ooit dat de first lady
niet meer hoeft te doen dan brood roosteren voor haar man, gezien zijn zware
baan. Michelle doet heel veel meer dan dat. Als politieke handlanger stond ze
tijdens de campagne van 2008 bekend als de 'afmaker' die weifelende kiezers met
grappige, warme toespraken wist over te halen. Obama's adviseurs hopen dat zij
dat in november kan herhalen.

Peilingen

Ook Laura Bush bleef charmant en geliefd toen haar man omlaag tuimelde in de
peilingen. Zij trad in de aanloop naar de Congresverkiezingen van 2004 zeventig
maal op voor George, die in veel kiesdisticten als politiek risico werd
beschouwd. Momenteel zullen veel Democraten in het Congres liever gesteund
worden door Michelle dan door Barack. Zij zou eigenhandig miljoenen dollars
kunnen binnenhalen, denken ze in het Witte Huis.

De Democratische Senaatskandidaat Joe Sestak juicht haar inzet toe. 'Dit is een
vrouwenland, aangezien voor het eerst in de geschiedenis meer vrouwen dan mannen
werken. Michelle vestigt de aandacht op de veranderingen die nodig zijn om het
nieuwe, werkende gezin te ondersteunen.'

De president wordt verweten dat hij verstandelijk en afstandelijk is. Het 'ik
voel uw pijn'-instinct van Bill Clinton is hem vreemd. Obama's vrouw kan dat
gevoel wel overbrengen. Financiële nood 'is geen kwestie van politiek', zei ze
in mei tijdens een bevlogen rede die de komende maanden nog vaak zal klinken.
'Het is persoonlijk voor elke persoon in Amerika.'

'Cool-factor'

Wat Laura niet had en Michelle wel heeft, is glamour; de 'cool-factor' die ook
haar man heeft meegebracht naar Washington. In de wereld van mode en stijl is
Michelle zo enthousiast ontvangen als Jackie Kennedy in de jaren zestig. Ze
levert volgens The New York Times 'een bijdrage aan de modegeschiedenis door
zich te kleden als een vrouw met een sterk karakter, niet als de vrouw van de
president'.

Zwarte modeontwerpers en fotomodellen waren in 2008 gelukkig met een zwart,
normaal gevormd rolmodel naast de president. New York Magazine: 'Michelle Obama
is het type vrouw dat de modewereld honderd jaar lang heeft buitengesloten.'

Zij heeft die voorbeeldfunctie omarmd, en tegelijkertijd een nieuwe, open sfeer
geschapen in het Witte Huis. Vooral kinderen en kunstenaars zijn er welkom. 'Dit
is een plek om het verleden van Amerika te eren, het heden te vieren en de
toekomst te scheppen', zei zij over haar tijdelijke behuizing. Vooral  jazz is
daarvoor geschikt. 'Er is geen beter voorbeeld van democratie dan een jazzband:
individuele vrijheid, maar met verantwoordelijkheid tegenover  de groep.'

Plezier

Michelle Obama lijkt er plezier in te hebben. Meestal althans. Het is Maureen
Dowd - al jaren first lady-watcher - duidelijk dat Michelle even genoeg had van
de rol van ondersteunende echtgenote. Zo liet ze Obama alleen op zijn 49ste
verjaardag, en ging naar Spanje, in een onzekere economie en een politiek
klimaat dat wordt overheerst door rechts-populistische sentimenten. De media
doken er bovenop.  En dan moet de gezinsvakantie op Martha's Vineyard - een
kustparadijs voor de welgestelde elite - nog beginnen.

Met veertig vrienden naar  de Costa del Sol

Michelle Obama ligt onder vuur

wegens haar reis naar Spanje deze zomer. Volgens de Amerikaanse media  reisde de
Amerikaanse first lady in gezelschap van veertig vrienden en  tientallen
veiligheidsagenten. Ook waren nog persoonlijke assistenten aan het gezelschap
aan de Spaanse Costa del Sol  toegevoegd.

Michelle Obama, dochter Sasha en de rest van de groep verbleven in het
exclusieve  hotel Villa Padierna,  tussen de badplaatsen Marbella en Estepona.
De politie zette het strand af zodat Sasha kon spelen.

Michelle en haar entourage maakten de reis  in een vliegtuig van de Amerikaanse
regering, de Air Force 2. Daarmee zocht ze ook het Spaanse koningspaar op in het
Marivent-paleis op Mallorca. Maar volgens de  Chicago Sun-Times was het
bezoekaan Spanje  niet alleen een plezierreisje.   Michelle Obama was ook in het
land om  een goede vriendin te troosten   wier vader onlangs was overleden. Deze
Anita Blanchard is getrouwd met de campagneleider van president Barack Obama.

Eleanor Roosevelt

De vrouw van Franklin D. Roosevelt werd de eerste first lady die meer was dan de
'vrouw van'. Ze was een mensenrechtenactiviste met een eigen loopbaan.  Voor een
van haar opvolgers, Hillary Clinton, was zij het grote voorbeeld.

Jackie Kennedy

Van alle first ladies is zij de meest tragische. In ons geheugen is het beeld
geëtst van de weduwe naast de kist van haar vermoorde man. Alle jonge mannen die
toen een beetje verliefd werden op haar, zagen haar huwelijk met de rijke Griek
Onassis als verraad.

Nancy Reagan

Streng waakte zij over de veiligheid van Ronald. Samen met een astroloog
bepaalde ze wanneer hij beter binnen kon blijven. Het was het grootste
liefdespaar uit de geschiedenis van het Amerikaanse presidentschap, zei Charlton
Heston.

Barbara Bush

Zij was  niet alleen first lady, maar ook de oma van de natie. Hoewel ze het
niet liet merken, leed ze onder de afwezigheid van haar druk bezette man, George
H. W. Bush. Ze zocht  en vond troost bij haar zorgzame oudste zoon, George W.

Hillary Clinton

Al jong trouwde zij  met Bill Clinton, maar van begin af aan was zij meer dan
dan alleen zijn vrouw. Zij was ook Bills politieke bondgenoot. Zelfs als
bedrogen echtgenote volgde zij het devies van zangeres Tammy Wynette: Stand by
Your Man.

Laura Bush

Deze  voormalige onderwijzeres en bibliothecaresse had gewild dat haar man,
George W. Bush, onderwijs tot zijn prioriteit had gemaakt. Het liep anders.

Na de aanslagen van 11 september werd hij een oorlogspresident.

LOAD-DATE: August 13, 2010

LANGUAGE: DUTCH; NEDERLANDS

GRAPHIC: Michelle Obama laat tijdens een diner in mei 2009 haar spierballen
zien, in reactie  op een grap  over de jurken zonder mouwen die ze vaak  draagt.
Foto Reuters
Koning Juan Carlos begroet Michelle Obama op Mallorca.  Foto Reuters
De politie zette speciaal een strand bij Malaga af voor Sasha  Obama  Foto AFP
Foto's AP, EPA, Reuters

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              105 of 200 DOCUMENTS



                                 de Volkskrant

                            13 augustus 2010 vrijdag

Zonder gezeik  jezelf zijn Recept voor controverse;
LOWLANDS De Zuid-Afrikaanse rapper Jack Parow

BYLINE: Pablo Cabenda

SECTION: KUNST

LENGTH: 1933 woorden

SAMENVATTING

De blanke onderklasse en haar trashy stijlgevoel - Zuid-Afrika loopt er niet
graag mee te koop. Maar hiphopper Jack Parow omarmt juist zijn achtergrond. En
rapt in zijn moerstaal. 'Kijk naar mij! Ik ben Zuid-Afrikaans. Ik heb helemaal
geen racisme in me.'

VOLLEDIGE TEKST:

Wat zef is? Twee zwaar beringde handen wijzen naar hemzelf, het voor de hand
liggende en imposante voorbeeld. 'Dit is zef.' De pet met een klep als een
skateboard, zijn handelsmerk, heeft hij weliswaar thuisgelaten, de rest van Jack
Parows verschijning spreekt boekdelen. De ringen waarvan één met imposante
patserflair twee vingers omvat, een T-shirt van sexy-vrouw-met-baard die als
bekleding dient voor een bierbuik, en een ruige oer-charme die je misschien een
paar duizend jaar voor Christus nog geregeld tegenkwam, maar nu in de showbizz
uiterst zeldzaam is geworden: Fred Flintstone met een vintage pornosnorretje.
Mocht het begrip nog niet helemaal duidelijk zijn, hij kreeg precies diezelfde
vraag een paar dagen geleden van een andere journalist, terwijl ze door de
Amsterdamse grachten voeren. 'Net op dat moment kwam er een boot langs met een
dikke, spierwitte vrouw aan dek. Bikinitopje, vetrollen in de open lucht, benen
achteloos wijd, drankje in de ene en een sigaret in de andere hand. Dat is zef!'

En Jack Parow is de ambassadeur van zef. Je kan het volgens de Zuid-Afrikaanse
rapper ook op zijn Zuid-Afrikaans pale, drek of parow noemen. Het begrip staat
in elk geval voor de chic van de commons. En in zijn grootste hit Cooler as Ekke
(Cooler Dan Ik), Parows eigenzinnige gelijkheidsverklaring waarin hij op
geestige wijze korte metten maakt met klassenkapsones - 'Jy dink jy's cooler as
ekke want jij rookt Yves Saint Laurent sigaretten' - komt het allemaal aan bod .

Parow, die eigenlijk Zander Tyler heet, is een beetje het acceptabele gezicht
van ordi blank Zuid-Afrika. De kant waar Zuid-Afrikanen, op zijn zachtst gezegd,
nooit trots op waren. Maar de onderklasse en haar stijlgevoel is in Afrikaanse
hiphop hot geworden; iets waar je misschien niet bij wil horen maar wel  tegen
aan kan schurken. Parow: 'We kregen als kinderen zoveel shit van allerlei
verwaande types, omdat we overal schijt aan hadden en altijd in de problemen
kwamen. Maar nu is het opeens ontzettend in en kunnen we zonder gezeik onszelf
zijn.'

Het loont om je afkomst niet te verloochen. Parow zelf groeide op in zo'n
zef-agglomeratie, Belville een stadje in de West-Kaap. En naast hier en daar een
teder liefdesliedje of een sombere bespiegeling behandelen zijn raps de meer
vleselijke geneugten van de gewone man - zuipen, feesten, seks -   met zelfspot
als vergrootglas.

Parows Cooler as Ekke werd ook hier een hit. Zijn titelloze debuutalbum heeft in
Zuid-Afrika de platina status, Cooler as Ekke kreeg meer dan 800 duizend hits op
You Tube - wat extreem veel is voor een nummer in het Zuid-Afrikaans. 'Mensen
van alle rassen en standen komen nu naar mijn shows en ik krijg zelfs mailtjes
uit Amerika van mensen die Zuid-Afrikaans leren om mijn teksten te kunnen
verstaan.'

In Nederland is zijn ster rijzende na goed ontvangen optredens  op het
Metropolis festival in Rotterdam en een uitverkocht optreden in de Amsterdamse
Melkweg. Het toonaangevende hiphoplabel in Nederland, Top Notch, brengt deze
maand zijn debuutalbum uit. Kale elektronische, pulserende beats met een
doorlopende stroom staccato en toch smeuïge raps waar het Zuid-Afrikaans zich
perfect voor leent.

Dat allemaal vond zijn oorsprong toen moeder Tyler voor de twaalfjarige Zander -
die opgroeide in Belville, een stadje in de West- Kaap provincie - een
popcompilatie-cd kocht met Snoop Dogs What's My Name erop. Dat, en een zwak voor
de rijmelarijen van Dr. Seus, leidde tot een eigenzinnige kijk op hiphop waar
zijn Zuid-Afrikaanse roots versmolten met een Amerikaanse beat en cartooneske
humor. Typerend: ter ere van het afgelopen WK nam Parow een rap op, genaamd
Blaas Jou Vuvuzela, met het Zuid-Afrikaanse boerenensemble Radio Kalahari Orkes.

Vandaag is hij zelf een beetje aan het chillen op een Amsterdams terrasje, nadat
hij een track heeft opgenomen met zijn geestverwanten, de Nederlandse rappers
van The Opposites, die al eerder te kennen gaven geen probleem te hebben met de
typering 'Dom, Lomp en Famous'.

Parow is rauw, plat en geestig en het bewijs dat je ook kunt lachen om de blanke
onderbuik van Zuid-Afrika. Het is misschien ook de verdienste van Parow dat hij
een beeld presenteert van blank Zuid-Afrika dat niet strookt met de
sophisticated ambities van een vooruitstrevende regenboognatie. Een imago dat
zeker niet geschikt werd bevonden voor de buitenwacht.

Parow: 'Het waren eerst voornamelijk Zuid-Afrikaanse komieken die met dat beeld
speelden. In popmuziek had je eind jaren negentig de rapcrew Brasse Vannie Kaap
die daar ook de spot mee dreven, maar dat waren gekleurde jongens en veel meer
sociaal geëngageerd.' Tuurlijk, zijn raps zitten ook vol sociaal commentaar.
'Maar er zijn twee dingen waar ik nooit over rap: religie en politiek. Ik wil
mezelf ook niet te serieus nemen. Ik rap - niet alleen, maar ook - om mensen om
zichzelf te laten lachen. Om te laten zien dat ze niet voortdurend boos of
serieus hoeven te zijn. We kunnen toch onze eigen cultuur en de dingen waarin we
opgroeiden overdragen zonder daar gêne over te voelen.'

En daar hoort ook het Afrikaans als voertaal bij. De overgang van raps in het
Engels, het Lingua Franca van popmuziek, naar 's lands eigen taal, zoals die in
Nederland al in de jaren negentig plaatsvond, gebeurde vrij kort geleden in
Zuid-Afrika. Engels was tot voor kort dé taal in zo'n beetje alle
Zuid-Afrikaanse popmuziek. Tot de populaire punkband Fokof Polisiekar het
conservatieve publiek met hun naam en hun nummers - de single Brand Suid-Afrika
in 2006 was maar één incident - in hun eigen taal shockeerde. De band, ook
discreet Polisiekar genoemd, schreef geschiedenis door in 2005 als eerste een
Afrikaans nummer op de officiële playlist van het nationale radiostation 5FM te
krijgen.

Parow: 'Waar er eerst gêne bestond om de taal zo te gebruiken, lijkt nu elke
band in het Zuid-Afrikaans te zingen. Het was haast alsof mensen dachten dat er
iets mis met ze was, omdát ze Zuid-Afrikaans praten. Natuurlijk, vanwege de link
met apartheid. Maar die opstelling is helemaal verkeerd. Het is net zo goed een
soort reactionaire reflex. Kijk naar mij! Ik ben Zuid-Afrikaans. Ik heb helemaal
geen racisme in me, ik ben nooit betrokken geweest bij racistische onlusten. En
nu pas, 16 jaar na de afschaffing van apartheid, beginnen mensen in te zien dat
Afrikaans niet gelijk staat aan racisme. Net zoals hier iedereen nu doordrongen
is van het feit dat een Duitser niet automatisch een nazi is.'

Het lijkt een bescheiden stap in de emancipatie van een natie die zich los
probeert te maken van het verleden. En Parow zelf rapte ook in het Engels totdat
hij met de jongens van Brasse Vannie Kaap het nummer Hard Headed Hobo deed.
Parow speelde in het nummer de blanke boer die, omdat hij is overvallen door een
bende 'kleurlingen', in zijn raps op die jongens afgaf. Als dat niet genoeg
brandstof opleverde voor sociaal cultureel ongemak, was het wel het besluit van
Parow dat het Engels waarin hij rapte niet logisch aanvoelde. Het moest in het
Zuid-Afrikaans. Iemand nog een recept voor controverse?

Parow: 'Nee hoor, we hebben er nooit enige 'kak' voor gekregen. De jongens met
wie ik dat nummer deed, zijn dan ook heel goede vrienden van me. Er waren nooit
rare vibes tussen ons, dus kon ik zulke raps schrijven zonder dat ze zich
beledigd voelden.'

Nu komt er dwars door taal-, leeftijds- en kleurgrenzen van alles op zijn
optredens af. 'Niet zo lang geleden overkwam me wel het gekste. Op weg van
Johannesburg naar Kaapstad stopte ik bij een benzinepomp en de pompbediende, een
oude zwarte man, zei tegen me: 'Bedankt voor je muziek. Ik had nooit gedacht dat
er nog een Breyten Breytenbach zou komen.' Dan moet je bedenken dat de man
waarschijnlijk geen woord Afrikaans verstaat en dus niets van hem gelezen heeft.
Maar de schrijver en dichter Breytenbach is een Zuid-Afrikaanse legende die
iedereen kent en daar word ik dan mee vergeleken. Dat was wel een van coolste
momenten die ik heb beleefd.'

Maar niet altijd en niet bij iedereen. Aan het begin van zijn negenjarige
carrière als rapper trad hij geregeld op met zwarte crews in de getto's. 'Was ik
de enige blanke. Dan ontmoet je wel wat vijandigheid. Ik begrijp het wel. Mensen
probeerden mij te onderdrukken omdat ze zelf onderdrukt werden. Ik was in een
situatie waarbij ik werd gezien als een symbool van het oude regime. Het ging
niet om mij, ik werd ermee geassocieerd.'

En natuurlijk zijn er nog delen in Zuid-Afrika waar blanke jongeren een
racistische inslag hebben. 'Maar ik ben ervan overtuigd dat hiphop het in zich
heeft om mensen bij elkaar te brengen. Ja hoor, dat wil ik best doen. Dan breng
ik iets dat in wezen een zwarte muziekvorm is naar een blank publiek en dat
hopelijk hun ogen opent. Dat is toch prachtig?'

Ik rap om mensen te laten zien dat ze niet voortdurend boos of serieus hoeven te
zijn

Een voorliefde voor veel te kleine sportbroekjes

Die Antwoord is een van de opmerkelijkste acts op Lowlands dit jaar. Net als
Parow is de rave/rapcrew afkomstig uit Zuid-Afrika en als de belichaming van
Zuid-Afrikaanse white trash heel erg 'zef'. De crew heeft in het verleden zelfs
samengewerkt met Parow. Maar anders dan bij Parow lijkt alles bij Die Antwoord
extreem vormgegeven en razend knap gestileerd.

De drie leden van de crew hebben een uitstraling die zo confronterend rauw,
sleazy en tegelijk cartoonesk is, dat er wel omstandig over moet zijn nagedacht.
Rapper en hoofdman Ninja ziet er uit alsof hij veel te weinig gegeten, of veel
te veel drugs heeft gebruikt. Hij heeft een attitude waar de klassieke Eminem
nog een puntje aan kan zuigen, gouden hoektanden en een voorliefde voor veel te
kleine sportbroekjes.

Yo-Landi Vi$$er draagt een bleekwit kapsel dat met een heggeschaar lijkt te zijn
gesnoeid en klinkt als Minnie Mouse aan de helium. Terwijl DJ Hi Tek met slechts
wat kilo's overgewicht en de gebruikelijke hiphop parafernalia er nog het meest
doorsnee uitziet.

Die Antwoord is ook niet helemaal echt. Meer het geesteskind van Ninja wiens
echte naam Watkin Tudor Jones is. Jones is als kunstenaar al jaren in diverse
persona actief in de Zuid-Afrikaanse hiphopscene. Als frontman Max Normal in
MaxNormaltv, een hiphopcrew die soms optrad in pakken en hun raps brachten als
powerpointpresentaties. Als medebedenker van een prestigieuze soundtrack/graphic
novel en zelfs maker van klein knuffelspeelgoed.

Ninja is de laatste incarnatie van mastermind Jones die een fascinatie heeft
voor het creëren van entertainmentpersoonlijkheden. En ook al is Die Antwoord
een concept waarvan je de naden bijna niet ziet, de muziek is er niet minder om.
Die houdt het midden tussen agressieve raps en nineties dance elektronica die
soms cliché, soms opwindend klinken. De band heeft al naam gemaakt in Amerika
waar ze op het Coachella festival optraden en brengt zijn eerste album uit op
Interscope records van Universal.

Cooler as ekke

Jy dink jy's cooler as ekke, want jy hang saam met models en ek hang saam met
slette

Jy dink jy's cooler as ekke, want ek's 'n rapper en jy sing in falsette

Jy dink jy's cooler as ekke, want ek ry op met die bus en jy vlieg op met 'n jet

Jy dink jy's cooler as ekke, want jy ry in 'n Peugeot twee nul ses

Jy rol met 'n selfoon in jou pen

Ek rol nog met 'n 3310

My styl gooi sexy korrek

Jy dra nog fokken Mr Price Red

As ek instap skrikkie hele fokken bar

Jy kry nog fokken geld by jou ma

LOAD-DATE: August 12, 2010

LANGUAGE: DUTCH; NEDERLANDS

GRAPHIC: Jack Parow: 'Mensen van alle rassen en standen komen nu naar mijn
shows.'  Foto Antonie Robertson
Twee van de drie leden van Die Antwoord: Rapper en voorman Ninja (Watkin Tudor
Jones) en zangeres Yo-Landi Vi$$er. Foto Clayton Cubitt
Jack Parow: 'Ik was in een situatie waarbij ik werd gezien als een symbool van
het oude regime.' Foto Sacha Waldman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              106 of 200 DOCUMENTS



                                 de Volkskrant

                           12 augustus 2010 donderdag

Directeur zorgstichting kon toveren met geld en werd daar zelf ook rijk van

BYLINE: Gijs Herderscheê

SECTION: BINNENLAND

LENGTH: 1464 woorden

SAMENVATTING

Hij wist een zieltogende stichting om te buigen tot een florerend 'zorgbedrijf',
maar zijn riante secundaire arbeidsvoorwaarden werden Johan van Praet
uiteindelijk toch fataal. Door Gijs Herderscheê

VOLLEDIGE TEKST:

Kijk, dat willen we allemaal wel.  Een renteloze lening van de zaak à 550
duizend euro om het huis te betalen plus de garantie dat het  huis zijn waarde
houdt. Een leuke auto (cataloguswaarde 70 duizend euro), en een jaarlijkse
bonus. En natuurlijk een gezellig inkomen, zo'n 190 duizend euro bruto per jaar.

Johan van Praet had het allemaal als directeur van Aveleijn, een middelgrote,
Twentse instelling voor lichamelijk en geestelijk gehandicapten met het
hoofdkantoor in Borne.

De hypotheek kostte hem  zijn baan. Toen de hypotheek een jaar geleden via het
jaarverslag  in 2008 openbaar werd, was de wereld te klein. De raad van
toezicht, die  de lening had toegekend, liet  Van Praet vallen toen bleek dat er
rumoer van kwam.

Politiek Den Haag stond op zijn  achterste benen toen de lening bekend werd.
Zorg en buitensporige salarissen, laat staan dit soort extra's, zijn
onverenigbaar, vinden links én rechts in de politiek. De zorg wordt immers
betaald uit premies die hardwerkende Nederlanders ophoesten.

De directeur meldde zich ziek, de raad van toezicht wilde vervolgens de lening
terug. Van Praet is uiteindelijk via de kantonrechter per 1 februari 2010
ontslagen. De affaire kreeg vorige week een nabrander. Uit het  jaarverslag 2009
bleek dat hem nog een bonus van 40 duizend euro is uitbetaald. Inclusief een
gouden handdruk betaalde Aveleijn Van Praet 474 duizend euro.

Verdedigbaar

Van Praet vindt de hypotheek en  beloning nog steeds volstrekt verdedigbaar en
volgens de regels. 'In  het bedrijfsleven is het heel normaal dat uitmuntende
prestaties  tot extra beloning leiden. De belastingdienst had met deze
constructie ook geen probleem.'

Van Praet is niet de enige bestuurder uit de zorgwereld die ruimhartig en
creatief werd  beloond. Hoe gebeuren die dingen, hoe komt zo'n lening aan een
directeur van een zorginstelling tot stand? En is er dan niemand die oplet hoe
het zorggeld wordt besteed? Geld van de volksverzekering AWBZ waaraan een
werknemer met modaal salaris  jaarlijks bijna vierduizend euro premie afdraagt,
plus nog zo'n slordige drieduizend euro via de belastingen.

Speeltuinvereniging

Aveleijn, een stichting, blijkt om te beginnen meer geld te hebben uitgeleend
dan alleen de hypotheek voor Van Praet. Er staat ook nog een  ton uit bij de
eigen 'beheerstichting' voor het Witte Huis, het statige hoofdkantoor in  het
centrum van Borne. Dan is er de speeltuinvereniging Kindvriendelijk Goor, die
voor 75 duizend euro in het krijt staat. En om ooit een eigen hoogleraar aan
een universiteit te betalen, heeft  de instelling alvast 725 duizend  euro apart
gezet.

Ogenschijnlijk branche-vreemde zaken. Maar geen haan die ernaar kraaide. Het was
de raad van bestuur die het besloot, met goedkeuring van de raad van toezicht.
Toentertijd enig lid van de raad van bestuur: Johan van Praet.

De raad van toezicht bestaat uit plaatselijke notabelen, aangevoerd door Netty
van den Nieuwboer-Langenkamp (CDA). Jaren was zij wethouder in Hengelo, daarna
burgemeester  in Losser (Twente), waar zij in 2004 met een gouden  handdruk
(twee ton) met vervroegd pensioen ging na een mislukte  landbouwshow.  Ook
ex-Kamerlid Gert Jan Oplaat (VVD) is toezichthouder.

Van den Nieuwboer wil geen toelichting geven op de gang van zaken bij Aveleijn,
zoals de hele organisatie elk contact afhoudt. De raad van toezicht heeft wel
bij de kantonrechter in Almelo zijn gal gespuwd over de handel en wandel van de
directeur. Bij de kantonrechter werd het contract met Van Praet ontbonden. Een
van de dingen die hem werden verweten, was dat hij dagelijks tussen 11.30 en
14.30 uur afwezig was. Volgens zijn advocaat moest Van Praet in die uren zijn
stembanden om medische redenen sparen.

Uit de jaarverslagen blijkt dat Aveleijn sinds de komst van Van Praet een
opmerkelijke ontwikkeling heeft doorgemaakt. In 2001 werd hij directeur van een
zieltogende stichting  voor gehandicaptenzorg Woonzorg Twente. Die had een
negatief  eigen vermogen waardoor een faillissement niet ver was. Negen jaar,
een naamswisseling en een fusie later  floreert de gehandicaptenstichting. Het
aantal werknemers is gestegen van circa 500 naar zo'n  1.700 mensen. Het aantal
cliënten nam toe tot 2.300. In Borne en zestien omringende plaatsen  in Twente
heeft de instelling vestigingen.

Opmerkelijk: de instelling scoort hoog op 'cliënttevredenheid', werd bekroond
als beste werkgever in  Oost Nederland en wordt ook bij Volkskrant Banen geroemd
als zorgwerkgever. Alle werknemers kregen jaarlijks een bonus, 250 euro,  en ook
de klanten die jarenlang bij  Aveleijn wonen en 'dagbesteding'   hebben, kregen
een extraatje.

Raadsel

Maar het interessantst is de financiële gang van zaken: het vermogen liep op van
een  paar ton schuld tot een positief bedrag van 30 miljoen euro. Dat is voor
een gehandicapteninstelling, die  in 2009 70 miljoen uit de AWBZ- kas ontving
voor zorg, ongehoord  veel.

Hoe Van Praet het voor elkaar gekregen heeft, is een raadsel, aangezien er in de
sector steen en been wordt geklaagd over geldtekort. Niet door hemzelf. Volgens
Van Praet kon hij enorm besparen door de cliënt centraal te stellen.   'Er wordt
altijd geklaagd  over te weinig mensen aan het  bed. Maar als je 100 man rond
een  bed zet, krijgt niemand nog een  naald in die bil. Cliënten kunnen  zelf
een grotere rol spelen én zij  kunnen ook andere cliënten helpen.' Van Praet
vindt 'de zorg ruimhartig gefinancierd'.

Al bij al mag je zeggen dat de stichting Aveleijn opbloeide, en het inkomen van
Praet bloeide mee, van 127 duizend euro toen hij in 2001 begon, naar 190 duizend
euro vorig jaar plus 40 duizend bonus en de 'emolumenten', zoals de
bedrijfsauto.

De hypotheek en de 'waardevastgarantie' voor zijn huis  zijn volgens Van Praet
een logisch gevolg  van het succes. 'In 2008 wilde de  raad van toezicht een
garantie dat ik langer zou blijven. Ze dachten  aan vijf jaar. Daar moet dan wel
wat tegenover staan', zegt Van Praet. Volgens hem stelde de accountant de
hypotheek  voor en de waardevastgarantie.

'Dat zijn gebruikelijke regelingen  bij bedrijven en instellingen. Iedere
werkgever mag werknemers hypotheken geven',  zegt  Van Praet. Hij ziet de
zorginstelling als een bedrijf, waar de leiding mee mag  delen in de goede gang
van zaken.

Daar raakt hij een cruciaal punt. Van Praet heeft kennelijk veel succes gehad
als manager, maar dat neemt niet weg dat een zorginstelling nu eenmaal geen
bedrijf is. Een wezenlijk verschil is de besturing. Een raad van toezicht zoekt
bij vacatures zelf nieuwe leden, en benoemt de raad van bestuur. In het
bedrijfsleven vormen aandeelhouders een tegenmacht, die in de zorg ontbreekt.

Kijkt er dan niemand mee bij de  besteding van het zorggeld? Zeker wel, over  de
schouder van Van Praet en zijn raad van toezicht kijkt een hele rits
organisaties mee. Zij concentreren zich echter op de geleverde zorg, niet op de
besteding van het geld.

Voor het geld is Aveleijn afhankelijk van een zogenoemd 'zorgkantoor'. Zo'n
kantoor verwijst gehandicapten door. Het  zorgkantoor maakt afspraken met  de
instelling, betaalt en controleert de zorgverlening. Volgens verzekeraar Menzis,
die  het zorgkantoor drijft waarmee Aveleijn contact heeft, controleert  het
zorgkantoor het jaarverslag  niet. Het kijkt slechts of de afgesproken zorg is
geleverd.

Dan is er nog de NZA, de Nederlandse Zorgautoriteit. Die krijgt  ook een
exemplaar van het jaarverslag. Maar ook de NZA kijkt alleen  naar de geleverde
zorg en de tarieven.

Ten slotte is er het ministerie  van Volksgezondheid, dat politiek
verantwoordelijk is voor de besteding van het AWBZ-geld. Dat krijgt jaarlijks
zo'n 1.500 jaarverslagen binnen, maar niemand vlooit die  door.

Zorgkantoor, NZA en VWS verwijzen naar de accountant die toeziet op de financiën
van zorginstellingen. Die doet dat op gezag van de raad van bestuur en de raad
van toezicht. Maar een accountant heeft  natuurlijk geen probleem met een
regeling, die de bestuurder zelf heeft voorgesteld.

Per saldo blijft rond Aveleijn veel in nevelen gehuld. Er is weliswaar veel
controle op de verleende zorg. Maar waarom het financieel zo goed ging, blijft
duister. Ook het zicht op de betaling van bestuurders, waar 'Den Haag' paal en
perk aan wil stellen, blijft beperkt door creatieve constructies. De betrokken
bestuurder heeft daarover geen scrupules, de raad van toezicht heeft geen
aandrang verantwoording af te leggen.  Zo blijft de financiering van de AWBZ
(jaarlijks 24 miljard euro) een zwart gat.

'In  het bedrijfsleven is het heel normaal dat uitmuntende prestaties  tot extra
beloning leiden'

Johan van Praet

Ex-directeur Aveleijn

LOAD-DATE: August 11, 2010

LANGUAGE: DUTCH; NEDERLANDS

GRAPHIC: Het hoofdkantoor van zorgstichting Aveleijn in het Twentse  Borne.
Foto Raymond Rutting

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              107 of 200 DOCUMENTS



                                 de Volkskrant

                            7 augustus 2010 zaterdag

CDA is rijp voor opheffing

BYLINE: Lo Cohen, Doesburg; Gerard Oosterop, Amsterdam; Willem Hoogendijk,
Utrecht; Jan Moors, Roermond; Hans Koster, Leiderdorp; Catherine Andriessen-Ten
Holter; (79 jaar); H.Smits, Tolbert.

SECTION: OPINIE EN DEBAT; Blz. 24

LENGTH: 1012 woorden


En weer werd duidelijk hoe weinig het woord van het CDA waard is. 'Politieke
samenwerking met de PVV kan alleen tot stand komen als die partij op de volgende
punten aan onze eisen zal tegemoetkomen', was de mantra van Maxime Verhagen.

In de overtuiging dat het CDA een fatsoenlijke politieke partij is, gingen
Cohen, Halsema en Pechtold ervan uit dat Verhagen die zware eisen overeind zou
houden. Niets van dat alles: er lag zelfs een voorgekookte strategie van Rutte
en Verhagen om koste wat het kost samen te gaan regeren. Dat dreigt nu te gaan
lukken, en wel onder de regie van Wilders. Een goede regisseur blijft immers
achter de schermen.

Volgens mij is de kreet 'bijzonder meerderheidskabinet' de ultieme poging van
Lubbers om via het partijcongres van het CDA Verhagen en de fractie terug te
dringen in het hok. De bijl staat in het CDA; de klap om tot een werkelijke
splijting te komen moet nog worden gegeven.

Als CDA-leden tot na het partijcongres wachten met het opzeggen van hun
lidmaatschap en hun zeggenschap in de partij gebruiken om een afwijzende
uitspraak van het congres te bewerkstelligen, valt die klap.

Is er ooit een partij geweest die tot de conclusie kwam niets toe te voegen aan
wat andere partijen al bieden en vervolgens tot opheffing overging? Het CDA
lijkt me daar rijp voor.

Egoïsten

Dit wordt het kabinet van het platte egoïsme. Het is verbazend dat de VVD in de
pers en door tegenstanders nog steeds wordt benaderd als een respectabele en
serieuze partij. Een partij, die het liberalisme vertegenwoordigt. Het
gedachtengoed van Thorbecke. Liberalisme? M'n zolen!

Het is de vrijheid om geen geweten te hebben. De vrijheid om de zwakkeren in de
samenleving het leven zuur te maken. Het is de vrijheid om de derde wereld af te
schrijven, de vrijheid om de natuur onder het asfalt te plempen, de vrijheid om
grootverdieners aan belastingvoordeel te helpen.

Dat is het 'liberalisme ' waar de VVD voor staat. Het is natuurlijk niet
toevallig dat VVD én PVV de term vrijheid in hun partijlogo hebben. Twee
partijen van hetzelfde laken een pak. De grote overwinnaars, die hun idealisme
hebben gevonden in het bespelen van de kwalijke menselijke neiging tot egoïsme
en het voorop stellen van eigenbelang.

En de opportunist Verhagen had er geen enkele moeite mee om met zijn partijtje
deze beide 'vrijheidslievende', sluwe exploitanten van ordinair egoïsme aan een
regeerbare meerderheid te helpen.

Rechtse hobby

Het links-progressieve kamp zal het wellicht betreuren als er een rechtse
regering komt. Maar het kapitalisme is vooral een rechtse hobby, dus laat dat
kamp de economische brokken dan nu ook maar opruimen.

Een rechtse regering kan voor de armen akelig uitpakken. Maar een progressieve
regering had het ook niet gered, en wie regeert, krijgt de schuld. Na een
regeerperiode van Paars-plus zouden we dan een enorme verschuiving naar rechts
beleven. Nu kan dat andersom. Maar dan moeten de Paars-plus-partijen en de SP
zich wel meer gaan verdiepen in de ecologie en de economie. Want ook daar zijn
de inzichten nog lang niet toegesneden op wat ons te wachten staat.

Lummelen

Lubbers lummelt wat aan zoals de zon die de regen voor laat gaan. Een lummel is
iemand die tijdelijk niet meespeelt, zoals Ruud Lubbers in zijn
informatieopdracht. Als je niet meespeelt, dan sta je aan de zijkant en spelen
de anderen het spel. Het gevolg is dat hij de macht verliest en zijn zon laat
ondergegaan.

Henk en Ingrid de dupe

Henk en Ingrid worden de dupe van het nieuwe gedoogkabinet. De hardwerkende
Nederlanders krijgen pas twee jaar later pensioen. Na hun ontslag krijgen ze
korter WW. De premie voor hun ziekteverzekering gaat omhoog door het hogere
eigen risico. Als ze door hun harde werken arbeidsongeschikt worden, zijn ze de
klos, want de eigen bijdragen worden veel hoger. Het enige voordeel van het
nieuwe kabinet is dat hun hypotheekrenteaftrek in stand blijft, ook voor hun
huis van ruim een miljoen. Jammer dat ze dat huis niet hebben en al hardwerkend
steeds in een huurhuis zijn blijven wonen, want de huursubsidie wordt ook
verminderd. Henk en Ingrid hebben een keer verkeerd gestemd. Kan gebeuren. Maar
om daar op zo'n manier de dupe van te worden, is wel erg wrang.

Afscheid van het CDA

'Rechts gaat formeren' (Voorpagina, 31 juli). Blijkbaar is het  CDA een
'rechtse' partij volgens Verhagen c.s. Erger nog, deze 'rechtse' partij gaat
respect opbrengen voor de abjecte standpunten van Wilders. Het CDA gaat Wilders
een podium bieden om diens verwerpelijke mensvisie nóg harder te verkondigen.
Dit betekent het einde van het gedachtengoed van de christen-democratie. Bij
zo'n partij wil ik niet meer horen. Na vanaf mijn 18de jaar lid te zijn geweest
van KVP, en later CDA, en daarin bestuurlijk actief te zijn geweest, zal ik
afscheid moeten nemen van deze partij. Dat mijn partij ter wille van de macht
een grote en te respecteren bevolkingsgroep laat vallen en daarmee haar eigen
mensvisie opoffert, is voor mij onacceptabel. Er staat het CDA maar één ding te
doen: herbezinning op het christelijke gedachtengoed en daar vervolgens naar
handelen.

Trucjes

VVD, CDA en PVV vormen straks een gewoon meerderheidskabinet, met dien verstande
dat een van de partijen geen bewindslieden levert. Alle drie tekenen ze zowel
het regeer- als het gedoogakkoord. Wat is het verschil in belang van beide
akkoorden? Het zou mij niet verwonderen als Wilders te zijner tijd op vrijdag
aanschuift bij het bewindsliedenoverleg.

Wilders is wel zo verstandig dat hij zelfs niet één of twee staatssecretarissen
levert. Zodoende houdt hij zijn handen vrij om te kunnen zeggen wat hij wil.

Dat komt natuurlijk ook de VVD en het CDA goed uit. Alles wat Wilders zegt
buiten de akkoorden om, kunnen ze nu verre van zich werpen. Een handigheidje om
een rechts kabinet mogelijk te maken.

Maar in de praktijk werkt dat natuurlijk niet zo. Als je met drie partijen een
regeer/gedoogakkoord onderschrijft, zijn drie partijen verantwoordelijk, niet
alleen voor het regeringsbeleid, maar ook voor publieke uitspraken die partijen
afzonderlijk doen.

Met trucjes kun je dat echt niet omzeilen.

LOAD-DATE: August 9, 2010

LANGUAGE: DUTCH; NEDERLANDS

GRAPHIC: Mark Rutte, Geert Wilders en Maxime Verhagen gaan formeren. Foto
Martijn Beekman / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              108 of 200 DOCUMENTS



                                 de Volkskrant

                            3 augustus 2010 dinsdag

Help de pedoseksueel, zet hem niet op een eiland

BYLINE: Peter de Graaf

SECTION: BINNENLAND

LENGTH: 1715 woorden

SAMENVATTING

In een proef laat de reclassering veroordeelde pedoseksuelen door burgers
begeleiden. Vrijwilligers Peter en Anke geloven erin. 'Je leert zo'n man goed
kennen.' Door Peter de Graaf

VOLLEDIGE TEKST:

'Sommige vrienden riepen wel:  waar begin je aan? Pedo's, dat zijn toch vieze
mannen?', zegt Peter (53). 'We leven in een tijd dat veel mensen pedoseksuelen
het liefst levenslang willen opsluiten of met z'n allen op een eiland zetten.
Maar stel, je loopt op straat en iemand klampt je aan: meneer, ik ben een
kinderverkrachter, help me, anders ga ik nog meer kinderen verkrachten. Dan zeg
je toch ook niet: rot op, ga levenslang in de gevangenis zitten.  Dan help je
zo'n man toch?'

Anke (65):  'Vorige week zei een vriendin nog:  Anke, ik snap niet dat je dit
doet. Je hebt zo lang met slachtoffers gewerkt, je weet wat die hebben
doorgemaakt. En dan ga je nu ook nog eens in je vrije tijd met een dader om, met
de andere kant. Ik heb haar rustig geantwoord: ik  doe dit juist om meer
slachtoffers te voorkomen.'

Peter:  'Ik heb er wel thuis  over gesproken. Mijn  vriendin en kinderen hadden
geen bezwaar. Mijn vriendin is Amerikaanse en zij vindt sowieso dat we het hier
in Europa beter geregeld hebben dan in Amerika. Daar worden pedoseksuelen
opgejaagd en gestigmatiseerd. Er worden bordjes op hun huizen getimmerd: pas op,
hier woont een pedo.'

Peter en Anke hebben zich ruim een half jaar geleden bij Reclassering Nederland
aangemeld als vrijwilliger in een nieuw hulpverleningstraject voor
zedendelinquenten: CoSA (Circles of Support and Accountability, zie inzet).
Samen met twee andere vrijwilligers vormden zij zo'n 'cirkel' rond een
veroordeelde pedoseksueel in een middelgrote stad in de regio Den Bosch.

De reclassering gaat met die 'softe' aanpak tegen  de trend in. Tegenwoordig
worden pedoseksuelen veelal uit hun buurt verdreven en kunnen pedojagers rekenen
op brede steun onder de bevolking.  Soft of niet soft, voor  de reclassering
telt het resultaat:  veroordeelde zedendelinquenten uit hun sociale isolement
halen, waardoor de kans veel kleiner is dat ze opnieuw in de fout gaan.

Het  'kernlid' van de cirkel van Anke en Peter is een man van rond de 40, die
zijn  celstraf heeft uitgezeten  voor seksueel misbruik van minderjarigen via de
webcam en voor het downloaden van kinderporno. Hij was onder toezicht gesteld
van de reclassering.

Reclasseringmedewerkster Audrey vroeg  of hij wilde meedoen aan CoSA. 'Hij wilde
dolgraag. Hij wilde zijn  leven beteren', aldus Audrey.  'Hij zei: ik wil niet
meer terug naar de oude situatie. Ik wil nooit meer slachtoffers maken.'

Wat beweegt gewone burgers om zich vrijwillig in te laten met lieden die door
een groot deel van de bevolking zijn uitgekotst? Peter was jarenlang zakenman in
multimedia, maar studeert nu rechten aan de Open Universiteit. In september
hoopt hij af te studeren.  Hij heeft zich opgegeven omdat  de resultaten van het
project hem aanspreken: in Canada en Engeland is het recidiverisico door CoSA
aanmerkelijk verminderd. 'De cijfers spreken me aan: 70 procent verbetering op
een recidive van gemiddeld 40 procent, dat zijn toch 28 slachtoffers minder op
de 100 eerder veroordeelden.'

Na zijn studie wil Peter  aan de slag in de juridische wereld: 'Ik vind dat
iedereen in juridische kring, of hij nou advocaat of rechter is, een keer uit
dat wetboek moet stappen en met zijn  poten in de modder moet staan.'

Anke was coördinator slachtofferhulp: 'Ik wilde na mijn pensionering nog iets
doen voor de maatschappij. Elk slachtoffer dat ik kan voorkomen, is er  één. De
preventie van het project spreekt me erg aan.  Ik heb gezien hoeveel ellende
zedendelinquenten kunnen veroorzaken.'

Eind vorig jaar kregen de vrijwilligers eerst een  training  bij de
reclassering.  Audrey, die optreedt als cirkelcoördinator: 'We leggen uit hoe
een zedendelinquent te werk gaat. Hun leefwereld is vaak de computerwereld,
eindeloos plaatjes downloaden. Wat zijn de risicosignalen, wanneer merk je dat
hij misschien weer dreigt terug te vallen in zijn oude gedrag. Maar ook: wat is
je verantwoordelijkheid als vrijwilliger en hoe zit het met je veiligheid.
Vrijwilligers  moeten ook geen achternamen gebruiken, om hun  privacy te
beschermen.'

Peter:  'Je leert best veel. Het is toch een verbijsterende wereld. Over seks
denk je als vijftiger de meeste dingen wel te weten. Maar dit is geen normale
seks. Deze wereld kende ik  niet.'

Anke: 'We deden een rollenspel, waarin ook wordt onderstreept dat je als
vrijwilliger nooit alleen bij een zedendelinquent naar binnen mag gaan. In de
praktijk ben ik daarmee al eens de mist  ingegaan. Peter was te laat en ik ging
gewoon naar binnen.  Volgens de regels was dat helemaal verkeerd.'

Peter:  'Ik vond het juist hartstikke goed van je. Er was geen enkele twijfel.
Je gaat gewoon op je intuïtie af. Je leert zo'n man toch redelijk goed kennen.'

Anke:  'Tijdens de cursus hadden ze er niet bij gezegd dat het buiten verdomd
koud kan zijn.'

Peter:  'Over onze  veiligheid hoeven we ons geen zorgen te maken. De essentie
van de cirkel is: wil het kernlid echt veranderen?  Ziet hij dat hij fout is
geweest?'

Het eerste kringgesprek een half jaar geleden was  spannend, geven beide
vrijwilligers toe.

Anke: 'Hij moest zelf vertellen wat hij gedaan had. Petje af dat hij dat durfde
te vertellen aan wildvreemden.'

Peter:  'Je bent ook wel nieuwsgierig. Hij was al zo door de molen van de
behandelaars heen gegaan, en dan moet hij ook aan ons nog zijn verhaal doen. In
het begin had hij de neiging die typische behandeltaal te bezigen. Dan had hij
het over risicosignalen en terugvalpreventieplan. Dan zeiden wij: hoho, wij zijn
geen professionals. Zeg het maar in je eigen woorden.'

Ze zien elkaar één keer per week. De ene keer bij het kernlid thuis, de andere
keer op kantoor of het terras.  Anke:   'We hebben zelfs een keer gebiljart.'

Peter:  'We proberen vertrouwen te winnen. Ik wil zelf dat hij weer trots is op
zichzelf.  Op zijn werk, dat hij gelukkig heeft kunnen behouden, of op zijn
relatie. Het is niet verheffend wat hij allemaal heeft gedaan. Dat is bepaald
niet goed voor zijn gevoel van eigenwaarde.'

Anke:  'Het is goed dat er verschillende mensen in de cirkel zitten. Peter is
directer, ik ben wat rustiger. We moeten als vrijwilliger ook een soort
voorbeeldgedrag laten zien.'

Peter:  'We praten over van alles. We hebben een hele discussie gevoerd over hoe
hij omging met zijn nichtje van 13 of 14. Ze zijn dol op elkaar en hij vertelde
dat ze nog steeds bij hem op schoot kwam zitten. Ik zie dat niet als seksueel,
zegt hij dan. Ik heb hem verteld dat je zelfs als vader enige afstand neemt van
je dochter wanneer ze borstjes krijgt.'

Anke:  'Daarover is hij toch wel gaan nadenken.'

Peter:  'Ik maak ook wel grappen met hem. Hij heeft thuis een enorm beeldscherm
naast de computer staan. Nou, daar kan een meisje in het ècht op liggen, zeg ik
dan. Waarom heb je zo'n groot scherm, joh? Soms heb ik ook wel met hem te doen.
Hij wordt om de oren geslagen met al dat jargon uit de hulpverlening, zelfs voor
de eenvoudigste dingen. Dan vraag ik hem gewoon op de man af: heb je nog goede
seks gehad met je vriendin?'

Anke:  'Hij is heel gemotiveerd. Hij komt alle afspraken na en houdt geen dingen
achter. Maar een keer vond ik hem heel nerveus. Dat kan een signaal zijn dat hij
niet goed in zijn vel zit, dat hij gevoeliger is voor pedoseksuele neigingen.
Toen hebben we toch maar even onze coördinator  gebeld.'

Peter:  'Hij doet het  goed, we zijn hartstikke trots op hem. Het is ook best
intensief, naast zijn 40-urige werkweek.  Ik zou heel teleurgesteld zijn als hij
weer terug zou vallen in zijn oude gewoonten. Maar ja, soms zijn de donkere
krochten in de geest van de mens moeilijk te doorgronden. De reclassering zegt
wel dat we daar als vrijwilliger niet verantwoordelijk voor zijn. Maar ik zou me
rot voelen.'

Anke:  'Als hij recidiveert,  zou ik me toch wel afvragen: heb ik iets gemist?'

Peter:  'We doen dit als lid van de samenleving, waartoe ook een pedoseksueel
behoort. Levenslang opsluiten van die mensen werkt niet. Dat is onmenselijk. Als
samenleving moeten we dit gezamenlijk oplossen. Menselijkheid betaalt zich
altijd terug.'

Anke:  'Het is  betrokkenheid, geen vriendschap.'

Peter: 'Soms nemen we de hele wereld door. Hij heeft ook vragen die niets met
zedenzaken te maken hebben. Over problemen op zijn werk of met zijn vriendin.
Je weet wat voor vlees je in de kuip hebt. Je wordt heel close met hem. Maar ik
zie hem niet als vriend of kennis. Ik zie mezelf vooral als raadgever.'

Anke:  'Het is goed dat hij het verleden met anderen deelt. Maar hij moet het
niet aan iedereen vertellen. Dat zou weer te naïef zijn.'

Peter:  'We staan als vrijwilliger dichter bij hem dan de professionele
hulpverleners. We praten ook niet in dat vreselijke jargon. De essentie is dat
er weer evenwicht in zijn leven komt, dat hij uit zijn isolement komt. Wij zijn
de verbinding met de samenleving.'

Dan zeggen wij: hoho, wij zijn geen professionals. Zeg 't in je eigen woorden

Levenslang opsluiten van die mensen werkt toch  niet. Het  is onmenselijk

CoSA staat  - vrij vertaald - voor 'cirkels van ondersteuning en
aanspreekbaarheid'. Rond een veroordeelde zedendelinquent wordt een cirkel van
vier of vijf vrijwilligers gevormd. Zij gaan  aan de slag met het sociale leven
van de zedendader.  Dat verkleint de kans dat hij in een sociaal isolement
terechtkomt en opnieuw in de fout gaat.

De vrijwilligers kunnen  vroegtijdig signalen oppikken dat iemand in zijn oude
fout dreigt te vervallen. De reclasseringsmedewerker die de cirkel coördineert
kan dan snel ingrijpen. Want de zedendader  blijft onder verplicht
reclasseringstoezicht staan.

Rond de 'binnencirkel' van vrijwilligers staat een 'buitencirkel' van
professionals.

De werkwijze is in 1994 in Canada ontwikkeld en vanaf 2002 geïntroduceerd in
Engeland. Onderzoek in Canada toont aan dat herhaling van crimineel gedrag
aanzienlijk wordt teruggedrongen. Reclassering Nederland onderzoekt of deze
werkwijze ook hier werkt. In de regio Den Bosch is dit jaar begonnen met
CoSA-cirkels rond twee veroordeelde pedoseksuelen.

De eerste resultaten zijn zo bemoedigend dat de reclassering ook in de regio's
Rotterdam en Breda met zulke cirkels wil beginnen.

Ruim zeventig vrijwilligers hebben zich hiervoor al aangemeld.

LOAD-DATE: August 2, 2010

LANGUAGE: DUTCH; NEDERLANDS

GRAPHIC: cosa-iv_ph01
Protestmars in Wijk bij Duurstede tegen een veroordeelde pedoseksuele
buurtgenoot, december 2009.  Foto HH
cosa-iv_ph02
CoSA-vrijwilligers Anke en Peter.  Foto Marcel van den Bergh

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              109 of 200 DOCUMENTS



                                 de Volkskrant

                             31 juli 2010 zaterdag

Vier jaar lang hard werken voor een fragiel herstel;
Analyse  Een Toekomstvisioen is alles wat Nederland achterlaat

BYLINE: Noël van Bemmel

SECTION: BINNENLAND

LENGTH: 804 woorden


AMSTERDAM Een toekomstvisioen van een vrediger en harmonieuzere samenleving. Dat
is volgens de Afghanistandeskundige in Kamp Holland, Willem Vogelsang, het
belangrijkste wat Nederland achterlaat in Uruzgan. Geen stammenstrijd meer om
rivierwater of overheidsbaantjes, maar samenwerken om gemeenschappelijke
problemen op te lossen. Hectoliters thee heeft de cultureel adviseur afgelopen
jaren met lokale leiders gedronken om hen daarop te wijzen.

Is dat echt alles wat de vierjarige missie heeft opgeleverd - en waarvoor 24
militairen zijn omgekomen en 140  gewond geraakt zijn?

Defensie gaf 1,4 miljard euro extra uit aan onder meer transportkosten,
uitzendtoelagen en mijnbestendige pantserwagens. Ontwikkelingssamenwerking stak
130 miljoen in projecten in Uruzgan en nog eens 500 miljoen in de rest van
Afghanistan.

Er zijn concrete verbeteringen gerealiseerd sinds 2006. Dat valt iedereen op die
de provincie geregeld heeft bezocht. Het aantal schooltjes nam toe van 34 naar
174 - inclusief de zogenoemde Timoschool voor meisjes, betaald met de 225
duizend euro die de ouders van de gesneuvelde soldaat Timo Smeehuijzen
inzamelden. De traditionele genezers in de dorpen kregen concurrentie van lokale
verpleegkundigen en van regionale gezondheidscentra. In het provinciale
ziekenhuis werken inmiddels enkele echte chirurgen en in een aparte dependance
kunnen zelfs vrouwen medische hulp verwachten. Nu is hun gemiddelde
levensverwachting nog een jaar of 40.

Ook de infrastructuur in Uruzgan is zichtbaar opgeknapt. Bruggen, landingsbanen
en gsm-masten moeten het economisch verkeer stimuleren. De brede, geasfalteerde
weg van Tarin Kowt naar Chora, gebouwd door Afghaanse werklieden, onder Duitse
begeleiding met Nederlands geld, oogst veel lof. Of de veelgeroemde noten en
vruchten uit Uruzgan hun weg weer zullen vinden naar de bazaars van Kandahar en
Kabul moet nog blijken.

In Tarin Kowt werd onlangs een gym geopend, en hier en daar steken
satellietschotels voor televisie boven de lemen muren uit. Allemaal ondenkbaar
in 2006.

En de veiligheid? Volgens Defensie is Uruzgan veiliger geworden. Althans, binnen
het invloedsgebied van de ISAF-troepen. De Taliban gaan het gevecht uit de weg
en beperken zich tot het ingraven van bermbommen. Nederland overtuigde Kabul
ervan relatief veel agenten en soldaten in Uruzgan te stationeren. Hun salaris
wordt betaald met Nederlands geld om te voorkomen dat de agenten en soldaten
afhaken of bewoners gaan afpersen. Er is een netwerk van versterkte legerposten
en politiebureaus opgebouwd. In Tarin Kowt zijn inmiddels 55 hulporganisaties
actief, die - voor zover bekend - betrekkelijk ongestoord hun werk kunnen doen.

De gewone man op straat vindt het echter nog lang niet veilig. Op plaatsen waar
veel soldaten en agenten zijn, is volgens hen de veiligheid wel verbeterd. Maar
daarbuiten vrezen zij de wraak van de Taliban. Het afgelopen jaar kwamen naar
schatting 64 Uruzgani om door geweld. Vooral door Taliban-aanslagen, maar ook
door ISAF-operaties en tribale ruzies. Vier jaar geleden vielen er minder
geweldsdoden in Uruzgan.

Het Afghaanse onderzoeksbureau The Liaison Office, dat sinds 2006 de
ontwikkelingen in Uruzgan nauwgezet volgt in opdracht van Buitenlandse Zaken,
stelt dat de provincie over het algemeen veiliger is geworden. De
veldonderzoekers kijken daarbij niet alleen naar fysieke veiligheid, maar ook
naar bewegingsvrijheid en economische manoeuvreerruimte. De bermbommen vormen
voor iedereen het belangrijkste gevaar, concludeerde dat bureau onlangs.

Het kernprobleem van Uruzgan, stellen de onderzoekers, is de gebrekkige
kwaliteit van het lokale bestuur. En soms de totale afwezigheid daarvan. Ook
Buitenlandse Zaken erkent dat dit onderdeel van de missie lastiger is gebleken
dan gedacht. Machtige stammenleiders die door de Nederlanders op een zijspoor
waren gezet, bleven informeel aan de touwtjes trekken en werkten de missie
tegen.

Veel energie is gestoken in discrete alfabetiseringslessen voor lokale leiders,
computerlessen waarin werd uitgelegd wat een muis is en workshops waarin het
verschil tussen korte- en langetermijnplannen werd uitgelegd. Dat had in enkele
jaren vruchten kunnen afwerpen, ware het niet dat veel bestuurders werden
gewisseld, vertrokken of op een bermbom reden. De Uruzgani zijn zeer ontevreden
over hun bestuur en daarvan maken de Taliban knap gebruik.

De Nederlanders laten na vier jaar een fragiel bestuur achter. De meeste
functies zijn niet eens bezet. Mocht dat bestuurlijke bouwsel toch weer in
elkaar storten, dan komt ook de ontwikkeling van het onderwijs en de
gezondheidszorg in Uruzgan weer in gevaar. De Amerikanen en Australiërs die
morgen de verantwoordelijkheid voor Uruzgan overnemen, gaan proberen de
rudimentaire bestuursstructuur te versterken.

Het kernprobleem is het gebrek aan kwaliteit van het  lokale bestuur

LOAD-DATE: July 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              110 of 200 DOCUMENTS



                                 de Volkskrant

                              26 juli 2010 maandag

Zeer strenge vader van de Nederlandse sport;
Sportcanon Pim Mulier

BYLINE: Gijs Zandbergen

SECTION: SPORT; Blz. 34

LENGTH: 2171 woorden

SAMENVATTING

Pim Mulier was een onvermoeibare, dominante en ijdele organisator, zonder wiens
inzet het sportlandschap er maar schraal had bijgelegen.

VOLLEDIGE TEKST:

In de oertijd van het Nederlandse voetbal, zo'n 125 jaar geleden, kon een
uitwedstrijd tegen HFC als volgt verlopen: De spelers reisden op zondag per
stoomtrein naar Haarlem, waar ze in de wachtruimte der 2de klasse hun
voetbalplunje aantrokken. Daarna gingen ze te voet, maar meestal per
huurrijtuig, naar de Koekamp, een park aan de zuidrand van de stad. Daar werd de
wedstrijd op een door een hek omzoomd weiland gespeeld, nadat de paarden van de
plaatselijke stalhouder waren verwijderd. Naar verluidt stond er midden op het
terrein een groepje bomen, wat de bezoekende voetballers als knap lastig
ervoeren. De spelers van HFC ook, maar zij waren eraan gewend en wisten er soms
juist van te profiteren.

Na afloop werden de bezoekers op hun thuisreis bij de spoorwegovergang in
Heemstede uitgezwaaid door de HFC-spelers. Het was een fijne, sportieve middag
geweest. Voetbal was weliswaar een ruwe sport, maar HFC speelde nooit gemeen.
Het was zelfs zo dat als de scheidsrechter HFC ten onrechte een vrije schop of
corner gaf, de aanvoerder hem corrigeerde.

Die aanvoerder was Pim Mulier. Of mijnheer Mulier, zoals zijn medespelers hem
noemden. Zo noemden ze hem zelfs in het veld als ze  om de bal vroegen.
Voetballen tegen HFC werd dan ook wel eens spottend 'meneertje spelen' genoemd.
De 'uitvinder' van het Nederlandse voetbal, Willem Johan Herman (Pim) Mulier,
was dan ook een deftige mijnheer. Het nakomertje van een 52-jarige Friese
burgemeester/grootgrondbezitter en een 43-jarige moeder was in 1867 op 2-jarige
leeftijd in Haarlem komen wonen. Daar betrok het gezin Mulier aan de Nieuwe
Gracht een statig pand, met een stal voor twaalf paarden en een aparte ingang
voor het dienstpersoneel. Binnenshuis moesten dat trouwens ook via een aparte
trap naar boven.

Mijnheer Pim Mulier was ten tijde van de eerste, min of meer officiële
voetbalwedstrijden een man van halverwege de twintig. Hij was betrekkelijk klein
van stuk, vroeg kaal, ongehuwd en een jaar of tien ouder dan zijn teamgenoten.
Dat waren meestal scholieren uit de hogere klassen van het gymnasium. Voetbal
was in die dagen een sport voor jongelui uit de betere kringen, wier ouders het
zich konden veroorloven hen te laten reizen en speciale sportkleding voor hen te
kopen.

Een van de jonge voetballers uit die tijd was de latere minister van
Binnenlandse Zaken mr. J.B. Kan, die mede zo populair was, omdat hij als
hoogwaardigheidsbekleder geen hoed droeg. Deze vader van cabaretier Wim Kan
schreef over Pim Mulier: 'Wij zagen altijd met verbazing op tegen zo'n oude
heer, die nog de sport actief beoefende. Oud. hij kan destijds nauwelijks 25
zijn geweest. Maar een eerbiedwaardig uiterlijk gaf zijn captainschap reliëf.
Hij had een overwicht gelijk geen andere aanvoerder bezat. Na de wedstrijd riep
hij niet three cheers for . . . Nee, hij verzamelde zijn mannen plechtig om zich
heen, de petten die iedereen toen nog droeg, gingen omhoog en aldus werd het
beleefdheidsbetoog aan de tegenstander gebracht.'

Mulier zou in zijn latere leven nog vaak terugkomen op deze begintijd van het
voetbal. Hij zou de sport in Nederland hebben geïntroduceerd. Daar wordt
tegenwoordig wel wat op afgedongen, omdat de bron van die stelling Pim Mulier
zelf is, maar dat hij een van de eerste voetballers was, staat vast.

In 1955 promoveerde de socioloog C. Miermans op het proefschrift Voetbal in
Nederland. Daarin staat dat Mulier van mening was dat hij de 'propagandistische
en stuwende arbeid had verricht om zoveel mogelijk jongelui te laten delen in de
voortreffelijke gevolgen van de sportbeoefening'.  Volgens Miermans zouden
anderen echter hebben verklaard dat Mulier dat vooral deed om te worden gevierd.
Het was Miermans opgevallen dat zijn bronnen dat uitsluitend mondeling en
anoniem hadden willen zeggen. Kennelijk zat het ontzag voor Mulier een jaar na
diens dood op 12 april 1954 er nog goed in.

Wie was Pim Mulier? In 1994 verbaasde het de sportsocioloog Ruud Stokvis dat er
nog altijd geen biografie over hem bestond. Die bestaat er nog steeds niet.
Althans, geen wetenschappelijke. De Aalsmeerse geschiedenisleraar Daniël Rewijk
is er al een flink aantal jaren mee bezig, maar hij verwacht dat het nog wel
enkele jaren zal duren voordat hij ermee klaar is.  Dat is niet verwonderlijk,
want Mulier is niet alleen oud (89) geworden, hij heeft ook een verbazingwekkend
energiek en veelzijdig leven geleid.

Actief sporten (in volgorde van bekwaamheid: schaatsen, hardlopen, voetballen)
is hij tot op gevorderde leeftijd blijven doen, wat toentertijd zeer
uitzonderlijk was en ook wel zonderling werd gevonden. Daarnaast was Mulier
organisatorisch tot het begin van zijn middelbare leeftijd zeer actief en
richtte hij talloze organisaties op. Ten slotte becommentarieerde hij tot aan
zijn overlijden de ontwikkelingen in de sport.

Mulier kon dat ook doen, omdat hij er de tijd en het geld voor had. Hij was
financieel onafhankelijk en zijn twee huwelijken bleven kinderloos.  Naast die
enorme hoeveelheid geld en vrije tijd, beschikte hij over veel talenten. Hij
sprak meerdere talen, had een grote opmerkingsgave, een vlotte pen, een
levendige geest en hij barstte van de geldingsdrang en het zelfvertrouwen.  Zijn
nieuwsgierigheid, levenslust,  durf, intelligentie, gulheid, welbespraaktheid,
bevlogenheid en visie (hoewel die niet altijd werd begrepen) maakten hem aan het
eind van de 19de eeuw uitermate geschikt voor het op poten zetten van
sportorganisaties en -evenementen.

Een greep: hij richtte in 1892 de internationale schaatsunie (ISU) op, hij
bedacht de klassieke schaatsafstanden 500, 1500, 5000 en 10000 meter, hij
organiseerde het eerste wereldkampioenschap schaatsen, hij stond aan de wieg van
de Nederlandse Atletiek en Voetbal Bond (de latere KNVB en de KNAU), hij schreef
een vuistdikke studie en een wetsontwerp over de binnenvisserij, schreef boeken
over cricket, voetbal, atletiek en wintersport, hij hielp het kaatsen uit de
kroegsfeer en organiseerde een nationaal sportfeest bij de inhuldiging van
koningin Wilhelmina in 1898.

Naast al die voortreffelijkheden, was Mulier echter voor sommige zaken ook
ongeschikt. Hij was ongeduldig, impulsief, lichtgeraakt, autoritair en ijdel.
Het lag niet in zijn aard compromissen sluiten. In het begin van de
sportontwikkeling was dat geen probleem. Toen had men juist iemand nodig die
knopen doorhakte en geen tegenspraak duldde.

Zo werd hij twee keer voorzitter van de voetbalbond, toen die door ruzie uiteen
dreigde te vallen. Op die momenten was er een gezaghebbende, autoritaire man
nodig. Maar als zaken hem niet zinden kon hij in zijn ijdele lichtgeraaktheid de
boel ook gemakkelijk in de steek laten.  Dat overkwam bijvoorbeeld de
Internationale Schaatsunie en ook HFC, waarmee hij jarenlang gebrouilleerd is
geweest.

Rond 1895 had zijn aanzien het hoogtepunt bereikt. In dat jaar gebeurde er
echter iets, waardoor hij de greep op wat hij tot stand had gebracht enigszins
kwijtraakte. De 30-jarige vrijgezel was namelijk een verhouding begonnen met
Cornelie van Duijn, een kelnerin van de Haarlemse sociëteit Trou moet Blijcken.
Hij kondigde zelfs aan met haar te zullen trouwen. De impact daarvan kan
moeilijk worden onderschat. Seksuele omgang van een klant met een kelnerin was
in zijn tijd niet uitzonderlijk, maar een huwelijk zo ver beneden zijn stand was
een ander verhaal.

De Friese tantes dreigden hem te onterven, maar Mulier zette door en hij
verhuisde met zijn Cornelie naar Brussel, waar ze trouwden en twee jaar zouden
blijven wonen.  Het meest concrete gevolg van die stap was dat voetballers van
de NAVB  nu eindelijk de dure atletiek buiten de bond durfden te zetten. Ze
hadden het eerder geprobeerd, maar een verbolgen Mulier had dat toen tegen weten
te houden.

Niet lang daarna (1899) vertrokken Mulier en zijn vrouw naar  Nederlands-Indië.
Dat was in zekere zin een vlucht. Veel jongemannen van goede huize emigreerden
in die tijd naar de Oost als ze in problemen waren geraakt of als ze de naam van
de familie te schande hadden gemaakt.  Na een paar jaar hield Mulier het op
Sumatra voor gezien en in 1908 keerde hij terug naar Nederland, waar hij en
Cornelie in Scheveningen een villa betrokken. Mulier zou er de rest van zijn
leven blijven wonen.

In de acht jaar van zijn afwezigheid was de Nederlandse sport enorm veranderd.
De atletiek was op sterven na dood  en voor het eens zo populaire cricket gold
hetzelfde.  Maar met het voetbal ging het uitstekend. Waar Mulier in 1889  de
voetbalbond was begonnen met 200 leden, telde die er nu 10 duizend. De
verklaring daarvoor was dat het gewone volk het voetbal had ontdekt. Op zichzelf
juichte NVB-ere-voorzitter Mulier dat toe, maar dat de zeden en omgangsvormen
veel ruwer waren geworden, stuitte hem tegen de borst. De bond was  te groot
geworden om nog naar zijn geslonken gezag te luisteren.

Elders was zijn reputatie nog bijzonder groot. In Indië had hij zich een fervent
medestander getoond van generaal Van Heutsz en had hij er een vrijwilligerskorps
opgericht, waarbij hij als commandant de hoge rang van majoor had gekregen.
Zodoende kende men bij het ministerie van Defensie zijn organisatorische
kwaliteiten en had de minister hem gevraagd secretaris te worden van de
Nederlandse Bond voor Lichamelijk Ontwikkeling (NBvLO).

Deze organisatie was bedoeld voor burgers en militairen, die tezamen van
Nederland een zelfbewust en weerbaar volk moesten maken. De bedoeling was
bovendien dat de NBvLO de olympische beweging gestalte ging geven. Die belangen
werden tot dan toe behartigd door een particulier, jhr Van Tuyl van Serooskerke,
die sedert een tiental jaren lid op persoonlijke titel was van het IOC.

Voor Mulier, inmiddels halverwege de veertig, was dit de kans om te werken aan
zijn nationalistische idealen van een gezond en sportend volk. De goede
bedoelingen van de NBvLO ontaardden echter al snel in een gecompliceerd conflict
tussen burgers en militairen over begrotingen, declaraties en reiskosten. Het
gekrakeel liep zo hoog op dat er voor de Olympische Spelen een aparte
organisatie kwam (het NOC).

Daarmee was de NBvLO weer terug bij af en trok Mulier zich terug uit de
organisatie. Voor het echter zover was, kwamen op zijn conduitestaat twee andere
wapenfeiten terecht, die de Nederlandse sportwereld nu nog aanspreken en die een
flink deel van zijn roem staven: de  oprichting van Nijmeegse wandelvierdaagse
en van de Friese Elfstedentocht.

De wandelvierdaagse was in de eerste jaren overigens weinig meer dan een
kleinschalige militaire aangelegenheid. Maar de Elfstedentocht (1909) bleek
meteen een publicitair succes. Mulier nam er zelf aan deel. Bij de tweede
Elfstedentocht van 1912, waaraan hij zelf ook weer deelnam, was hij al uit de
NBvLO gestapt.

Sindsdien heeft Mulier geen organisatorische rol van betekenis meer gespeeld. In
plaats daarvan heeft hij zich de  resterende veertig jaar van zijn leven
beziggehouden met  liefhebberijen zoals genealogie, tuinieren, het verzamelen
van antiek glas, romans en verhalen schrijven, benevens honderden columns onder
het pseudoniem Pim Pernel, reizen, schilderen, corresponderen en sporten.

Twee andere liefhebberijen veroorzaakten echter dat hij desondanks in beeld
bleef. De eerste was zich met alles te willen bemoeien en de tweede zich laten
bewieroken. Die twee hingen nauw met elkaar samen en versterkten elkaar, omdat
hij van veel organisaties erelid of erevoorzitter was en hij de organisaties,
clubs en evenementen die hem prezen, financieel en moreel steunde.

Zijn begrafenis op 15 april 1954 was nog een nationaal evenement in de
sportwereld. Daarna werd het doodstil. Niet uitgesloten mag worden dat de
sportbestuurders zijn ijdele bemoeizucht zo beu waren dat ze niets meer van hem
wilden weten. Het sportfeest in Haarlem ter gelegenheid van zijn honderdste
geboortedag op 10 maart 1965 werd afgelast wegens gebrek aan belangstelling en
de weigering van Nederlandse Sport Federatie het feest te subsidiëren.

Tegenwoordig gaat het wel weer. Er  is een Pim Mulierstadion in Haarlem, er zijn
enkele straten naar hem vernoemd en in 2002 is er een Pim Mulier Instituut
opgericht voor sociaal-wetenschappelijk sportonderzoek. Op de wetenschappelijke
biografie moeten we nog even wachten.

Naast voortreffelijk was hij autoritair, en lichtgeraakt

Na zijn dood in '54 was de sportwereld Pim Mulier beu

In de Volkskrant Sportcanon wordt ruim een eeuw sportgeschiedenis in kaart
gebracht, te beginnen bij Pim Mulier. Een onafhankelijke commissie van
deskundigen heeft een lijst van 35 sporthelden, wedstrijden en ontwikkelingen
samengesteld. Samen moeten zij de vlucht schetsen die de sport heeft genomen.

Vandaag het dertiende venster over Pim Mulier, de stuwende kracht achter vele
ontwikkelingen in de Nederlandse sport. Zo stond hij aan de wieg van de
Nijmeegse vierdaagse en van de Friese Elfstedentocht.

Woensdag 21 juli verscheen het twaalfde venster over de atlete Fanny
Blankers-Koen

LOAD-DATE: July 26, 2010

LANGUAGE: DUTCH; NEDERLANDS

GRAPHIC: Pim Mulier  (tweede van rechts met hoed  en wandelstok) tijdens de
uitreiking van de Holdert-beker.   Foto's Spaarnestad
Pim Mulier, 10 maart 1865 - 12 april 1954.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              111 of 200 DOCUMENTS



                                 de Volkskrant

                              12 juli 2010 maandag

'Leven in townships niet anders na het WK'

BYLINE: Robèrt Misset

SECTION: TEN EERSTE; Blz. 13

LENGTH: 617 woorden

SAMENVATTING

'Het WK heeft het leven in de townships niet veranderd', zegt Bonghani Linda van
voetbalclub Orlando Kwaitos uit Soweto. 'Voetbal dreigt een elitaire sport te
worden.'

VOLLEDIGE TEKST:

johannesburg Streng bewaakt door de politie en afgescheiden met prikkeldraad
ligt in Alexandra, één van de armste townships van Zuid-Afrika, een door de FIFA
gesponsorde oase. Hier worden de finales van het Football for Hope Festival
gespeeld. Voetbal als teken van hoop, al is die hoop honderd meter buiten het
ministadion ver te zoeken.

Vertederend is het enthousiasme van de teams bij Football for Hope, dat voetbal
als aanjager van sociale projecten hanteert. Elke ploeg heeft zijn eigen missie.
De spelers uit Rwanda weten zaterdag niet wie Hutu of Tutsi is, Palestijnse
kinderen vormen één team met voetballers uit Israël. De finalisten uit Kenia
dansen net zo zwoel na een doelpunt als de toppers uit Ghana. Maar deelnemen is
hier belangrijker dan winnen.

Toch heeft dit FIFA-feestje ook iets gekunstelds. De rauwe werkelijkheid in
Alexandra verdwijnt niet na zeven dagen dans, muziek en voetbal. Bonghani Linda,
oprichter en directeur van voetbalclub Orlando Kwaitos in Soweto, vertelde al in
1997 over het mensonterende bestaan in de township waar hij werd geboren. 'In
Alexandra kruipen mensen als wormen door elkaar in hun te kleine hutjes.'

Dertien jaar later zijn op sommige plekken sobere flatjes verrezen. Maar tussen
die stenen gebouwen leven tienduizenden zwarten nog altijd als ratten in hun met
golfplaten afgesloten holen. 'Voor de gewone man is niets veranderd', zegt
Linda, een voormalige misdadiger die in de jaren negentig met steun van
stichting Score en de Nederlandse ambassade een project begon voor
ex-criminelen.

Volgens Linda is voetbal lang niet voor iedereen toegankelijk.  'Voetbal is duur
in de townships en dreigt een elitaire sport te worden.  Vanwege het WK wordt
een rooskleurig beeld geschetst van Zuid-Afrika.  Maar alleen de happy few
slapen in een bed met rozen. Nooit is de kloof tussen arm en rijk zo groot
geweest als nu. De zwarte elite heeft het goed, de zwarten in de townships
moeten dagelijks zien te overleven.'

Kom bij hem niet aan met al die beloften over de erfenis van het WK. Linda: 'Ik
zie niet wat het WK met ons doet. Voor bepaalde sectoren in de economie zal het
vast lucratief zijn. En verder? Jij hebt de townships gezien. Maar de meeste
toeristen in Johannesburg verblijven in luxe hotels in Sandton en concluderen
dat het geweldig gaat met Zuid-Afrika.'

De pracht en praal van nieuwe of gerenoveerde stadions in de tien speelsteden in
Zuid-Afrika steekt schril af bij de nood van de havelozen in de townships, stelt
Linda. 'Ik geloof ook niet dat het leven in de townships na het WK zal
veranderen. Er zijn enorme investeringen nodig om de omstandigheden voor
miljoenen kanslozen te verbeteren. Het WK is een druppel op een gloeiende
plaat.'

En toch heeft het WK in Zuid-Afrika zo veel mensen hoop geschonken. Zie het
meisje uit Rwanda dat huilend van geluk met de nationale vlag zwaait als haar
team de Alexandra Cup heeft gewonnen. Esperance Grass Roots Soccer verenigt
spelers uit Zuid-Afrika, Zimbabwe en Zambia die voor hun finale gezamenlijk in
gebed gaan. Football for Hope; je zou er zo graag in geloven.

Na zijn sombere analyse schatert Bonghani Linda door de telefoon alle scepsis
weg. 'Er is altijd hoop, mijn vriend',  zegt hij. 'Ondanks alles houd ik van
Zuid-Afrika en van Bafana Bafana. Ik hoop vurig dat het WK slechts het begin is
van een nieuw tijdperk. We mogen nu niet overgaan tot de orde van de dag. Het
Zuid-Afrikaanse voetbal moet worden hervormd, onze levensstandaard moet omhoog.
Ik zal er op mijn manier voor blijven knokken.'

LOAD-DATE: July 11, 2010

LANGUAGE: DUTCH; NEDERLANDS

GRAPHIC: Zuid-Afrikaanse jongens met Dirk Kuijt. Wat houden zij over aan het
WK?  Foto Guus Dubbelman / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              112 of 200 DOCUMENTS



                                 de Volkskrant

                             10 juli 2010 zaterdag

Foute koppen, maar niet per se opzet;
De Ombudsman thom meens

SECTION: OPINIE EN DEBAT

LENGTH: 801 woorden


Eerst maar even het geheugen opfrissen met de kop en de aanhef van een artikel
dat op zaterdag 26 juni op de binnenlandpagina's stond. De kop luidde: 'Helft
Marokkanen  pleegt voor 22ste ten minste één misdrijf'.

Dit was het begin van het artikel: 'Ruim de helft van de Marokkaanse jongens
heeft op 22-jarige leeftijd ten minste één misdrijf gepleegd. Dit blijkt uit
onderzoek dat onlangs is gepubliceerd in het Tijdschrift voor Criminologie. Van
de mannen die in 1984 zijn geboren uit ten minste één Marokkaanse ouder, is 54
procent in aanraking geweest met de politie wegens een delict.'

Tot zover de krant van twee weken geleden. Op het artikel kwam kritiek van
lezers die vonden dat de kop onnodig stigmatiserend was. Een schreef over de
kop: 'Dat is niet waar. Het gaat namelijk om de helft van de jongens, blijkt uit
het stuk. Marokkanen gebruiken we normaal gesproken als aanduiding voor de
gehele groep. 'Mannelijke Marokkanen' had wel gekund.'

De lezer vervolgt met: 'Laat ik het scherper zeggen: uw kop had in De Telegraaf
niet misstaan. Daarvan weten we immers dat men er genoegen in schept om angsten
van de bevolking systematisch op te blazen tot we allemaal Henk en Ingrid zijn
geworden. Dus een dergelijke overdrijving zou daar onderdeel van het beleid
kunnen zijn. Van u had ik meer nauwkeurigheid verwacht over een zo gevoelige
kwestie.'

De verwijzing naar De Telegraaf laat ik graag voor rekening van de lezer, maar
de kritiek is wel terecht. De kop klopte gevoelsmatig gewoon niet. Taalpuristen
zullen nu zeggen dat Marokkanen toch echt alleen mannen zijn, want bij vrouwen
zijn het Marokkaansen, maar het woord Marokkanen kan en moet hier natuurlijk wel
degelijk als een containerbegrip worden gezien. Die kop is opgenomen in de
rectificatierubriek, maar die rectificatie is om onduidelijke redenen pas deze
week donderdag, bijna twee weken na dato in de krant gekomen.

Het uitblijven van een rechtzetting leidde er toe dat nog meer lezers hun
ongenoegen uitten. Lees even mee: 'In uw doel 50  procent van de Nederlandse
Marokkanen neer te zetten als crimineel, overtreedt u alle wetten van
objectiviteit', schreef er een.

De lezer vervolgt: 'Met uw titel roept u een beeld op, dat van elke twee
Marokkanen die hier in Nederland leven er één ooit een strafbaar feit heeft
begaan. Echter, nadat ik het artikel begon te lezen - want een dergelijke
stevige titel trekt mijn aandacht - struikelde ik direct over stuitende fouten
die u maakt in het artikel. In de openingszin nuanceert u zich, en spreekt u
over 'Ruim de helft van de Marokkaanse jongens...', oftewel u heeft het over de
helft van de helft (een kwart en dus niet de helft, zie titel). Of heeft u het
bijzondere vermoeden dat alle Nederlanders van Marokkaanse afkomst, mannelijk
zijn?' De kritiek gaat door met: 'Vervolgens specificeert u zich verder en
schrijft u dat het onderzoek is gebaseerd op jongens die in 1984 zijn geboren.
Oftewel u spreekt over een zeer specifieke leeftijdsgeneratie, en schuift dat
voor het gemak af op een hele bevolkingsgroep?'

Ook deze lezer heeft gelijk. Het artikel zelf was veel genuanceerder dan de kop
die erboven kwam. Dat zegt ook de auteur die de stellige kop eveneens betreurt.

Maar betekent een zo'n ongelukkige kop nu ook dat de redactie doelbewust deze
Marokkanen stigmatiseert? Dat gaat mij een brug te ver. Op basis van een
uitglijder kun je niet stellen dat er sprake is van doelbewuste en stelselmatige
stigmatisering. Desondanks heb ik me voorgenomen om de krant nog nauwlettender
te gaan lezen om te bekijken  of het verwijt van de klagende lezers terecht is.

Koppen liggen overigens altijd erg gevoelig bij lezers. Neem deze uit de krant
van 30 juni: 'Amerikaans leger ruimt op bij top Taliban.' Die kop stond boven
een artikel waarin werd beschreven dat bij gevechten tussen het Amerikaanse
leger en de Taliban 130 Taliban waren omgekomen.

Ook over die kop werd door lezers geklaagd. 'Ruimen doe je hooguit met dieren en
nooit met mensen', schreef er een. De lezer heeft natuurlijk groot gelijk. Die
kop was veel te frivool voor zo'n serieus bericht. De chef buitenland vond dat
ook en dus liet ik de lezer weten dat wij hem groot gelijk gaven en dat ik er
bij gelegenheid op terug zou komen in de krant. Dat bleek een dag later niet
voldoende want de lezer mailde me boos dat hij op zijn minst een rectificatie in
de krant had verwacht. Hij verweet me volksmennerij omdat ik hem wel gelijk had
gegeven, maar er geen consequenties aan had verbonden.

Zelf zie ik dat een slag anders. Bij gelegenheid is toch echt iets anders dan
per kerende post.

En die gelegenheid deed zich deze week voor.

De Ombudsman behandelt vragen, klachten, op- en aanmerkingen over de inhoud van
redactionele pagina's en over de journalis-tieke aanpak.

De Ombudsman,020-5622615,

ombudsman@volkskrant.nlvk.nl/ombudsman

LOAD-DATE: July 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              113 of 200 DOCUMENTS



                                 de Volkskrant

                             10 juli 2010 zaterdag

Der Nederlanden ;   Hispanje, Koning van vakantie, de Vanaf 28 augustus zijn we
er weer.     mail:  dernederlanden@volkskrant.nl of kijk op
http://vk.nl/dernederlanden

BYLINE: tekst; wilma de rek & bert wagendorp; illustraties; ien van laanen; MMV;
NED. centrum voor volkscultuur

SECTION: HET VERVOLG; Blz. 8

LENGTH: 1609 woorden


Hispanje, Koning van  Als morgen in Johannesburg het Wilhelmus klinkt, zingen
Onze Jongens - althans degenen die niet maar wat staan te playbacken - uit volle
borst dit: 'den Koning van Hispanje/ heb ik altijd geëerd.'

Verhullende woorden: de rivaliteit tussen de twee landen is lange tijd hevig
geweest en dateert van ver voor de uitvinding van het edele voetbalspel.

De hier bedoelde koning van Hispanje was Filips II (1527-1598), zoon van de
machtige Habsburgse keizer Karel V en vanaf 1556 Heer der Nederlanden. Degene
die in het lied trouwhartig verklaarde hem altijd te hebben geëerd, was Willem
van Oranje (1533-1584).

Filips en Willem waren goede bekenden. Willem had op 11-jarige leeftijd het
Prinsdom Oranje  geërfd, maar in ruil voor zijn toestemming had Karel V de
voorwaarde gesteld dat de Luthers opgevoede prins van Duitsen bloed het
katholieke geloof zou aanhangen en zou worden opgevoed aan het hof in Brussel.
Aldus geschiedde.

Toen de oude Karel in 1555 aftrad, leunde hij op de schouder van zijn jonge
vertrouweling Willem. En toen Willem in 1554 zijn eerste zoon kreeg, noemde hij
die Filips Willem, naar de zoon van de keizer. Maar de verhoudingen zouden snel
verslechteren.

Filips, die de Nederlanden in 1559 had verlaten en naar Spanje was verkast, was
een fanatiek verdediger van het katholieke geloof, die de populariteit van het
protestantisme in de (Noordelijke) Nederlanden maar moeilijk kon verkroppen, Hij
ging het nieuwe geloof met strenge plakkaten te lijf en stuurde de meedogenloze
hertog van Alva om zijn gezag  te handhaven. Er kwamen nieuwe belastingen bij,
waaronder een soort btw,  de impopulaire 'tiende penning'. In 1568 begon de
Nederlandse Opstand, later de Tachtigjarige Oorlog genoemd.

Op 8 oktober 1573 werd daarin een eerste mooi succes geboekt, toen het Spaanse
beleg van Alkmaar werd afgeslagen. Een jaar later (3 oktober 1574) werd ook
Leiden ontzet. Terwijl de Spanjaarden in de Zuidelijke Nederlanden terrein
terugwonnen, ontwikkelde zich gedurende de oorlog in het noorden een
zelfstandige natie, de Republiek der Zeven Verenigde Nederlanden.

Die zeven (Brabant, Gelre, Holland, Overijssel, Groningen, Utrecht en Zeeland)
tekenden op 26 juli 1581 de Acte van Verlatinghe, waarin Filips II als soeverein
werd afgezet. Het duurde nog tot 1648, bij de ondertekening van de Vrede van
Munster, voor de Republiek, toen al een wereldmacht, door de grote mogendheden
werd erkend. Maar in de zomer van 1581 werd Nederland van Spanje gescheiden -
met, tot op de dag vandaag en morgen, alle gevolgen van dien.

vakantie, de Je hebt voor de vakantie, en je hebt na de vakantie. Voor de
vakantie en na de vakantie zijn twee heel verschillende tijdperken. Voor de
vakantie hobbelen we lamlendig en lusteloos voort, in de veilige wetenschap dat
na de vakantie alles anders wordt.

De vakantie is een kantelmoment in het jaar, de periode waarin je niet alleen
uitrust maar ook je leven heroverweegt. Dat kan natuurlijk prima op  een
Egyptische kameel of een kale Franse berg, maar het kan net zo goed thuis. Grote
filosofen zetten een paar duizend jaar geleden al vraagtekens bij de lol van het
reizen. 'Wat voor nut heeft het reizen op zich iemand ooit kunnen brengen?',
vroeg Seneca zich af. 'Het tempert de genotzucht niet, toomt de begeerten niet
in, houdt driftbuien niet tegen, kalmeert onbeteugelde seksuele impulsen niet,
kortom, het bevrijdt de geest van geen enkele kwaal. Je trekt van hot naar haar
om de last die op je drukt los te schudden, terwijl die door al dat gejakker nog
lastiger wordt.'

Van Xavier de Maistre is het beroemde Reis door mijn kamer, een reis die twee
eeuwen later door Maarten Biesheuvel werd herhaald. Volgens De Maistre kleefden
aan het reizen door de eigen kamer louter voordelen; een ervan was dat zo'n reis
nauwelijks kosten met zich meebracht.

Zo beschouwd kun je gerust stellen dat al die mensen die er de komende weken met
hun Hobby- of Kip Caravan op uit trekken - Nederland telt ongeveer een half
miljoen caravans, nergens is de caravandichtheid zo groot -  in wezen diep
filosofisch bezig zijn. Ze nemen hun huisje mee en reizen, als ze zich van de
voortent naar het gasfornuis begeven, min of meer door hun eigen kamer. En dat
is weliswaar niet helemaal gratis, zoals bij De Maistre, maar als je je caravan
volstopt met aardappelen, pindakaas en hagelslag van thuis, zoals het
clichébeeld wil (in werkelijkheid doet maar 6 procent van de bevolking dat),
valt het met de schade toch reuze mee.

Tot nog niet zo heel lang geleden trok geen Nederlander er in de vakantie op
uit. Reizen was iets voor zwervers, zeelieden en kooplui; gewone burgers bleven
lekker thuis. In de 19de eeuw bezocht een welgestelde zo nu en dan een kuuroord
of een badplaats. In Engeland werd de Grand Tour bedacht, waarbij jongeren van
goede komaf een grote reis door Europa maakten. Britse aristocraten ontdekten
als eersten de Franse Rivièra en zochten zon en zee op in vissersdorpjes als
Nice en Menton. De rijke burgerij volgde.

In 1819 opende Jacob Pronk in Scheveningen de eerste Nederlandse
zeebadinrichting, die hij Pronkenburg noemde: een houten huis met badkamer,
wachtkamer en twee koetsen om baders de zee in te rijden. Scheveningen werd snel
populair als badplaats, ook al omdat koning Willem I er graag kwam. De komst van
het spoor maakte de kust voor een groter publiek bereikbaar.

Sowieso is toerisme iets dat pas kon ontstaan door de toename van welvaart, van
transportmiddelen en uiteraard van vrije tijd. Vakantiedagen bestonden voor de
oorlog al wel, maar pas in 1946 kregen werkenden een vakantietoeslag.
Aanvankelijk was dat 2 procent van het jaarinkomen, tien jaar later 6 procent.
Nederlanders gingen een dagje naar het strand (broodjes en koffie mee) of
verbleven een week in een pension op de Veluwe. Als ze het in hun bol kregen,
maakten ze een reisje langs de Rijn of gingen ze naar de Ardennen; maar de
meeste mensen bleven nog steeds gewoon thuis. In de jaren erna werden de landen
rond de Middellandse Zee  populair, met Spanje als topper omdat het leven daar
lekker goedkoop was. De kroket en Heinekenbier deden hun intrede op Mallorca en
in Torremolinos.

De huidige 65-plussers vormen de eerste echte generatie vakantiegangers. Voor
die generatie was een vakantie buiten de deur een extraatje, maar zeker geen
must. De tweede generatie, nu in de 40 en 50, trok in de jaren zeventig liftend
naar Italië en Spanje, en meed de caravan juist als de pest; de vakantie was een
tijd om alles te doen wat thuis niet mocht.  Nog steeds is deze generatie het
moeilijkst onder één noemer te plaatsen wat het vakantiegedrag betreft. De derde
generatie vakantiegangers vindt vakantie iets volkomen vanzelfsprekends.

Inmiddels is de vakantieparticipatie in Nederland het hoogst van Europa. Ging in
1954 20 procent van de bevolking op vakantie,  nu is dat 80 procent. Volgens
Heidi Dahles, die in de jaren negentig onderzoek deed naar het vakantiegedrag
van Nederlanders, zijn we zo reislustig omdat ons land behalve welvarend ook
klein is - even gas geven en je bent alweer een grens over. 'Bovendien kenmerkt
de historie van Nederland zich door overzeese handel, kolonialisme en
emigratie', schrijft ze in Nederlanders op vakantie - Reizen voor het genoegen
in historisch perspectief.

'Vanouds is het buitenland voor Nederlanders geen onbekende grootheid, maar
maakt het deel uit van hun culturele oriëntatie. Nederlanders laten zich dan ook
graag voorstaan op hun kosmopolitische houding.' Alleen zíjn ze dat niet echt,
zegt Dahles. De gemiddelde Nederlandse massatoerist is vooral op zoek naar een
'home plus-ervaring': alles dient te zijn zoals thuis, maar dan met mooier weer.

'De' Nederlander bestaat natuurlijk ook op vakantie niet. Waar de een elk jaar
met zijn caravan naar dezelfde viersterrencamping in Frankrijk gaat (Frankrijk
blijft de favoriete vakantiebestemming), wast de ander 's ochtends zijn blote
kont in de Indiase Ganges en drinkt hij daarna een lekker kopje boterthee.
Volgens het onderzoek van Dahles zijn Nederlanders wat betreft hun
bestemmingskeuze de trendsetters van Europa. Sowieso hangt vakantie erg samen
met trends en status.

Dahles: 'Maatschappelijke stijgers zetten hun statusaspiraties kracht bij door
zich de vakantiestijlen aan te meten van groeperingen die een trede hoger op de
maatschappelijke ladder staan. Daarmee 'daalt' in feite een dergelijke
vakantiestijl: het trickle-down-effect doet zich gelden. De bovenlaag ziet zich
door het imiteergedrag van andere maatschappelijke groeperingen gedwongen de
sociale afstand ten opzichte  van de nieuwkomers te herbevestigen door nieuwe,
onderscheiden reisstijlen te ontwikkelen. Sociale distinctie lijkt de motor te
zijn van de opkomst, verspreiding en neergang van reisstijlen.'

Dus als Henk en Ingrid naar de Noordpool gaan, zit er voor de elite niks anders
op dan de caravan vol te stouwen met aardappels, pindakaas en hagelslag, en
koers te zetten naar een waddeneiland.

Fijne vakantie!

tekstwilma de rek & bert wagendorp illustratiesien van laanenMMVNED. centrum
voor volkscultuur

Encyclopedie van Nederland, deel 15

De Nederlander bestaat niet, zei prinses Máxima. Daar werden veel Nederlanders
kwaad om. Er is echt wel een Nederlandse identiteit, zeiden ze. Maar wat die dan
precies inhield? Dat was lastiger. Welke zaken bepalen wie we zijn? Wát we zijn?
Het zijn vragen die historisch, sociologisch of psychologisch kunnen worden
beantwoord. Maar misschien is nationale identiteit, zo die bestaat, eerder een
bonte verzameling puzzelstukjes die Nederland maken tot wat het is. Gerechten en
tradities, historische namen en curieuze  gewoonten - de Spaanse koning en
vakantie. Deel 15 van een wekelijkse serie.

LOAD-DATE: July 10, 2010

LANGUAGE: DUTCH; NEDERLANDS

GRAPHIC: vakantie DEF
hoek ornamenten vaka 1720A6

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              114 of 200 DOCUMENTS



                                 de Volkskrant

                              6 juli 2010 dinsdag

Postbode;
Aleid Truijens

BYLINE: Aleid Truijens

SECTION: JONG

LENGTH: 516 woorden


'Ga nou toch eens een baantje zoeken!' Mijn zoon is, godlof, geslaagd voor zijn
eindexamen en na drie weken ben ik het vele uitgaan, uitslapen en WK- kijken wel
zat. Want ík moet werken. Driekwart van de baantjes op internet betreft de
functie van postbesteller of pakjesbezorger. Postbode, mijn zoon?

Ach, onze oude postbode. Hij kende alle geheimen van de wijk. Wie getrouwd was
en wie in scheiding lag, wie ziek was of een dode betreurde, wie een minnaar had
die lieve kaartjes stuurde, wie nooit voor enen opstond, wie een gerechtelijk
dwangbevel  aan zijn broek had, een bekeuring of deurwaarder - hij wist het
allemaal. Maar zijn lippen waren verzegeld. Hij had een ernstige taak, waarvoor
hij een Eed had afgelegd. Als kind was ik geïmponeerd door de postbode, met zijn
pak met blinkende knopen en zijn gewichtige pet. Een soort politie, maar dan
aardig.

'Groeit de kleine goed, mevrouw?', vroeg mijn postbode toen mijn kinderen waren
geboren en hij elke ochtend een feestelijke berg pakjes en kaarten overhandigde.
Als ik acht kinderen had gekregen, had hij ze allemaal voorzien van luierpakjes
en rammelaars, want hij bleef trouw aan zijn wijk, jarenlang.

Mijn postbode, een vertrouwde, besnorde aanwezigheid in een veranderende wereld.
Hij maande kleuters op de stoep te blijven. Soms deed hij een bakkie bij een
oude, eenzame buurvrouw. Hij waarschuwde de politie toen de brievenbus van een
vaak met flessen rondsjokkende buurman volliep en niemand opendeed. Vorige week
werd hij ten grave gedragen, nou ja, zijn vak.  TNT besloot alle veertien
duizend postbodes te ontslaan. Te duur.

De postbode hoort definitief tot de categorie van de uitgestorven, blij makende
dingen, zoals het geluid van een openklappende, geurige bakkerswagen en het
verre getinkel van de ijscoman op een warme zomeravond. De ijle tik van de
koperen brievenbus, die verwachting wekt. Er kan elke dag iets bij zitten dat je
leven in één klap verandert.

Nu komen er allerhande jongens aan mijn deur, en soms een meisje, scholieren en
studenten.  De kinderpostbodes zijn vriendelijk, zij het nogal slordig en
onwetend. Ze werken bij TNT, Sandd of  Selektmail.  Ze hebben haast, want
meestal krijgen ze stukloon. Als ze hard doorpezen, verdienen ze wel 8 euro per
uur. Daar kan een mens niet van leven. Laat staan dat je een pensioen opbouwt,
zoals de hardwerkende Nederlander toekomt. Maar de aandeelhouder pikte het niet
langer, die teruglopende markt. We plakken niet minder postzegels, en krijgen
nog maar drie keer per week officiële post. Wie maakt deze privatisering
eigenlijk blij?

De aandeelhouder, en mijn zoon misschien. 'Fiets je fit!', roept de uitgedunde
TNT wervend op zijn website. Een jongen springt lenig op zijn sportfiets.
Volgens TNT houdt hij tijd zat over voor zijn studie. Briljante zet van TNT, om
voortaan alleen mensen in te schakelen die door anderen worden onderhouden:
scholieren, studenten, huisvrouwen, AOW'ers. Zo blijft het toch nog een
gesubsidieerde instelling.

Briljante zet van TNT om huisvrouwen, scholieren en studenten in te schakelen

Aleid Truijens  is medewerker van  de Volkskrant.

LOAD-DATE: July 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              115 of 200 DOCUMENTS



                                 de Volkskrant

                              6 juli 2010 dinsdag

Zo, en dan nu een minderheidsregering

BYLINE: Bastiaan Bommeljé

SECTION: OPINIE EN DEBAT; Blz. 20

LENGTH: 969 woorden


Voor wie het formatiegetut in dit land niet vol ongeloof aankijkt, even een
reality check. Wij leven in een tijd die optimisten aanduiden met het woord
'crisis'. Dan heb ik het niet over de neergang van het onderwijs, over de chaos
van de privatisering, over de mislukte integratie van minderheden, over de
electorale winst van de PVV of over de keuze die de publieke omroep biedt tussen
permanent Jack van Gelder of non-stop Mart Smeets (nu Paul de Leeuw een
welverdiende zomerstop heeft).

Nee, ik doel op de meer dan 600 biljoen (twaalf nullen) dollar aan kwestieus
gedekt krediet dat nog rond de aarde zweeft, en een waarde vertegenwoordigt van
tien keer het bruto mondiaal product. Iemand moet ooit die rekening betalen, en
ik heb een vaag vermoeden dat wij gewone burgers dat zijn. Niet voor niets
hebben de financiële markten wereldwijd de afgelopen twee jaar zo'n 32 triljoen
dollar (achttien nullen) aan waarde verloren, ofwel het totale bruto binnenlands
product van alle G7-landen bij elkaar.

Dit is de achtergrond waartegen in Nederland Femke Halsema met paarse strikjes
in het haar over het Binnenhof huppelt richting camera's. Er zijn daar immers
genoeg luie journalisten om mee te ginnegappen. Hun gegniffel doet vermoeden dat
noch die journalisten noch de politici beseffen dat de één-komma-zoveel procent
economische groei die het CPB voor de komende jaren  voorspelt, te weinig is om
arbeidsplaatsen te scheppen, of om de publieke omroep en de kranten  in leven te
houden, laat staan om de inflatie bij te benen. En die inflatie komt er,
aangezien  binnenkort de afbetaling zich aandient voor de redding der banken en
blijkbaar alleen Nederland nog serieus denkt dat Griekenland van plan (of in
staat) is de enorme noodkredieten terug te betalen.

In tegenstelling tot wat de politici menen, is de uitslag van de verkiezingen
wel treurig, maar niet complex. Nu ja, hij is ingewikkeld voor wie met een
vooroorlogs en verzuild instinct kost wat kost wil vasthouden aan de oude vormen
en gedachten.

Iedereen die de reality check met goed gevolg heeft afgelegd, begrijpt dat elke
meerderheidsregering niet alleen onwerkbaar is, maar bovenal volkomen
ongeloofwaardig. Oké, de keus ging in essentie tussen Rutte (die beloofde flink
te saneren en de kiezer 'verzekerde' dat er niet gemorreld zou worden aan de
hypotheekrenteaftrek) en Cohen (die de kiezer 'garandeerde' dat meer dan 10
miljard bezuinigen nooit zou gebeuren met de PvdA in de regering). Rutte won en
Cohens partij boekte het op één na slechtste resultaat ooit (maar deed het beter
dan in de peilingen).

En nu palaveren de heren of men over het midden (met het CDA, de grootste
verliezer van de verkiezingen) of over links gaat samenwerken in een regering
die ongetwijfeld meer dan 10 miljard gaat bezuinigen en ook de
hypotheekrenteaftrek gaat afbouwen. Allebei verstandig, dat wel, maar niet wat
deze politieke tegenstanders beloofden om onze stemmen te krijgen, en niet
waarom wij hun ons vertrouwen gaven.

Het angstwekkende van een al dan niet paarse meerderheidsregering is niet eens
het voorspelbare oeverloze gehaspel in de achterkamertjes over de komma's, de
haakjes en de mitsen en de maren. Wij als Nederlands electoraat zijn gehard
genoeg om dat lusteloos te ondergaan. Neen, het gevaar is dat elke
meerderheidsregering als een groot schel neonlicht boven het Catshuis de vraag
oproept die Wilders op tafel gooide: 'Waarom stemmen we eigenlijk in Nederland?'

Ook al komt hij van Wilders, met wie men begrijpelijkerwijs niet in een regering
wil zitten, de vraag is legitiem, en hij valt steeds minder gemakkelijk te
beantwoorden. Zelfs na Fortuyn, en zelfs na Wilders wil de politici blijkbaar
nog niet begrijpen dat het hun vak is om het op een beschaafde wijze met elkaar
oneens te zijn, niet om op pathologische wijze toe te geven aan consensusdrang.
Politiek gaat over verschillende meningen, over botsende argumenten en over het
nemen van zowel beslissingen als van je verlies. Wie dat vergeet, is geen
politicus maar een regent - en in Nederland is de scheidslijn daartussen veel te
dun.

Iedereen die de reality check met goed gevolg heeft afgelegd, begrijpt dat de
verkiezingsuitslag wijst in één richting: een minderheidskabinet van de liberale
winnaars, VVD en D66. Samen kunnen zij een links-liberale hervormingsagenda aan
het parlement voorleggen, veel  beter en sneller dan met de PvdA of met het CDA,
laat staan met een vrijworstelende paarspluscoalitie ooit zou kunnen.

En welke partij (behalve de PVV) stemt deze regering a priori weg met het gevaar
van nieuwe verkiezingen? Zou het CDA kiezen voor totale zelfdestructie? Zou de
PvdA kiezen voor verdere implosie? Kiest de linkerzijde of de christelijke hoek
voor een doorgroei van Wilders naar 40 zetels?

In Europa hebben landen als Denemarken (reeds decennia), Noorwegen, Zweden,
Polen, Portugal, Spanje, en bijna-landen als Noordrijn-Westfalen ervaringen met
linkse, rechtse en liberale minderheidsregeringen. Sommige van die ervaringen
zijn uitstekend, andere bevielen minder. Maar in geen van deze beschaafde landen
moest het electoraat na de verkiezingen zo lang en zo pijnlijk getuige zijn van
het onbeschaafd geringe belang dat de politiek aan verkiezingen hecht als in
Nederland.

Wie na deze verkiezingsuitslag een meerderheidsregering nastreeft, geeft het
begrip 'ongeloofwaardig' een slechte naam en draagt de PVV in een zetel naar de
macht. Nou, bedankt alvast.

Wie kiest voor een doorgroei van Wilders naar 40 zetels?

Bastiaan Bommeljé

De auteur is historicus en redacteur van Hollands Maandblad. Hij meent dat elke
meerderheidsregering  de vraag oproept die Wilders stelde: 'Waarom stemmen we
eigenlijk in Nederland?' Veel beter is een minderheidskabinet van VVD en D66.
Dat kan snel hervormen, en zal, uit angst voor nieuwe verkiezingen, niet gauw
worden weggestemd.

LOAD-DATE: July 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              116 of 200 DOCUMENTS



                                 de Volkskrant

                             26 juni 2010 zaterdag

Pa in technische zin;
Fictie

BYLINE: Edith Koenders

SECTION: BOEKEN

LENGTH: 317 woorden


'Hij was voor de mislukking in de wieg gelegd', concludeert Hugo van Loon aan
het eind van  Vaderland, de zesde roman van Herman Stevens (1955, Rotterdam),
die debuteerde in 1990 met Mindere goden.

Hugo is vijftig jaar en schrijft over wijn voor 'Singer's, een blaadje voor
driftkoppen in de file' en is tevens auteur van een paar middelmatige romans.
Loes (die soms Lucia heet) is 'zijn licht in de duisternis' tot ze tegen haar
veertigste aankondigt met de pil te stoppen. Hugo is bang voor verandering, maar
'wie was hij om niet toe te geven?'.

Het klein Hollands drama dat zich onherroepelijk voltrekt als dochter Simone is
geboren, wordt door Stevens verwoord in een heldere en soepele stijl, met hier
en daar een spatje humor. Hij neemt het literaire wereldje op de hak waarin
'borsten en billen' beter verkopen dan degelijke romans en zet een paar
karakters neer die sterk aan bepaalde mensen doen denken.

Is Frits Appel, het 'idool van de hardwerkende Nederlander', misschien
geïnspireerd op Pim Fortuyn?

Stevens legt dit en meer (in navolging van Renate Dorrestein) in zes vragen aan
zichzelf uit op zijn website, maar aan de roman zelf voegt dat weinig toe.

In een satire, hoe subtiel ook, worden de personages nu eenmaal gauw een
karikatuur. Loes is de zelfbewuste moderne vrouw die geen man meer nodig heeft
als ze haar prinsesje eenmaal heeft gebaard, ze wil geen seks meer en leeft in
een ongezonde symbiose met haar kind.

Hugo is de melancholieke, miskende auteur die zijn brood vooral verdient met
stukjes over wijn, die hij in te grote hoeveelheden consumeert. Zijn
creativiteit verdampt en hij is alleen 'in technische zin' vader zoals hij met
enig zelfbeklag concludeert.

Er staan heus mooie passages in Vaderland, maar  au fond is dit gewoon de
zoveelste roman over een man met een midlifecrisis.

Auteur voornaamAuteur achter Titel.Uitgeverij; xxx pagina's; EUR xx,-.ISBN 978
90 2543 439 7 .

LOAD-DATE: June 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              117 of 200 DOCUMENTS



                                 de Volkskrant

                              22 juni 2010 dinsdag

Meest kwetsbare daklozen worden uitgesloten van alle voorzieningen

BYLINE: Albert-Jan Kruiter; Eelke Blokker

SECTION: OPINIE EN DEBAT; Blz. 22

LENGTH: 1040 woorden

SAMENVATTING

Willem is een dakloze. Hij valt buiten de boot, omdat hij volgens het nieuwe
beleid ten minste twee jaar moet staan ingeschreven. Willem kan nergens anders
naartoe.

VOLLEDIGE TEKST:

'Nauwelijks nog daklozen in grote steden', meldde de site van de Volkskrant op
18 juni naar aanleiding van een onderzoek van het Trimbos Instituut. Maar dat
betekent  niet dat het daklozenprobleem is opgelost. Integendeel, voor veel
daklozen verergert de situatie.

Maak kennis met Willem. Willem is wat je noemt een kansarme man. Geen opleiding,
veel schulden, regelmatige justitiecontacten, geen netwerk en hij ontbeert de
vaardigheden om ergens te kunnen aarden en wonen. Bovendien gebruikt hij
bovengemiddeld drugs en alcohol. Willem is 38 jaar en al meer dan 20 jaar
dakloos. Hij is dakloos geraakt toen hij vanuit een jeugdzorginstelling op zijn
18de op zichzelf moest gaat wonen.   Dat is altijd zo gebleven.

De afgelopen 20 jaar zocht Willem in verschillende steden zijn heil in
daklozenvoorzieningen. Hij stond  kortere perioden ingeschreven in een zestal
middelgrote en een tweetal grote steden. De laatste anderhalf jaar staat Willem
ingeschreven op een postadres in een grote stad. Onlangs, vlak voordat de winter
echt goed koud werd, heeft Willem er te horen gekregen dat hij niet meer welkom
was. Hij moest terug naar zijn 'thuisbasis' in de  provinciestad waar hij
daarvoor  een tijdje in  een opvang heeft gebivakkeerd. De grote gemeente heeft
besloten dat daklozen die korter dan twee jaar staan ingeschreven,  met ingang
van 1 januari 2010 geen 'eigen' dakloze meer zijn.   Met als gevolg dat de door
de gemeente gesubsidieerde instellingen voor maatschappelijke opvang geen
onderdak meer mogen bieden aan deze  daklozen. Evenzo zet de sociale dienst van
de stad de bijstandsuitkering stop. Geen hulp, geen geld voor Willem dus.  Hij
moet terug naar  een middelgrote provinciestad. Dat is een belangrijke
verklaring voor de afname van het aantal daklozen in de grote steden.

Willem is  daarmee  niet geholpen. De middelgrote gemeente hanteert, net als de
grote stad, sinds kort ook een stringent daklozenbeleid. Dat beleid houdt in dat
daklozen van buiten de regio geen uitkering en geen onderdak kunnen krijgen.
Willem komt van buiten deze regio, hij stond immers ergens anders ingeschreven
en wordt om die reden geweerd. Wederom geen geld, geen onderdak, geen hulp, geen
zorg. Zaken waar niet dakloze Nederlanders recht op hebben. En dat allemaal
vanwege het nieuwe, verbeterde beleid van lokale overheden die Willem in het
kader daarvan zomaar opeens marginale huisvesting en een fatsoenlijke uitkering
kunnen onthouden.

De dak- en thuislozen in de (middel)grote steden, de zogenaamde
centrumgemeenten, worden sinds de introductie van de Wet Maatschappelijke
Ondersteuning (WMO) en als vervolg daarop het Stedelijk Kompas (het beleidsplan
voor de dak- en thuislozen) steeds beter geregistreerd en gevolgd door de lokale
overheid. Dak- en thuislozen van buiten de regio maken daarom geen kans meer om
een postadres danwel een bijstandsuitkering te ontvangen. Daartoe zijn allerlei
controle-instrumenten ingezet, zoals de centrale toegang. Iedere centrumgemeente
in Nederland zet inmiddels soortgelijke instrumenten in. De nieuwe aanpak van
dak- en thuislozen beoogt  de groep zo stabiel mogelijk te houden, ze allemaal
een passend traject aan te bieden en sterk verbeterde voorzieningen te
realiseren en te exploiteren voor de 'eigen' populatie. Dat betekent vooral dat
er geen nieuwe daklozen mogen bijkomen. Daklozen die worden geweerd of
uitgeschreven uit de grote steden kunnen dus nergens anders terecht. Net als in
de Middeleeuwen toen landlopers aan de stadspoort geweerd werden.

Met de steeds verdergaande decentralisatie van wetgeving groeit het
geïnstitutionaliseerde belang op lokaal niveau groepen te weren die een
bovenmatig groot beroep doen op de voorzieningen en 'niets bijdragen' aan de
lokale gemeenschap.  Dat kan haast niet anders omdat de financiële positie van
de lokale overheid sterk moet blijven waardoor blijvend een hoog voorzieningen-
en serviceniveau kan worden geboden aan minder kwetsbare groepen. Zeg maar,
gewone burgers.  Mensen zonder werk, ex-gedetineerden, asielzoekers en andere
kansarmen hoeven niet per definitie te rekenen op de vrijheid om zich te
vestigen waar ze willen.

Willem is dan ook geen uitzondering. Het Trimbos instituut maakte afgelopen week
opgewekt bekend dat het aantal daklozen in de grote steden is afgenomen. De
grote steden zullen elkaar hiermee feliciteren, want er ís geïnvesteerd in
opvang, er ís een kompas aangereikt aan grote groepen daklozen. En die zijn
beter af. De vraag wat er met de daklozen is gebeurd die niet in zo'n nieuwe
opvang en integraal traject zitten, wordt  niet gesteld.

Feit is dat er vele Willems rondlopen, daklozen die niet staan   ingeschreven
in een gemeente, en dus  geen recht hebben op zorg, een uitkering en andere
voorzieningen. Precies het tegenovergestelde van wat het Stedelijk Kompas, de
nieuwe wetgeving, beoogt. Willem bewijst dat het nieuwe instrument, centrale
toegang voor dak- en thuislozen in de grote steden, hem belemmert toegang te
krijgen tot de maatschappelijke opvang en bijstand in meerdere steden. Hij
beweegt  zich in een twilight zone waar geen ander antwoord is dan hem  te
weren. Willem zal niet de eerste en de laatste zijn die dit overkomt. Hij snapte
al niet zoveel van de wereld, maar nu is hij het spoor helemaal bijster.

Het Stedelijk Kompas en zijn instrumentarium zijn op het eerste oog rationeel en
goed. De overlast in de grote steden als gevolg van dak- en thuislozen is
afgenomen.

Maar  er schuilt een groot gevaar in dit soort instrumenten voor de meest
kwetsbare groepen.  Hij staat nergens ingeschreven, kan geen aanspraak maken op
zijn rechten en staat niet op de kaart met uitsluiting als gevolg.

Wij vermoeden dat verdergaande decentralisering van de verzorgingsstaat meer van
dit soort onbedoelde uitsluiting zal genereren en dat die zich niet tot daklozen
zal beperken. Gemeenten en rijksoverheid zullen ervoor moeten waken dat de
toegankelijkheid van de verzorgingsstaat ook voor deze kwetsbare groepen
gewaarborgd blijft.

Daklozen van buiten de eigen gemeente krijgen geen onderdak en geen uitkering

LOAD-DATE: June 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              118 of 200 DOCUMENTS



                                 de Volkskrant

                              21 juni 2010 maandag

Afghaanse grondschat eerder vloek dan zegen

SECTION: OPINIE EN DEBAT; Blz. 19

LENGTH: 796 woorden

SAMENVATTING

Wordt Afghanistan het 'Saoedi-Arabië van het lithium' of is het Tsjaadse
scenario waarschijnlijker? Dat het land een vloek kan afwenden, lijkt valse
hoop.

VOLLEDIGE TEKST:

Goed nieuws uit Afghanistan: het land heeft volgens geologen een grote rijkdom
aan onaangeboorde reservoirs van onder meer goud, koper, lithium, kobalt en
ijzer. Grotendeels oud nieuws, maar nu op de geologische bevindingen een
prijskaartje is geplakt van ruim 900 miljard dollar en ook nog lithium, een
grondstof voor laptopbatterijen, in zeer grote hoeveelheden aanwezig lijkt te
zijn, overheerst de euforie. De vondst werd gepresenteerd als uitkomst voor het
straatarme Afghanistan. Maar is het eigenlijk wel goed nieuws voor de bevolking?

Al de dag nadat het nieuws door de New York Times gebracht werd, plaatsten
Nederlandse defensie-experts vraagtekens bij de economische winbaarheid van de
Afghaanse bodemschatten (Ten Eerste, 14 juni). Maar dit is niet eens het
grootste vraagstuk. Ook als investeerders wel worden gevonden, levert deze
rijkdom waarschijnlijk meer problemen dan oplossingen op.

Grondstoffeninkomsten zijn  geen garantie voor ontwikkeling. Integendeel: zelden
ziet de gewone burger iets van deze rijkdom terug. Ook is  er een duidelijk
verband tussen grondstoffenrijkdom en problemen als oorlog, corruptie en
autoritaire regimes. Genoeg reden voor wetenschappers om te spreken van een
resource curse. Deze grondstoffenvloek is geen ijzeren wet; democratieën met een
gediversifieerde economie weten de vloek vaak om te buigen tot  zegen.  In
Afghanistan zijn deze waarborgen er nauwelijks. Te verwachten is dan ook dat de
grondstoffenvloek zich in al zijn vormen zal manifesteren.

Om de grondstoffen te winnen, worden buitenlandse investeerders aangetrokken. De
rol van de Afghanen is passief; het voordeel is beperkt tot een gespekte
staatskas en een kleine groep van mensen die in de mijnbouw werken. Volgens een
Integrity Watch Afghanistan-rapport uit 2007 kan alleen al de door een Chinees
bedrijf geëxploiteerde Aynak-kopermijn belastinginkomsten opleveren ter grootte
van bijna de helft van het huidige Afghaanse overheidsbudget. De overheid heeft
weinig reden om te investeren in de productiviteit van de bevolking via
onderwijs en gezondheidszorg en het stimuleren van ondernemerschap.

Inkomsten uit grondstoffen maken de overheid grotendeels onafhankelijk van de
economische activiteiten van haar burgers. Hierdoor ontstaat geen democratische
dynamiek. Immers, in ruil voor het betalen van belasting eisen burgers doorgaans
inspraak ('no taxation without representation'). De koper- en lithiumdollars
zullen vooral worden ingezet om de machtbasis van het op patronage gebaseerde
bestuur te versterken. Een dergelijk scenario kan wel enige stabiliteit
opleveren, zolang de kas goed genoeg gevuld is om met verbeterde welvaart de
oppositie af te kopen of met een sterk veiligheidsapparaat te onderdrukken.
Echter, in Afghanistan is het maar de vraag of een verdeling van de winsten
voldoende is om stabiliteit af te kopen of te dwingen.

Om rijk te worden is het zaak  toegang te krijgen tot de - door de overheid
gecontroleerde - grondstoffeninkomsten. Dit maakt een regeringspositie een
waardevol bezit. De voormalig Afghaanse minister van mijnen wordt ervan
beschuldigd steekpenningen ter waarde van 30 miljoen dollar te hebben
aangenomen. Dat is één van de redenen waarom in grondstoffenrijke landen zoveel
vaker oorlogsgeweld voortkomt: de regering is een bron van rijkdom en daarmee
inzet van conflicten. De Taliban zijn in veel van deze gebieden  al heer en
meester.

Grondstoffenrijkdom trekt uiteraard internationale belangstelling. Dit is niet
per definitie een goede zaak. Lokale burgers en overheden verliezen al snel de
controle. De Democratische Republiek Congo is een ontnuchterend voorbeeld van
hoe buitenlandse commerciële belangen in de grondstoffensector een oorlog kunnen
doen voortduren en een autoritair regime aan de macht kunnen houden.

Kan de grondstoffenvloek in Afghanistan voorkomen worden? De ervaring van Tsjaad
geeft weinig hoop. Met hulp van de Wereldbank werden in Tsjaad waarborgen in de
wet vastgelegd. De nieuwe olie-inkomsten zouden geïnvesteerd worden in de
sociaal-economische ontwikkeling van het straatarme Tsjaad. Toen de oliewinsten
eenmaal de staatskas  instroomden, veranderde  Tsjaad deze wet. Berichten over
verduistering van overheidsinkomsten stapelen zich op, terwijl de situatie van
de bevolking alleen maar verslechtert. Niet alleen dient de euforie over de
vondst van grondstoffen te worden gerelativeerd, maar grote waakzaamheid is op
zijn plaats. De ervaring leert dat grondstoffen vaak meer kwaad dan goed doen.

Arie Elshout is met vakantie

De lithiumdollars  zullen worden ingezet om macht van het bestuur te versterken

LOAD-DATE: June 20, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              119 of 200 DOCUMENTS



                                 de Volkskrant

                             19 juni 2010 zaterdag

Waarom de natie oprukt

BYLINE: Anet Bleich

SECTION: BOEKEN

LENGTH: 840 woorden

SAMENVATTING

Non-fictie Filosofen en politici, onder wie de kersverse held van Vlaanderen
Bart De Wever, in gesprek over identiteit en verzorgingsstaat.

VOLLEDIGE TEKST:

'Het opzuigen, uitvergroten en parasiteren op elke vorm van maatschappelijk
ongenoegen is de afgelopen twintig jaar door nieuwe politieke formaties tot een
kunstvorm verheven. Tot ze zelfs doorbraken in gemeenten waar de aanwezigheid
van een allochtoon een file zou veroorzaken.' Nee, dit is, anders dan je zou
kunnen denken, geen commentaar op de triomftocht van de PVV in gemeentes als
Rucphen en Volendam. Het is een citaat uit de inleiding die Yves Desmet en Jos
Geysels schreven bij hun bundel Doeners en denkers.

De twee Vlamingen (Desmet is oud-hoofdredacteur van dagblad De Morgen en Geysels
was geruime tijd actief betrokken bij  Groen) hadden het lumineuze idee om de
politieke aardschokken in landen als België en Nederland eens van een grotere
afstand te bekijken door prominente Belgische politici  een samenspraak te laten
houden met een door hen bewonderde denker. Het resultaat is de moeite van het
lezen meer dan waard, al was het maar door de originele samenstelling van de
koppels.

Zo reisden de auteurs met oud-premier Jean-Luc Dehaene naar Los Angeles om daar
met de 81-jarige futuroloog Alvin Toffler van gedachten te wisselen over de
overgang van de industriële naar een kennissamenleving. De voorzitter van de
Europese Raad Herman van Rompuy hoor je ook niet dagelijks met de Franse
filosoof Luc Ferry reflecteren op de plaats van liefde en spiritualiteit in een
geseculariseerd Europa. Over die twee bijdragen zou een scepticus nog kunnen
opmerken dat het vooral stichtelijke woorden voor de zondagmiddag oplevert. Voor
andere in deze bundel opgenomen dialogen geldt echter dat ze een verrassend
licht werpen op de huidige politieke impasse in de Lage Landen.

In diens 'piepklein peperkoekhuisje ( ) bij de anglicaanse kerk van
Bridgenorth',  praatte de dwarse conservatieve denker Theodore Dalrymple met de
triomfator van de Vlaamse verkiezingen, 'halfgod' Bart De Wever (Nieuw Vlaamse
Alliantie). De twee zijn het erover eens dat de verzorgingsstaat het  gevoel
voor eigen verantwoordelijkheid van de burgers vermindert. Ook heeft volgens hen
de erfenis van de vrijgevochten jaren zestig  de normen en waarden ondermijnd.
De Wever: 'Het probleem is dat men in de kruistocht tegen ouderwetse en te
religieuze waarden te ver is gegaan. Men heeft de morele verstopping vervangen
door een amorele diarree. ( ) En wanneer het moreel-sociale weefsel verdwijnt,
kun je alleen terugvallen op de wet. ( ) Dat maakt de weg vrij voor rechts
populisme. Want als de staat te veel wetten instelt, wordt de vrijheid
aangetast, maar als de staat die wetten niet kan handhaven ( ) verliezen mensen
hun vertrouwen in het systeem.' Interessant!

Ook de Franse filosoof Pierre Rosanvallon (hier in gesprek met sociaal-democraat
Frank Vandenbroucke) signaleert een verbrokkeling van het sociale weefsel.
Volgens hem is dat een   gevolg van de minder homogene samenleving. Toen er nog
een duidelijk onderscheiden arbeidersklasse was, aldus Rosanvallon, was je
eigenlijk 'solidair met jezelf, met iemand die hetzelfde werk had, hetzelfde
leven leidde'. Nu zie je daarentegen het 'sociale vertrouwen' verdwijnen.  De
crisis van de solidariteit wordt veroorzaakt door wantrouwen jegens medeburgers
'omdat men vindt dat ze uitkeringsverslaafd zijn ( ) of, op een heel ander vlak,
teveel kinderen hebben en een andere godsdienst hebben.'

En het aantrekkelijke van de boodschap van extreem rechts is dan dat zij zeggen:
behoud de verzorgingsstaat, maar alleen voor 'ons', voor 'Henk en Ingrid', niet
voor 'Ahmed en Fatima'. Rosanvallon: 'Dat is de kern van extreem rechts: een
stelling over de verzorgingsstaat en wie eraan mag deelnemen.'

Maar hoe komt het dat het voor velen vanzelfsprekend lijkt  dat hun vertrouwen
in anderen afhangt van een gedeelde identiteit? Volgens de liberale oud-premier
Guy Verhofstadt en de door hem bewonderde Indiase denker Amartya Sen ligt de
oorzaak in het verengen van het begrip identiteit. Niemand, zo betogen zij
eendrachtig, heeft één allesbepalende identiteit: Vlaming, of moslim, of homo,
of extra begaafd. Iemand kan dat bijvoorbeeld allemaal tegelijk zijn (een
hoogbegaafde homoseksuele Vlaamse moslim. Of, anders uitgedrukt, een
hoogbegaafde, Vlaamse, islamitische homo, enzovoorts).

Het probleem ontstaat, zegt Sen, als 'iemand je verplicht te kiezen: wie ben je
nu eigenlijk? En diegene wil dan maar één antwoord op die vraag. Dat creëert een
conflict dat daarvoor niet eens bestond.'

Hij is ervan overtuigd dat er in India op dit vlak tegenwoordig minder problemen
zijn dan in Europa. Verhofstadt valt hem bij en constateert dat Europa 'zich
lijkt te willen terugtrekken op mono-etnische en monolinguïstische eilandjes,
netjes gescheiden van elkaar. En het begrip 'identiteit' wordt misbruikt als
rechtvaardiging voor al die monoculturele eilandjes. Identiteit wordt zo een
gevaarlijk wapen in de handen van nationalisten en populisten.'

LOAD-DATE: June 18, 2010

LANGUAGE: DUTCH; NEDERLANDS

GRAPHIC: Vlaamse leeuwen bij de IJzerwake van 2006. Foto Joost van den Broek/ de
Volkskrant.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              120 of 200 DOCUMENTS



                                 de Volkskrant

                             19 juni 2010 zaterdag

Wat gaat er om in  Marie, Wijntje en Heiltje?

BYLINE: Martijn Wallage; Martijn Wallage

SECTION: BOEKEN

LENGTH: 1142 woorden

SAMENVATTING

Fictie 'De waterman' van Arthur van Schendel, die wist wat verzwijgen was, kan
ook in deze tijd mee. Drie van zijn romans uit de jaren dertig worden in één
band heruitgegeven. Door Martijn Wallage

VOLLEDIGE TEKST:

In de jaren 1930 was Arthur van Schendel (1874-1946) een gevierd schrijver. Hij
werd geprezen door critici als Menno ter Braak, veel gelezen, en in 1938 zelfs
voor de Nobelprijs voorgedragen.

Nu is hij enigszins in de vergetelheid geraakt, uit de boekhandel verdwenen.
Met de heruitgave van drie van zijn Hollandse romans - De waterman (1933), Een
Hollands drama (1935) en De grauwe vogels (1937) - willen de bezorgers Hans
Anten, Wilbert Smulders, en Joke van der Wiel hier verandering in brengen. Zij
typeren de romans als 'uit de klei getrokken modernisme (. . .) gesitueerd in
een helder polderlandschap en in propere binnenhuisjes'. Het modernisme zou 'm
dan in de sobere vertelstijl zitten (de 'techniek van het verzwijgen') en ook in
de aandacht voor de gewone man.

Dat verzwijgen gaat ver, veel verder dan bij een andere modernist als Hemingway.
Van Schendel verzwijgt niet alleen jaartallen, leeftijden en emoties, maar ook
essentiële details in de levens van zijn karakters - levens die hij verder van a
tot z verhaalt.

In alle drie de romans worden de mannelijke hoofdpersonen verliefd, op Marie,
Wijntje, en Heiltje, in volgorde van opkomst. Dat dit lieve meisjes zijn kunnen
we aan hun namen reeds raden, maar wat er zoal in hen omgaat, en hoe ze zich tot
de hoofdpersoon verhouden, komen we niet te weten.

Bijvoorbeeld: nadat Maarten Rossaart, in De waterman, maanden in de gevangenis
heeft gezeten, begroet hij zijn vrouw bij thuiskomst met een handdruk. Dit zou
natuurlijk betekenisvol kunnen zijn, ware het niet dat er bij Van Schendel nooit
méér intimiteit tussen man en vrouw plaatsgrijpt dan een handdruk. 'Zij bracht
hem tot de deur, daar nam zij zijn hand en dicht bij zijn oor fluisterde zij:
God zegen je, beste man.'

Waar zijn tijdgenoten dit misschien kuis vonden, en dat hogelijk waardeerden,
lijken zijn karakters  vandaag de dag eerder abstracties  dan mensen van vlees
en bloed.

Toch is De waterman - de eerste van de drie herdrukte romans - nog altijd een
mooi verhaal. Het speelt  in de 19de eeuw, daarbij de Napoleontische tijd, de
Belgische opstand, en een aantal watersnoodrampen overbruggend. Maarten Rossaart
heeft vooral veel van doen met de watersnoodrampen. Van kindsaf houdt hij van
het water, voelt zich erin thuis, en is zo in staat om mensen te redden. Dit
zijn de enige momenten in zijn leven dat hij door de calvinistische gemeenschap
wordt geaccepteerd. In andere tijden komt hij in conflict vanwege zijn vrije
godsdienstige opvattingen, met name het afwijzen van de erfzonde,  en omdat hij
ook nog eens trouwt met een rooms-katholieke vrouw, Marie.

Dientengevolge lijdt hij een nomadisch leven. Hij vindt medestanders in zijn
geloof bij een christelijke broederschap, waarvoor hij op een tjalk turf gaat
vervoeren. Maar ook bij die broederschap wordt zijn vrouw niet geaccepteerd:
'Toen Gees op de tjalk kwam en met Marie praatte zeide zij, wijzend naar het
kruisje aan haar hals: Als je dat niet in je ziel hebt zal het je niet helpen of
je het van zilver tentoondraagt.'

Door een ongeluk verdrinkt hun zoontje, en Maarten moet toezien hoe zijn vrouw
zich van hem afkeert en op het land blijft. 'Ach man, ik kan het je niet alles
zeggen,' zegt zij tegen Maarten. 'Laat mij niet alleen met het veer teruggaan,
mijn schrik ligt daar op de rivier. Dat het er ook zo donker kan zijn.'

De roman weet te ontroeren, het is een aangrijpend verhaal met een aantal mooie,
bijbels aandoende passages.

Een Hollands drama is minder sterk. Een soort Bildungsroman,  zij het dat de
aandacht evenzeer op de opvoeder als op de opgroeiende jongen is gericht. Een
opvoedingsroman dus waarin het woord 'zonde' zeker honderd keer voorkomt. 'Een
kind als het geboren wordt is zo wit als sneeuw, maar wie wel toeziet bemerkt op
de sneeuw een rode vlek, dat is de zonde.'

De jongen doet namelijk allerlei dingen die niet mogen. Maar wát hij dan wel uit
mag spoken, dat vertelt Van Schendel niet. Het schijnt zich allemaal in het
Amsterdamse nachtleven af te spelen, de lezer mag de rest invullen. Van Schendel
is bang, zo lijkt het soms, om de zonden bij naam te noemen.

In een roman waarin maar weinig gebeurt, is een dergelijke terughoudendheid, al
dan niet een demonstratie of het gevolg van de vermaarde verzwijgtechniek, geen
pluspunt. We zouden juist meer willen zien van de gevoelswereld van de
personages. Die moet de schrijver dan wel  betreden.

De grauwe vogels dan is eerder zwart dan grauw. Voor deze roman  gaat de wet van
Murphy op: als er meer dan één manier is om een taak te verrichten en één van
die manieren zal in een ramp resulteren, dan zal iemand het zo doen.

Het verhaal is een opeenstapeling van catastrofes met in het centrum weer een
typische Van Schendel-held; een koppige, goedhartige man die het opneemt tegen
de bekrompen calvinistische gemeenschap, van Abcoude deze keer.

Nadat de broer van de held blind is geworden - door een ongeluk waarbij de held
betrokken was -, nemen hij en zijn vrouw de man in huis. De broer ontwikkeld
zich tot een plaag voor het gezin, haat de vrouw, en wordt krankzinnig.

Volgens de gemeenschap heerst er een vloek over het echtpaar omdat de held
weigert in de voorzienigheid te geloven. Hij houdt echter stug vol, zelfs al
verliest hij uiteindelijk alles.

De pesterijen en uiteindelijke krankzinnigheid van de broer zijn mooi getroffen.
De thematiek is echter problematisch: heerst er een vloek van God over deze
mensen, of hebben ze gewoon pech? Gebeurtenissen die zogezegd uit de lucht komen
vallen, bewerkstelligen nauwelijks enig dramatisch effect.

Bovendien wordt het thema nergens opgelost. Waar een soortgelijke vraag in het
bijbelverhaal van Job in de ontknoping wordt beantwoord (zoals bekend spreekt de
Heer tot Job vanuit een storm), blijven we bij Van Schendel tot aan het eind in
het duister tasten. Hierdoor zou de lezer ten slotte ook zijn schouders kunnen
ophalen: het lijkt een zinloze en ook humorloze oefening in ongeluk.

Na de ontroerende Waterman zijn de andere twee romans in figuurlijke zin te dun
om te boeien. Het verzwijgen bij Van Schendel is  een techniek die in De
waterman soms voorbeeldig functioneert. Diezelfde techniek kan echter ook een
middel zijn om problemen uit de weg te gaan, de karakters en thema's niet
volledig uit te hoeven werken.

Wat er aan waardevols van zijn visie overblijft is in het eerste boek al gezegd,
maar dan ook wel heel mooi: 'Aan het avondbrood zat hij in gedachten, starend in
het licht van de kaars, en Marie vroeg niets. De schuit wiegelde licht met
gekraak in het hout. In de nacht, bemerkend dat hij onrustig was, hield zij zijn
hand. Bid voor mij, zeide hij, ik begin te twijfelen aan de mensen.'

LOAD-DATE: June 21, 2010

LANGUAGE: DUTCH; NEDERLANDS

GRAPHIC: Een vrachtschip in de Aar (tegenwoordig Aarkanaal) in Zuid-Holland,
zomer 1936.   Foto Spaarnestad

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              121 of 200 DOCUMENTS



                                 de Volkskrant

                             19 juni 2010 zaterdag

De PVV veroorzaakt  absoluut  geen tweespalt

BYLINE: Maurice Hendriks, Geleen; Wietske van den Berg, Ottersum

SECTION: OPINIE EN DEBAT; Blz. 26

LENGTH: 335 woorden


Wat een zielige column van Kader Abdolah  (Kunst, 14 juni). Hiermee zet hij
zichzelf echt weg als de 'verongelijkte allochtoon' die blijkbaar nog nooit
heeft gehoord van zelfreflectie. Hoezo: Geert Wilders beledigde de Marokkaanse
gemeenschap tijdens het eerste lijsttrekkersdebat en dit was zo pijnlijk voor de
jonge Marokkanen?

Iedereen weet toch zo onderhand wel wat er (met name in de grote steden) aan de
hand is met  jonge Marokkanen? Doe maar eens navraag bij de homogemeenschap. Van
een intelligent man als Kader Abdolah had ik een iets genuanceerdere visie op de
onvrede onder  Nederlanders verwacht.

En als Limburger stoort het mij  nog meer dat iedereen het opeens nodig denkt te
vinden Limburg te moeten gaan beschimpen omdat de PVV hier zo veel stemmen heeft
getrokken. Ook hier is de nuance ver te zoeken. Limburg is heus niet opeens een
racistisch bolwerk geworden, maar dit stemgedrag heeft heel andere redenen,
zoals   Limburgse en student internationaal recht Carolien Gerards en hoogleraar
bestuurskunde  Arno Korsten (Opinie & Debat, 15 juni) duidelijk aantonen.

Niet de PVV veroorzaakt tweespalt in de samenleving, maar de mensen die er juist
voor waarschuwen, omdat zij  vanuit hun onderbuik reageren zonder van de feiten
op de hoogte te zijn.

Fatima

Altijd lees ik met belangstelling en vaak bewondering de mooie en wijze stukken
van Kader Abdolah. Zijn stuk over xenofoben heeft me echt goed gedaan.

Als 'Ingrid' voel ik me niet meer thuis in Nederland waar zo beledigend en
wantrouwend over de gemeenschappen van Mohammed en Fatima - en wie dan ook  -
gepraat en wordt geschreven. En nu is er dan ook nog massaal op een partij
gestemd die alleen aan 'Henk en Ingrid' (het ijkstel van de PVV) wil denken als
het over Nederland gaat.

Zo mooi en wijs als Kader Abdolah het doet,  kan ik het niet verwoorden. Maar
zijn woorden zijn mij uit het hart gegrepen. Ik ben blij dat hij in Nederland
woont en zoveel goeds te zeggen heeft. En ik ben blij dat hij dat wil blijven
doen.

Dank u, meneer Abdolah.

LOAD-DATE: June 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              122 of 200 DOCUMENTS



                                 de Volkskrant

                             17 juni 2010 donderdag

In dienst van de regisseur;
Interview Scenaristen Rogier de Blok en Bastiaan Kroeger

BYLINE: Bor Beekman

SECTION: FILM

LENGTH: 1768 woorden

SAMENVATTING

Rogier de Blok schreef het scenario voor R U There, Bastiaan Kroeger voor C'est
déjà l'été. 'Uiteindelijk wil je toch dat een film wat doet, en niet alleen bij
nerds die naar filmfestivals gaan.' Door Bor Beekman

VOLLEDIGE TEKST:

Het voornaamste verschil met het schrijven voor een gewone, meer mainstream
film, is dat er voor artistieke cinema geen vaste regels gelden, stellen de twee
scenaristen. 'Al kun je soms geneigd zijn te denken dat het anders ligt', zegt
Bastiaan Kroeger (1978), die het scenario voor C'est déjà l'été schreef, dit
jaar de enige Nederlandse speelfilm in de Tiger-competitie van het International
Film Festival Rotterdam (regie Martijn Maria Smits). 'Als je naar Rotterdam gaat
en daar zo'n honderd films ziet, en die op een grote hoop gooit, is het
verleidelijk om er een soort algemene deler uit te halen.'

En dan zou je volgens Kroeger uit kunnen komen op de volgende definitie van
arthouse: 'Vrijwel dialoogloze films over mensen die niet communiceren, waarin
niks gebeurt, met een open einde - zoiets.'

Maar, vervolgt hij: 'Dan doorzie je het toch niet helemaal. Bijvoorbeeld de
films van Lisandro Alonso, die voldoen aan die omschrijving, maar er zit
tegelijk een vreemd soort spanning in, die je niet zomaar kunt vangen, of na
kunt maken.'

De vorig jaar in Nederland nog met een retrospectief geëerde Argentijnse filmer
(een generatiegenoot) maakt even intense als minimalistische films, waarin naar
binnen gekeerde mannen zich over lange afstand verplaatsen, zonder heldere
motivatie of naar gangbare dramawet op te lossen conflict. Kroeger: 'Toen ik
eens met mijn schoonfamilie in een vakantiehuisje zat, had ik een film van
Alonso meegenomen. Die moest echt na een kwartier al worden afgezet. De hele
vakantie werd er nog over gesproken, zo slecht vonden ze 'm.'

Het is het soort cinema dat hij zelf graag ziet, en ook wil maken; niet licht
verteerbaar. Kroeger zit in zijn woonplaats Amsterdam naast zijn collega Rogier
de Blok (1976), die het scenario schreef voor R U There, de door David Verbeek
geregisseerde speelfilm die dit jaar opgenomen was in het officiële programma
van het Cannes filmfestival. De twee Nederlandse scenarioschrijvers leerden
elkaar kennen op de Filmacademie, delen een voorkeur voor dezelfde films en
werkten beiden enige tijd als scriptlezer voor Motel Films. 'Alonso heeft wel
eens gezegd dat hij dialoog niet vertrouwt', zegt De Blok. 'Dat voel ik ook zo.
Mensen doen, net als dieren, heel veel onbewust. Dialoog zegt niet zoveel over
hun intenties, is niet zo interessant. Tenzij ze liegen en je wéét als kijker
dat ze liegen.'

Het betekent niet dat een film in hun ogen per definitie beter af is met zo min
mogelijk woorden. 'Dat riep ik wel toen ik net van de academie af was en dacht
te weten hoe het allemaal in elkaar zat', zegt Kroeger. 'Inmiddels ben ik minder
formalistisch. Het is deels ook gewoon zelfkennis: echt goede dialoog schrijven
is vreselijk moeilijk.'

'Met wat minder dialoog maak je een film wel snel universeler', zegt De Blok,
'en daarmee ook toegankelijker voor een internationaal publiek.'

Het door hem geschreven R U There  kent als hoofdpersonage de professionele
videogamer Jitze, die op een toernooi in Taipei verstrikt raakt tussen de
werkelijke en virtuele wereld. C'est déjà l'été  portretteert een uiteengeslagen
Waals gezin in een grauw industriestadje, van kwaad tot erger. Twee fictiefilms
die de weg vonden naar de competities van toonaangevende internationale
filmfestivals, maar in de reguliere Nederlandse bioscoop vermoedelijk een
moeilijk leven tegemoet gaan.

De Blok: 'Ik ben wel bang dat we met R U There in Nederland straks hooguit
drieduizend bezoekers trekken. Gelukkig komt de film ook in Frankrijk uit, in
dertig kopieën.'

Kroeger: 'De geringe bezoekersaantallen voor arthousefilms in Nederland ervaar
ik wel als een probleem. Uiteindelijk wil je toch dat een film wat doet, en niet
alleen bij nerds die naar filmfestivals gaan. Bergman lukte dat wel, de gewone
man bereiken.'

Zowel R U There als C'est déjà l'été speelt zich af in het buitenland. Kroeger
betrok met zijn regisseur Martijn Maria Smits een huurwoning boven een Chinees
restaurant, in het Waalse plaatsje Seraing. 'Het was een soort method-writing.
We liepen wat rond, maakten aantekeningen, verzamelden krantenartikelen. We
kochten een behangrol waar we van alles op schreven en plakten. Alles wat je
normaal in een mapje doet, hing aan de muur.'

Zoals het lokale nieuwsbericht over ene Harry, die uit de Maas werd opgedregd.
'Die heeft even in mijn hoofd gezeten, maar viel weer af. Het gaf me wel het
idee dat we iets moesten doen met de zelfkant van het leven.'

In Nederland zou hij dat niet snel doen. 'Ik ken die wereld niet, en dan ben ik
toch bang dat het een soort familie Flodder wordt, of de Tokkies. Maar wanneer
je als Nederlander een tijdje in Wallonië gaat wonen, neem je automatisch al de
positie van observator in, dat werkt bevrijdend.'

Heftig vond hij het, en zwaar. 'Iedereen hangt daar maar wat rond, en drinkt. De
as van de kolenslag maakt alles grijs, de grond is er vervuild, mensen krijgen
kanker en leukemie. We zijn gaan hardlopen om het vol te houden, en deden aan
lichttherapie in het plaatselijke zonnecentrum.'

De omgeving van Seraing is ook de thuishaven van de gebroeders Dardenne, die
voor hun films (Rosetta, L'enfant) over het marginale bestaan in Wallonië al
twee Gouden Palmen in Cannes kregen toegekend. 'Dat ze al hun films ook echt
daar om de hoek hebben opgenomen, wisten Martijn en ik eigenlijk niet', zegt
Kroeger. 'We hebben wel geprobeerd de Dardennes in te lichten over het feit dat
we als twee Hollanders op hun gebied werkten, dat vonden we wel zo chique, maar
men wilde ze niet storen.'

De Blok bezocht als research voor R U There verschillende videogame-toernooien,
en bracht enkele weken door in Taiwan. Er zitten ook ervaringen uit zijn eigen
leven in de film, zoals het sleutelmoment waarin het hoofdpersonage Jitze
getuige is van een ernstig verkeersongeluk. 'Ik zag ooit hoe een bestelbusje op
de schouder van een aangereden jongen stond, die in doodsnood schreeuwde - best
een heftig beeld. Drie maanden later kreeg ik RSI, en last van mijn schouder. Op
zichzelf staat dat los van elkaar, maar het idee dat zaken die je hersenen niet
kunnen verwerken, terug slaan op je lichaam, zit wel verwerkt in R U There.'

Ook de twintiger Jitze krijgt last van zijn schouder, en verliest zo zijn plaats
in het computerteam. 'Die bewustwording van zijn eigen sterfelijkheid staat in
contrast met de virtuele wereld waarin hij zich beweegt, waar je met een druk op
een knopje weer een nieuw leven bezit.'

Toen hij aan het script begon, had De Blok Azië nog nooit bezocht. 'Dat was ook
een verwijt van David: hoe kun je er nou over schrijven als je er nooit bent
geweest? Maar ik had wel heel veel Taiwanese films gezien, en dan denk je op een
of ander manier dat je wel iets weet van een land. Ik geloof ook dat de mens in
essentie overal op de wereld hetzelfde is.'

Regisseur David Verbeek, met wie De Blok al sinds de Filmacademie samenwerkt,
filmde eerder al zijn speelfilm Shanghai Trance in Azië. 'Hij zei steeds: die
Aziatische meisjes zijn allemaal bitches, en wilde dat ook in het script van R U
There terug zien. Toen ik zelf eenmaal in Taipei zat, kreeg ik toch een andere
indruk. Het kwam vooral door Davids ervaringen in Shanghai, wat een hardere stad
is.'

Zowel De Blok als Kroeger houden tijdens het schrijven scherp rekening met de
voorkeur en persoonlijkheid van de regisseur. 'Ik let op dat er allerlei
motieven inzitten die bij David horen', zegt De Blok, 'De beste films gaan
volgens mij altijd ook over de regisseur zelf. Je kunt als regisseur natuurlijk
zelf een script schrijven, maar een voordeel van een scenarist is dat hij je
blinde vlekken ziet, en verbanden legt die je zelf niet zou opmerken'.

Kroeger: 'Jij maakt het script eigenlijk persoonlijker dan de regisseur
doorheeft?'

De Blok: 'Dat probeer ik wel ja.

Kroeger: 'Met Martijn bij C'est déjà l'été werkte het iets anders. Die denkt in
voorbeelden, in flarden uit films die hij ooit heeft gezien. Dan is het zaak die
films ook allemaal te hebben gezien. Dan riep hij: die ene scène van Reygadas,
of dat stukje beeld van Ming-liang. En dan moet ik tegelijk oppassen dat zo'n
beeld niet meteen mijn eigen creativiteit belemmert.'

Kroeger werkt momenteel onder meer aan een script voor een speelfilm van de
Nederlands-Belgische filmmaakster Joke Liberge, die naam maakte met haar korte
film Meander. 'Het oorspronkelijke idee komt van haar, dus ik stel me heel
dienstbaar op, onderzoek wat zij wil. Soms is dat best moeilijk. Omdat ik haar
niet zo goed ken, ben ik minder snel geneigd om echt rare ideeën voor te dragen,
terwijl dat misschien wel moet.'

Kroeger, die vaak met vrouwelijke regisseurs werkt, heeft nog niet zoveel
ervaring met botsende ego's. De Blok, die vooral met mannen werkte, dan weer
wel. 'In mijn ervaring voelen regisseurs zich snel God. Dat past ook wel bij hun
vak, maar je kunt niet verwachten dat ik op commando alles aanpas in een
script.'

In een dagboek over de opnames van C'est déjà l'été, dat Kroeger bijhield voor
het inmiddels opgeheven filmtijdschrift Skrien, beschrijft hij hoe hij een
mailtje van regisseur Smits onder ogen kreeg. 'Er stond in dat hij me wilde
vermoorden, en ik kon de ironie niet zo ontwaren. Dat geeft wel aan dat het soms
pittig is, het schrijfproces. Zeker als je tijdelijk met de regisseur
samenwoont.'

De Blok: 'Regie is ook wel het moeilijkste vak, vooral met de hoeveelheid stress
die er bij komt kijken.'

Kroeger: 'Op de filmacademie kon je de regisseurs er zo uitpikken. Zelf ben ik
veel introverter. Zo'n filmset, met al dat gedoe, is niks voor mij. Om 5 uur 's
ochtends met allemaal mensen om je heen en catering en gedoe, en dan de juiste
keuzes maken, daarvoor heb ik niet genoeg vertrouwen in mijzelf. Ik zou dan
eerst weer het hele script willen herschrijven.'

Dat het scenario de laatste decennia nogal eens werd genoemd als een van de
zwakkere onderdelen van de Nederlandse cinema, beschouwen ze niet als nadelig.
'Met dat gebrek aan traditie doet wij juist ons voordeel. Er is veel vraag.'

Xxxxxxxxxxxx

R U There

C'est déjà l'été (2010)

Lynn (2009) televisiefilm (2009)

Onder de tafel (2008) televisiefilm

Dao (2008) korte film

El Mourabbi (2007) korte film

Otzenrath (2006) eindexamenfilm

Teer (2006) eindexamenfilm

Schemer (2003) eindexamenfilm

Rogier de Blok

R U There (2010)

Barbosa (2009) televisiefilm

Calimucho (2008) speelfilm

alt.suicideholiday.net (2005) eindexamenfilm

Yu-lan (2004) televisiefilm

Beat (2004) speelfilm

Altijd november (2004) kortfilm

LOAD-DATE: June 16, 2010

LANGUAGE: DUTCH; NEDERLANDS

GRAPHIC: Rogier de Blok: 'Mensen doen, net als dieren, heel veel onbewust.
Dialoog zegt niet zo veel over hun intenties.'
Bastiaan Kroeger: 'Echt goeie dialoog schrijven is vreselijk moeilijk.' Foto's
Joost van den Broek
C'est déjà l'été

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              123 of 200 DOCUMENTS



                                 de Volkskrant

                             17 juni 2010 donderdag

Marcouch, je moet de zaken niet omdraaien

BYLINE: Selma  Heleen Lustig

SECTION: OPINIE EN DEBAT; Blz. 22

LENGTH: 640 woorden

SAMENVATTING

Marokkanen en Turken zijn burgers van Nederland. Hoezo moeten zij de loftrompet
steken van een samenleving die de islam haat en hen uitsluit.

VOLLEDIGE TEKST:

Ramzi is een hardwerkende, jonge allochtoon die de handen ten hemel heft.
'Waarom ben ik nog altijd niet geaccepteerd door de Nederlandse samenleving? Wat
moet ik nog meer doen?', vraagt hij zich af. Hij overweegt weg te gaan uit
Nederland. In alle wanhoop schrijft hij volksvertegenwoordiger Ahmed Marcouch
een brief waarin hij om raad vraagt.  Ahmed geeft hem het volgende advies:
'Ramzi, je kunt niet weg. Je moet immers helpen deze samenleving op te bouwen,
resultaten af te dwingen bij de overheid en de loftrompet steken over de
Nederlandse samenleving. Jouw emigratie helpt Nederland immers niet verder.'

Het lijkt op het advies dat een depressieve huisvrouw in de jaren '50 van
Libelle kreeg. Een ongelukkig huwelijk? Trek al je jarretellen uit de kast en ga
op een cursus showdansen. Depressief en vernederd? Laat dit nooit zien! Roep op
feestjes dat je ultra gelukkig bent en dat je man de beste van de wereld is.

Marcouch steekt de Libelle naar de kroon en roept Marokkanen op publiekelijk te
laten zien dat ze van Nederland houden en zich ervoor willen inzetten. Arme
Ramzi. Dat zijn dagelijks werk niet enkel een broodwinning is, maar ook een
graadmeter voor participatie, soit. Dat beetje druk kan er ook nog wel bij.
'Uitkeringstrekkende Nederlanders kunnen ongestoord asociaal zijn, als Marokkaan
heb ik mezelf waar te maken', denkt hij. Ramzi werkt zich te pletter en draagt
belasting af aan een samenleving die hem  afwijst. Maar nu schrijft zijn
bewindvoerder dat hij zijn liefde voor Nederland moet uitdragen.

Want weet je, Ahmed, de werkelijkheid is zo dat veel Marokkanen en Turken
vanwege hun uitsluiting, gewoon geen baan kunnen vinden. Wij van de tweede
generatie hebben een goede opleiding, maar toch worden we maar mondjesmaat
toegelaten tot de arbeidsmarkt. En mag ik je even wijzen op de algehele
verharding in de samenleving? De aversie tegen de islam, wat zeg ik, de haat
tegen de islam zorgt ervoor dat je niet aan de bak komt.

Marcouch is in zijn ivoren toren vergeten hoe het werkt voor de gewone man op
straat. Niet gewenst zijn, terwijl elders een horizon gloort, maakt de keuze
voor emigratie logisch.  Allochtonen zijn geen slaven, we zijn burgers van deze
samenleving en als een Nederlander ervoor kiest om naar Australië te emigreren
voor de zon, dan moet een Marokkaan elders mogen kunnen kiezen voor een prettig
leefklimaat. Ervan uitgaand dat de beste man niet weet wat burgerschap inhoudt
(burgers hebben niet alleen plichten maar zeker ook rechten zoals recht op
arbeid) is het hem wél aan te rekenen dat hij de werkelijkheid verbloemt ('maar
een klein deel van de PVV-stemmers is racistisch'). De winst van de PVV is voor
een groot deel te danken aan de PvdA. Problemen zijn decennialang niet
aangekaart en hebben geleid tot onvrede in de samenleving, en nu dus tot de
winst bij de PVV. Vraagt Marcouch nou of allochtonen verantwoordelijkheid willen
nemen voor deze situatie? Ik hoor het Ramzi al zeggen: 'Ik heb een fulltime baan
en als het goed is, bent u volksvertegenwoordiger, ook een fulltime baan en
krijgt u daar ook vet voor betaald, kunt u dat voor ons doen? Wij hebben u
namelijk gekozen om onze positie te verdedigen, niet om uw taak aan ons te
delegeren.'

Aan de andere kant is het hele stuk misschien wel uit Marcouch' duim gezogen.
Als ik een beetje om mij heen kijk, zijn types als Ramzi vaak niet  op  politiek
vertrouwende mensen, maar keihard werkende  carrière-makers die het wel laten de
handen ten hemel te heffen en een radeloze brief aan een politicus schrijven. Is
het misschien bedoeld als pamflet om coalitievorming met de PVV mogelijk te
maken? Als je het applaus uit PVV-hoek hoort, zou je denken van wel.

LOAD-DATE: June 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              124 of 200 DOCUMENTS



                                 de Volkskrant

                              14 juni 2010 maandag

Wars van de fluwelen handschoen;
profiel Uri Rosenthal, informateur

BYLINE: Kim van Keken

SECTION: BINNENLAND

LENGTH: 533 woorden

SAMENVATTING

Hij geldt als ijverig en veeleisend, maar bovenal heeft VVD'er Uri Rosenthal een
grote liefde voor discussies over het openbaar bestuur. Als informateur zal de
senator de mogelijkheden verkennen voor een rechtse coalitie met de VVD en de
PVV.

VOLLEDIGE TEKST:

De 64-jarige prof. dr. Rosenthal is vertrouweling van de VVD-leider. De senator
was erbij toen Rutte dissidente Rita Verdonk uit de fractie zette (2007).
Rosenthal was degene die Rutte in 2008 hielp bij het schrijven van een nieuw
beginselprogramma voor de VVD, waarin een kleinere staat 'de hardwerkende
Nederlander niet opzadelt met 7 miljard euro aan extra lasten'.

Binnen de VVD klinkt geregeld 'wat Uri zegt, is waarheid'. Rosenthal is op zijn
beurt nooit te moe om erop te hameren dat 'macro-ellende altijd moet worden
teruggebracht naar micro-narigheid'. Al jaren stelt hij dat een groot deel van
de burgers het gevoel heeft machteloos te staan tegenover globalisering en
immigratie.

De VVD had 'te weinig aandacht' voor alledaagse problemen van mensen, stelde hij
toen het slecht ging met de partij. Rutte knoopte de les goed in de oren en
bedacht al snel de hardwerkende Nederlander, een succes zo bleek. Rosenthal
waarschuwde na het vertrek van Verdonk ook dat het afgelopen moest zijn met de
relletjes in de partij. 'Daar raak je uitgeput van.'

Rosenthal is vooral bekend als 'rampenprofessor'. Hij is voorzitter van het
Instituut voor Veiligheids- en Crisismanagement (COT) dat talloze crises
onderzocht. Een kleine greep: de ontvoering van Gerrit Jan Heijn, de
Bijlmerramp, de mond- en klauwzeercrisis en recentelijk de strandrellen bij Hoek
van Holland. In zijn rapporten is hij niet van de aanpak met fluwelen
handschoenen. Zo concludeerde hij over de strandrellen dat 'alles mis ging wat
mis kon gaan'.

Dierbaar, zoals hij het zelf noemt, is de Nederlandse School voor Openbaar
Bestuur (een tweejarige postdoctorale opleiding voor leidinggevende ambtenaren)
die hij in 1989 samen met Roel in 't Veld oprichtte. De hoogleraar bestuurskunde
heeft een broertje dood aan spelfouten van studenten, zo schreef hij vorig jaar
in zijn weblog. Hij noemde ze 'symptomen van slordigheid'.

Sinds 8 juni 1999 is hij senator voor de VVD (later werd hij ook
fractievoorzitter in de Eerste Kamer), maar al lang voor die tijd gold hij als
prominent VVD'er. Fractieleider Frits Bolkestein zag in hem zijn intellectuele
partner om mee te sparren. In 1994 stond Rosenthal op het lijstje als
kandidaat-minister. Het werd echter Hans Dijkstal die als minister van
Binnenlandse Zaken naar het eerste paarse kabinet ging.

Rosenthal sprak er geen kwaad woord over. Hij is loyaal aan de VVD. 'Regels zijn
er om nageleefd te worden, en ze zijn er om getart en bijgesteld te worden. Maar
dat laatste liefst op een beetje ordelijke manier', schreef hij op zijn weblog.
Maar één keer koos hij een andere koers, als een van de weinige liberale
senatoren stemde hij in 2002 voor de aanscherping van het antirookbeleid.

Afgelopen weken dook de senator vooral op als vertrouweling van Rutte. 'Als de
druk oploopt, blijft Rosenthal rustig', is een veelgehoorde spreuk binnen de
VVD.  Volgens ingewijden kan hij mensen bijeen brengen in lastige situaties.

LOAD-DATE: June 13, 2010

LANGUAGE: DUTCH; NEDERLANDS

GRAPHIC: VVD-senator Uri Rosenthal (links) verlaat in gezelschap van RVD-chef
Henk Brons paleis Noordeinde, nadat hij tot informateur is benoemd. Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              125 of 200 DOCUMENTS



                                 de Volkskrant

                              14 juni 2010 maandag

Xenofoben;
mirza kader abdolah

SECTION: KUNST

LENGTH: 503 woorden


Verkiezingen 2010, Mark Rutte lijkt onze minister- president te worden, van
harte gefeliciteerd. De absolute winnaar is Geert Wilders. Ik feliciteer hem
ook, maar ik lieg als ik zeg dat het van harte is.

Naar eigen zeggen hebben anderhalf miljoen mensen op hem gestemd.

Jammer voor hen die dit gedaan hebben. Het zijn de mensen die tegen Geert
Wilders zeggen: 'Bedrieg me, ik heb het nodig.'

Het zijn geen proteststemmen, maar een dwaling van anderhalf miljoen kiezers.
Met hun stem hebben ze het fundament voor een apartheidssysteem in Nederland
gelegd.

Tijdens het eerste lijsttrekkersdebat beledigde Geert Wilders de Marokkaanse
gemeenschap duidelijker dan ooit. Het was zo pijnlijk voor de jonge Marokkanen.

Deze anderhalf miljoen mensen hebben hem met 24 zetels beloond.

Ik leen de woorden van Geert Wilders om het te beschrijven: het is een
achterlijke daad.

Geachte meneer, geachte mevrouw die de idealen van Geert Wilders delen, de
democratie heeft u ruimte gegeven om uw mening te uiten. Dit is mijn mening:
Nederland is allang niet meer alleen van Henk en Ingrid, het is ook van Mohammed
en Fatima.

Het kan niet anders, Nederland is in hun geheugen gegrift, ze noemen Nederland
thuis.

Geachte mevrouw, geachte meneer! Op mijn beurt ga ik zoals gewoonlijk hard
werken en krachtige boeken schrijven om het vaandel van de Nederlandse
literatuur hoog en lang boven mijn hoofd te houden zodat iedereen in de wereld
als hij aan Nederland denkt, aan Henk, Fatima, Ingrid en Mohammed tegelijk
denkt. Zo reageer ik en zo zullen ook anderen reageren om elke schijn van
apartheid in dit mooie land te bestrijden.

De PVV moet ongetwijfeld deelnemen aan de macht, het is de plicht van Rutte om
Wilders op te nemen in zijn kabinet. Met zijn 24 zetels moet Wilders de ruimte
krijgen om zijn hersenschimmen aan de werkelijkheid te toetsen.

Hij maakt het land ziek als hij weer vier jaar lang als een hatende xenofoob
zijn spreuken aan de man gaat brengen.

De verkiezingen van 2010 zijn voorbij. Ik mocht de politiek van Jan Peter
Balkenende niet, maar ik had niet verwacht dat de kiezers hem zo hard zouden
straffen.

Toen hij laat op de avond van 9 juni verslagen zijn vertrek uit de politiek
aankondigde, stond zijn vrouw Bianca naast hem. Balkenende praatte met een licht
trillende stem en liet blijken dat hij vond dat het CDA na acht jaar hard werken
die straf niet verdiende. Iemand had hem moeten troosten op dat moment, maar van
de aanwezige CDA-partijgenoten durfde niemand het te doen. Ik dacht dat Bianca
Balkenende dit keer een kus op zijn wang zou geven, een vrouw zou dat moeten
doen wanneer ze haar man zo radeloos in de flitsen van de camera's ziet staan.

Ze had de hand van haar man kunnen vasthouden en zeggen: 'Ik heb op jou gestemd,
Peter! Kom, nu gaan we naar huis.'

Een verloren kans, maar het geeft niets, ze zal het vast thuis doen.

Bianca heeft het meeste gewonnen in de verkiezingen van 2010, ze kreeg haar man
terug en nam hem mee naar huis.

Ik dacht dat Bianca Balkenende een kus zou geven

Kader Abdolah  is schrijver.

LOAD-DATE: June 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              126 of 200 DOCUMENTS



                                 de Volkskrant

                             12 juni 2010 zaterdag

Toegesprokenen hebben dit keer teruggesproken;
politiek  MartinSommer

BYLINE: politiek  MartinSommer

SECTION: OPINIE EN DEBAT; Blz. 22

LENGTH: 1307 woorden


Het is beschamend voor een krant met twee benen in de samenleving, maar we
hebben die 24 zetels voor Wilders wéér niet voorzien. Niet alleen wij.
Journalisten keken naar Cohen, opiniepeilers hadden geen PVV'ers in hun bestand,
debatten gingen gezellig over de hypotheekrenteaftrek. Er was gegiechel in het
Carré-debat toen Wilders weer eens over de massa-immigratie begon. Goeie mop van
Geert. Daarna volgde verbijstering over eenzesde deel van de bevolking dat PVV
stemt. Intussen is de vermoeidheid alweer ingetreden. Ach ja, die groep is er nu
eenmaal, een soort lompen-electoraat. Nu gaan we over tot de orde van de dag en
werken aan Paars-plus.

Dat mensen 'gewoon' rechts stemmen is voor de modale sociaal-democratische
politicus al niet te vatten. De crisis kwam immers 'van rechts', zoals Bert
Koenders zei. De windrichting van de crisis maakt op de kiezer echt minder
indruk dan zo'n krantenbericht op verkiezingsdag: de gemeente Dongeradeel wilde
bijstandsmoeders die het moeilijk hebben op de huwelijksmarkt mooi in de kleren
steken en à 1.400 euro relatiebemiddeling aanbieden. Na lokale volksopstand gaat
het idee niet door. Meer in het algemeen denken veel kiezers dat het hoog tijd
is om de staat te trimmen, en dat kun je nu eenmaal beter aan rechts overlaten.

Nu Wilders. Na de uitslag marcheerden oude gedachten voorbij. West-Brabant en
Oost-Limburg, waar ze massief PVV stemden, daar zitten toch  geen moslims?
Volendam en Urk toch ook niet? Die lui hebben dus geen reden  PVV te stemmen.
Dat heb ik altijd een rare redenering gevonden. Alsof je in een bos moet wonen
om op GroenLinks te stemmen, of  kwetsbaar moet zijn voor een stem op de PvdA.
Kiezers brengen hun stem uit met het oog op wat zij zien als het algemeen
belang. En overeenkomstig hun verwachting, hoop of vrees voor de toekomst. Ook
in West-Brabant denken ze weleens dat het algemeen belang bestaat uit vol=vol.

De laatste variant van kiezerskritiek: hij is zijn kompas verloren. PvdA-senator
en pasbevoegd hoogleraar Klaas de Vries zei deze week dat burgers tegenwoordig
een stemwijzer nodig hebben om tot een keuze te komen. Ze zijn als het ware hun
navigatiesysteem kwijt en moeten naar huis bellen om de weg te vragen - waar ben
ik? Dat vindt Klaas. Ik kan me voorstellen dat hij teleurgesteld is omdat zijn
achterban die voorheen volautomatisch de PvdA-tomtom volgde, niet meer bestaat.
En dat hij daarom denkt dat kiezers dolend in het donker rondlopen en vervolgens
massaal door de kieswijzer naar Wilders worden gedreven.

Maar een blik op die fascinerende uitslagenkaart  laat zien dat er in
kiezersgedrag  systeem zit, bijvoorbeeld een geografische logica. Topografie is
sociale positie in de ruimte. Dat kun je inderdaad zien in Brabant en Limburg.
De kerken zijn leeg, de spirituele bron van het CDA staat droog. Weg CDA. Eerst
gingen de kiezers naar de SP, waar het  als vroeger bij de KVP gezellig was en
sociaal. Nu naar Wilders, die op een  minder aantrekkelijke manier reclame maakt
voor de ouderwetse gemeenschap. Dat willen ze in Brabant. Om met de politicoloog
Meindert Fennema te spreken, als het niet fatsoenlijk kan, dan maar
onfatsoenlijk.

Ik las het uitstekende boek The neglected voter van de Amerikaanse journalist
David Paul Kuhn (2007). In de Verenigde Staten had je in de jaren tachtig de
zogeheten Reagan Democrats, een grote groep die zich na de jaren zestig en
zeventig niet langer thuisvoelde bij de Democraten. Blanke mannen, lagere
middenklasse en werkzaam in het bedrijfsleven, woonachtig in suburbia - en
oorspronkelijk de harde kern van het Democratische electoraat.

De Democatische partij was in die jaren een vergaarbak geworden van subsidiabele
belangengroepen, vrouwen, minderheden, milieubeweging. De lagere
middenklasse-mannen hadden er weinig meer te zoeken, hun hang naar law & order
werd gezien als de beginfase van fascisme. In 1980 hadden ze er genoeg van en
liepen ze en masse over naar de republikein Reagan. Het was een
'paradigma-switch', vergelijkbaar met Fortuyn in 2002, en ze kwamen daarna nooit
meer bij de Democraten terug.

Het werd niet gezien. Niet door de media, die grotendeels moesten lachen om de
paljas Reagan. Niet door de linkse intelligentsia. De vraag in de kranten
luidde, waarom doet Reagan het zo slecht bij vrouwen. Niet: waarom doet hij het
zo goed bij mannen. De lagere middenklasse-man werd een belachelijk specimen,
een monkelende Archie Bunker. Maar ook belachelijke specimina gaan naar de
stembus. Zoals Kuhn schrijft: 'Progressieve mensen denken dat ze er zijn voor de
arbeiders, terwijl de blanke werker gelooft dat de progressieve cultuur hem
alleen maar tegenwerkt.'

En kijk nu naar Nederland. Wie zijn die rechtse stemmers? Mannen bijvoorbeeld.
Zowel de VVD als de PVV zijn uitgesproken mannenpartijen, terwijl de PvdA en
vooral GroenLinks het goed doen bij vrouwen. Dat de man ook in Nederland een
'neglected voter' is, bleek wel toen ik de VVD hierover belde. Op het
partijbureau zeiden ze het 'geen probleem' te vinden om zoveel mannelijke
kiezers te hebben. Ze zagen hun eigen troefkaart niet.

Nog meer rechtse kiezers: de lagere inkomens die  bij de PvdA hoorden, en
jongeren die zien dat de verworven rechten tegen de tijd dat zij aan de beurt
zijn, zijn verdampt. Belangrijkste gemene deler: ze hebben van de staat niet
veel te verwachten.

Het zijn mensen die worden toegesproken, zoals briefschrijver Niko Pronk het
laatst mooi formuleerde. PVV-kiezers verkeren niet in de 'gesubsidieerde sector'
maar frequenteren bedrijventerreinen 'waar lassers, kotteraars, freezers,
automonteurs werken, die met een pakje brood onder hun arm naar het werk gaan'.

'De politiek gaat niet over hen, zal ook nooit over hen gaan. De politiek kent
één grote scheidslijn: de hulpbehoevenden en de toegesprokenen. De
hulpbehoevenden kennen we. De toegesprokenen zijn Henk en Ingrid. Zij mogen niet
discrimineren en niet bang zijn voor vreemdelingen. Zij moeten beseffen dat ons
stelsel hun AOW niet langer kan betalen. Ze moeten van alles.'

Vandaar dat Urk en Volendam exemplarisch zijn voor de PVV. Stevige
gemeenschappen die nog nooit een moslim hebben gezien. Maar ze onderhouden een
uitgesproken humeurige relatie tot de staat, die de vorm aanneemt van de
visafslag-inspecteur die ze alleen maar bestraffend komt toespreken.

Bij deze groepen had Rutte succes met zijn 'hardwerkende Nederlander'. En vooral
Wilders. Zijn gebeuk op de islam is niets anders dan overdrachtelijke kritiek op
de staat, die de burger van alles opdringt waarom hij niet  heeft gevraagd. De
islam symboliseert al die gebieden waar de staat in hun ogen tekortschiet.
Massa-immigratie, criminaliteit, een staatsomroep die actie voert voor een
generaal pardon, Europees internationalisme in plaats van patriottisme.

It's the immigration stupid, sms'te een vriend na de uitslag. Acht jaar na de
moord op Fortuyn, bijna twintig jaar sinds Bolkestein alarm sloeg over de islam
in de Volkskrant. De hele politiek is onmiskenbaar naar rechts opgeschoven. Voor
Wilders en de zijnen is het niet genoeg en moeten we het gevaar van de islam
letterlijk nemen. PVV-Kamerlid Bosma zei me op verkiezingsavond dat kinderen van
een Joodse school uit Amsterdam-Oost de avondvierdaagse niet meer durven lopen,
uit angst voor Marokkaanse jongens.

Dat is voor een groot deel van het electoraat niet aan de orde. Maar voor heel
Nederland geldt wat bovengenoemde briefschrijver vaststelde: dertig jaar
immigratie heeft Nederland meer veranderd dan de Tweede Wereldoorlog, en de
kiezers hebben er nooit om gevraagd. Job Cohen zegt het ongenoegen  te
begrijpen. Heel verstandig dat hij niet heeft meegehuild met degenen die vinden
dat Paars-plus de enige fatsoenlijke optie is, en de koningin adviseerde dat er
in elk geval met de PVV geformeerd moet worden. Dat is ook mijn advies aan de
majesteit.

Ze onderhouden een humeurige relatie tot de staat

LOAD-DATE: June 14, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              127 of 200 DOCUMENTS



                                 de Volkskrant

                              11 juni 2010 vrijdag

Rutte schrijft parlementaire geschiedenis

BYLINE: Jan Willem van Wessel, Bergschenhoek; Bert Veen, Assen; Armand de
Koning, Haarlem; Gerard Jensen, Capelle aan den IJssel; A. Turkenburg, Merselo;
Henk Korthof, Boksum

SECTION: OPINIE EN DEBAT; Blz. 23

LENGTH: 658 woorden


Wat er verder ook gaat gebeuren, we weten nu al dat Mark Rutte op 1 juli
aanstaande parlementaire geschiedenis zal schrijven. Want er zijn die dag twee
mogelijkheden.

Rutte heeft zijn verkiezingsbelofte gehouden en er is op die dag een nieuw
kabinet. Dat is dan de snelste formatie sinds de oorlog. En als dat niet lukt,
is hij op die dag de eerste politicus in de geschiedenis die zijn
verkiezingsbelofte al gebroken heeft voordat er een nieuwe regering is.

Wilders lijkt dit door te hebben. Het ziet ernaar uit dat hij zijn plek in de
geschiedenis gaat opeisen door zijn verkiezingsbelofte over de AOW al te breken
voordat de formatie überhaupt begonnen is.

Stormram

Geert Wilders kondigde woensdagavond aan stormrammen mee te nemen naar Den Haag.
Ondertussen is het eerste schot gelost: het eigen AOW standpunt ging er aan.
Stormrammen niet goed afgesteld, Geert?

Snoeihard

Nadat briefschrijver M. Mestrom zijn denigrerende analyse over het schoolklasje
van de huidige politieke kopstukken op papier had gezet (Geachte redactie, 10
juni), is hij of zij vermoedelijk achterover gaan leunen en heeft tegen zichzelf
gezegd: 'zo, dat is wel een vermakelijk stukje, ik hoop dat anderen dat ook
vinden.'

Ik niet. Kent u iemand in uw omgeving die graag zou willen ruilen met om het
even wie van de partijleiders? Ik niet. Waar je voorkeur ook ligt, en hoe
(on)verstandig ze soms ook uit de hoek komen, ik zie alleen maar mensen die
snoeihard werken. Donderdagochtend waren ze allemaal weer present,
schoongewassen en fris geschoren na pakweg drie uurtjes slaap. Weinigen onder
ons maken zulke lange werkweken.  Er wordt gezegd dat de politiek zich van het
volk heeft vervreemd, maar misschien is het wel andersom. Weinig mensen zijn
ambitieus en ijdel genoeg om de hondenbaan van politicus op zich te willen
nemen. Als deze mensen dan vervolgens als een kleuterklasje worden weggezet,
getuigt dat van een respectloze, zelfgenoegzame instelling van de kiezer.

O ja, ik heb op Job gestemd, maar niet omdat hij de uitstraling van een
schoolmeester heeft.

Profvoetbal

De opkomst van de PVV is volledig te wijten aan al die andere politieke partijen
die kennelijk niet in staat zijn de belevingswereld van vele gewone Nederlanders
te begrijpen. De leiders van de politieke partijen kunnen zich overduidelijk
niet voorstellen dat er grote groepen mensen zijn voor wie de vele veranderingen
in deze nieuwe eeuw nauwelijks bij te houden zijn.

Dan is de vlucht naar de partij van Wilders snel gemaakt, omdat hij ze in ieder
geval het gevoel geeft  hen te verstaan en te begrijpen. Dat hij slechts wilde
retoriek te bieden heeft, doet dan niet ter zake. Het is het falen van Cohen,
Rutte, Balkenende, Halsema, Roemer en Pechtold dat de PVV nu 24 zetels heeft
gekregen.

Het is als de profvoetballer die in een volstrekt andere wereld leeft als de
klassieke pianist; ze kunnen met elkaar praten wat ze willen, ze zullen elkaar
nooit begrijpen.

Bombardement

In het artikel  'Uitslag versnippert politiek landschap' begint de laatste
alinea met de zin: 'Ondanks het ongekende mediabombardement van de afgelopen
dagen was de opkomst laag.'  Het lijkt mij, dat deze zin wijst op enige
bewustzijnsvernauwing bij de media. De zin had moeten luiden: 'Mede als gevolg
van het ongekende mediabombardement van de afgelopen dagen was de opkomst laag.'
Je kon de laatste dagen de tv of de radio niet aanzetten of je werd overvallen
door debatten en interviews met politici. Het kwam mij in ieder geval de strot
uit. Ik ben blij dat  we verlost zijn van deze idioterie, die mede het gevolg is
van de geilheid van politici om hun gezicht te laten zien, en van de
concurrentie tussen de zenders.

Domheid

Hoe kan een intelligent mens tegelijkertijd dom zijn? Als de rest van Nederland
niet zou stemmen, hoe zou de Tweede Kamer er dan uitzien (Voetnoot, 9 juni)?
Arnon Grunberg: ga maar lekker kaas eten en wijn zuipen. Democratisch recht moet
je koesteren. Het niet gebruiken, is domheid ten top.

LOAD-DATE: June 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              128 of 200 DOCUMENTS



                                 de Volkskrant

                              9 juni 2010 woensdag

xxx en nog iets;
Campagne Tot het allerlaatst

SECTION: BINNENLAND

LENGTH: 208 woorden


Rechtse partijen voeren vandaag nog volop campagne, tot de stembussen sluiten.
De VVD spreekt van een 'militaire veldtocht'; het CDA strijdt tot het laatste
moment. De meeste linkse partijen folderen wat, maar zetten hun kopstukken niet
in.

Cohen (PvdA) doet nog wel een radio-optreden bij Giel Beelen. Rutte (VVD)
vertoont zich bij Goedemorgen Nederland, Balkenende (CDA) zit bij twee populaire
muziekzenders. Balkenende, de te kloppen man, gaat zelfs nog de straat op. 'De
media willen meer beelden dan alleen een lijsttrekker die zijn stem uitbrengt,'
weet het CDA. Ooit was het goed gebruik de verkiezingsdag aan de kiezer te
laten.

De VVD houdt Rutte achter de hand om 'zonodig' in actie te komen. Bijvoorbeeld
als Balkenende een tirade tegen de liberalen houdt. Vast staat wel dat honderden
vrijwilligers van de partij vanochtend koffie uitdelen aan hardwerkende
Nederlanders. Tv-spotjes zullen nog aan het begin van de avond te zien zijn.

De SP is traditiegetrouw op straat. Nergens staat geschreven dat het niet netjes
is  op de verkiezingsdag de kiezer te verleiden, klinkt het bij de partij.
Kopman Roemer nodigt journalisten op de koffie voordat hij gaat stemmen.

reageren? karavaan@volkskrant.nl

Met bijdragen van Bart Dirks en yvonne doorduyn

LOAD-DATE: June 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              129 of 200 DOCUMENTS



                                 de Volkskrant

                              8 juni 2010 dinsdag

Achterlijk;
Aleid Truijens

BYLINE: Aleid Truijens

SECTION: JONG

LENGTH: 521 woorden


De consultatiebureau-arts, een vrouw, zei met een nijpmond: 'Zo, u gaat weer
werken. Waarom hebt u dan dit kind op de wereld gezet?' Het was eind jaren
tachtig. Mijn babydochter, de allermooiste van de wachtkamer, was gemeten,
gewogen en gezond bevonden, maar ik was een moeder van niks. Ik had gezegd dat
ik op maandagen niet kon komen, omdat ik dan werkte. Toen mijn man, die op
maandag wél kon, met zijn dochter het consultatiebureau betrad, viel er een
diepe stilte bij de wachtende moeders.

De crèche had drie jaar wachttijd, dus het werd rommelen met student-oppassen
die telkens  een ander rooster hadden, of zich versliepen. De basisschool hield
zich verre van naschoolse opvang. Toen ik in de medezeggenschapsraad opperde dat
we misschien met het naastgelegen buurthuis, dat toch al naschoolse clubjes
aanbood, opvang konden regelen, snoven de leerkrachten verontwaardigd: als
ouders 'zonodig' allebei geld wilden verdienen, moesten ze de gevolgen maar
dragen.

We zijn sindsdien iets opgeschoten, maar niet veel. Nog altijd zijn we op dit
gebied het achterlijkste neefje van West-Europa. De motie Bos/Van Aartsen die
vier jaar geleden werd aangenomen, leidde niet tot gegarandeerde opvangplaatsen.
De Taskforce  Kinderopvang/Onderwijs heeft nu een prachtig plan gemaakt voor
opvang die naadloos aansluit op de schooltijden. Ze wil kindcentra opzetten
waarin opvang en school samengaan, zoals in elk beschaafd land.  Op één adres
gaan kleintjes naar de crèche en schoolkinderen naar school. 's Middags kunnen
ze er sporten, knutselen of luieren. Er zou voor elk kind drie dagen plaats
moeten zijn. Betaalbaar is het ook. De Taskforce heeft het laten narekenen: als
het geld dat nu naar allerlei kindregelingen gaat hieraan wordt besteed, kost
het niets extra's. Het idee sluit mooi aan op het advies van de Onderwijsraad,
om 3-jarigen naar school te sturen. Demissionair minister Rouvoet is daar
uiteraard tegen. Vorige week werd er in De Rode Hoed enthousiast over het plan
gedebatteerd. Conclusie: de politiek moet durven kiezen.

Op welke partij moeten werkende ouders die van het dagelijkse getob afwillen,
morgen stemmen? CDA, PvdA en SP houden het in hun programma's vaag, al zijn ze
natuurlijk vóór 'hoogwaardige kinderopvang'. De ChristenUnie stimuleert het
thuiswerken. De kinderen van Henk en Ingrid mogen bij de PVV niet naar de
opvang; wel moeten scholiertjes uit volle borst het Wilhelmus zingen en moet op
schoolgebouwen de vaderlandse driekleur wapperen. Twee partijen komen in de
buurt van het Taskforce-plan: bij D66 is de 'brede school', die onderwijs én
opvang aanbiedt, de norm. GroenLinks wil ouders het recht op kinderopvang geven
voor de uren waarin zij 'participeren'.

Er valt dus iets te kiezen. Maar de politiek heeft het niet alleen voor het
zeggen. Doorslaggevend is verandering bij de mentaliteitspolitie: de
leerkrachten, pedagogen en schoolpleinmoeders die iedere moeder die meer dan
drie dagen werkt een carrièrebitch vinden, en iedere vader die voor zijn kind
zorgt een sukkel.

De politiek heeft het bij kinderopvang niet alleen voor het zeggen

Aleid Truijens  is medewerker van  de Volkskrant.

LOAD-DATE: June 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              130 of 200 DOCUMENTS



                                 de Volkskrant

                              8 juni 2010 dinsdag

SECTION: JONG

LENGTH: 112 woorden


Scholieren moeten docenten weer aanspreken als 'meester' en 'juf', zo wil de
PVV. De Canon van Nederland wordt verplichte kost op de basisschool, evenals het
uit het hoofd leren van het Wilhelmus. Op iedere  school wappert de Nederlandse
vlag. Ook wil de partij een einde maken aan de fusiedrift onder middelbare
scholen. Kleine scholen genieten de voorkeur.

De PVV wil niet tornen aan de studiefinanciering. 'De kinderen van Henk en
Ingrid moeten gewoon kunnen doorleren, ook als er van huis uit geen geld voor
is', aldus het verkiezingsprogramma. Wel moeten buitenlandse studenten hun eigen
studiekosten betalen. In gratis schoolboeken onder de 18 jaar ziet de partij
niets.

LOAD-DATE: June 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              131 of 200 DOCUMENTS



                                 de Volkskrant

                              5 juni 2010 zaterdag

Het wonder van breien en bakken;
Marjolijn Februari

SECTION: HET VERVOLG; Blz. 6

LENGTH: 948 woorden


Zoals u weet, krijg je in het leven nooit de erkenning die je verdient. Ooit
vroeg ik aan een gezelschap van wetenschappers waarom mensen wel synthetische
kleren dragen, maar geen analytische kleren. Het antwoord op de vraag gaf ik er
onmiddellijk bij. In analytische kleren, zei ik, zitten veel te grote gaten,
daar kun je niet met goed fatsoen mee over straat. Helaas leverde dit inzicht me
niet meteen een hoogleraarspost op.

Over het verschil tussen analyse en synthese - tussen uiteenrafelen en in elkaar
frutselen, tussen ontleden en samenvoegen - denk ik dit voorjaar onafgebroken
na, omdat al mijn gesprekken op deze tegenstelling zijn terug te voeren. Wat
zullen we doen? Zullen we de werkelijkheid ontwarren en uiteen laten vallen in
de samenstellende delen, of zullen we iets nieuws gaan breien van de plukjes
stof die we in handen krijgen?

Dat ik het steeds over het zelfde heb, komt doordat mijn werkschema dit voorjaar
zo overzichtelijk is: op de even dagen vergader ik met piloten, op de oneven
dagen met schrijvers van romans. Zowel de piloten als de schrijvers zeggen
tijdens die vergaderingen dat ze synthetisch werk doen: ze nemen de materie en
de omstandigheden die ze op hun pad tegenkomen en bakken daar iets van, zo goed
en zo kwaad als het gaat.

De mensen die achteraf een oordeel over het werk moeten uitspreken, kunnen niet
veel anders doen dan de prestaties van die piloten en die schrijvers weer uit
elkaar halen, ze terugbrengen tot de samenstellende elementen - en dan op zoek
gaan naar de wetmatigheden op grond waarvan ze deze elementen kunnen wegen.
Achteraf zit er niets anders op dan analyseren.

Er zitten natuurlijk enorme voordelen aan analyse: je doet er inzichten uit op
en je leert iets over de manier waarop de werkelijkheid is opgebouwd. Maar je
kunt zo'n analytisch oordeel de volgende keer niet gebruiken om er mee weg te
vliegen of er een roman mee te schrijven. Dat is althans mijn conclusie nadat ik
een tijdje naar die piloten en schrijvers heb zitten kijken, als ze steeds
opnieuw werden geconfronteerd met algemene wetten en analytische aanbevelingen -
en als ze iedere keer weer verzuchtten: 'Zo werkt het niet!'

De fysicus en Nobelprijslaureaat Philip W. Anderson schreef in 1972 in het blad
Science een beroemd geworden artikel onder de titel More is Different. Hij had
het daar over het reductionisme, de gedachte dat ons lichaam en onze geest, en
alle bezielde en onbezielde materie, zijn onderworpen aan één set van
fundamentele wetten. Hoe dat ook zij, schreef Anderson, je moet oppassen deze
gedachte niet om te draaien. Het reductionisme betekent niet vanzelfsprekend dat
er ook zoiets is als constructionisme. 'De mogelijkheid om alles te reduceren
tot simpele fundamentele wetten impliceert niet de mogelijkheid om vanuit de
wetten te beginnen en het universum te reconstrueren.'

Waarom niet? Vooral niet vanwege de complexiteit van de werkelijkheid. In
complexe situaties hebben de samenstellende deeltjes nieuwe eigenschappen, en
dus is het nodig om iedere nieuwe situatie weer opnieuw te onderzoeken, op een
manier die net zo fundamenteel is als onderzoek naar de kleinste deeltjes. Zelfs
als onze geest gehoorzaamt aan dezelfde wetten als ons lichaam, kun je de een
nog niet uit de ander afleiden. 'Psychologie is geen toegepaste biologie, en
biologie is geen toegepaste scheikunde.'

In verkiezingstijd verbaas ik me erover dat in de politieke gesprekken zo weinig
overblijft van de dingen die mensen doen en maken. Geïnteresseerd als ik ben in
hard werken, vind ik de leuzen die de hardwerkende Nederlander tot stemmen
moeten bewegen lichtelijk kleingeestig. 'Wie hard werkt verdient beter', zegt de
VVD. Die bewering gaat niet over de prestaties van de hardwerkende Nederlander,
niet over de veranderingen die hij aanbrengt in de wereld om hem heen, maar over
zijn inkomen. Alsof hard werken niet al verdienste genoeg is.

Zowel de economie als de filosofie vraagt om een fundamentelere kijk op hard
werken. Er zal geproduceerd en getimmerd en ontwikkeld moeten worden om de vaart
erin te houden, en tot al die bedrijvigheid roep je niet op door alleen een
belastingvoordeel te beloven. Hard werken is, ook economisch, vooral interessant
als het iets teweegbrengt.

Naast de economische noodzaak om eens dieper na te denken over hard werken, is
er nog iets anders de moeite van het overwegen waard. Al die gewone dingen die
gewone mensen doen en maken - zoals vliegen, schrijven, baggeren, dansen,
ontwerpen, installeren - zijn allemaal vormen van scheppend werk. En hoewel je
zou denken dat juist die dagelijkse praktijk grijpbaar is, blijft er toch steeds
iets wonderbaarlijks aan dat scheppen.

Als je commentaar wilt leveren op het werk van de hardwerkende Nederlander,
blijkt er altijd iets te zijn wat je ontsnapt. Dat is het wonder van de
synthese. Of, zoals je wilt, het wonder van breien en bakken, van opbouwen en in
elkaar zetten, van creëren. Je kunt proberen het werk dat uit onze handen komt
te beschrijven en te begrijpen, maar het laat zich niet volledig analyseren.

Dat je met zo'n loflied op het scheppen al gauw in de buurt komt van een loflied
op de schepping, lees je bij die andere grote natuurkundige, Stephen Hawking. Je
kunt proberen, zegt hij in A Brief History of Time, het universum te beschrijven
met behulp van een theorie, maar dan weet je nog niet wat vuur blaast in de
vergelijkingen en wat maakt dat er überhaupt een universum is om te beschrijven.
'Waarom doet het universum al die moeite om te bestaan?' Jawel - en diezelfde
vraag kun je ook stellen aan de schepping die uit onze eigen handen komt.

Reageren?Vervolg@volkskrant.nl

Hard werken is, ook economisch, vooral interessant als het iets teweegbrengt

LOAD-DATE: June 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              132 of 200 DOCUMENTS



                                 de Volkskrant

                              5 juni 2010 zaterdag

De koopkracht van  zes modelgezinnen (Gerectificeerd)

BYLINE: Pieter Klok; Xander van Uffelen

SECTION: TEN EERSTE; Blz. 6

LENGTH: 1906 woorden

SAMENVATTING

Welke effecten hebben de plannen van politieke partijen op uw koopkracht? Door
Pieter Klok en Xander van Uffelen

VOLLEDIGE TEKST:

Welke PvdA-maatregelen rekenen jullie eigenlijk door, wil de woordvoerder van
D66 weten: de maatregelen die in het partijprogramma staan, of de maatregelen
die de partij aan het Centraal Planbureau heeft doorgegeven? 'Daar zitten nog
steeds grote verschillen tussen.'

Houden jullie wel rekening met de effecten van de belastingvrije som die onze
partij invoert, vraagt de woordvoerder van ChristenUnie?  'Dat gaat vaak mis.'

Ook Stef Blok, campagneleider van de VVD, meldt zich. In het 'sommetje van
GroenLinks' - dat de Volkskrant vorige week publiceerde - wordt volgens hem een
aantal zaken vergeten. 'De uitkeringen worden bij GroenLinks weliswaar verhoogd,
maar er staat geen regel in over de energietoeslagen. En wat te denken van het
rekeningrijden? Een caissière die elke dag tien kilometer naar haar werk moet
rijden, betaalt al snel 4,40 euro per dag. Het maakt nogal wat uit of je dat
meetelt of niet.'

Er zijn weinig zaken die Haagse politici zo in beroering brengen als de
koopkrachtplaatjes. Er hangt immers veel van af. Wat als blijkt dat de sterkste
schouders in een bepaald partijprogramma helemaal niet de zwaarste lasten
dragen? En wat als inderdaad blijkt, dat de VVD Jan Modaal laat bloeden, zoals
partijen ter linkerzijde van het politieke spectrum graag beweren.

Het bijzondere van deze verkiezingen is dat de partijen zelf ook niet precies
lijken te weten wat het effect van hun maatregelen is.  'Je kunt niet alles
voorzien', erkent Blok. 'Het is altijd mogelijk dat sommige groepen hard worden
getroffen. Daarom hebben we ook een half miljard euro gereserveerd voor
schrijnende gevallen.'

De financiële huishouding van de overheid is zo ingewikkeld geworden, dat het
onmogelijk is om op eigen kracht te bepalen welke schouder de zwaarste lasten
draagt. Ook voor de kiezer. 'In andere landen is het veel gemakkelijker om te
begrijpen of je erop voor- of achteruit gaat', zegt Wouter den Haan, hoogleraar
economie in Amsterdam. 'In Nederland heb je daarvoor koopkrachtplaatjes nodig.'

Door de enorme complexiteit van de overheidsfinanciën is Nederland steeds
lastiger te besturen. 'Dat is erg triest', zegt Den Haan, 'Elke keer als er een
goed besluit wordt genomen, worden er allerlei extra besluitjes genomen om
bijwerkingen te verzachten. Als je alles bij elkaar optelt, kom je uit op een
volstrekt onoverzichtelijke berg maatregelen.'

Bij vorige verkiezingscampagnes kwam het Centraal Planbureau (CPB) nog te hulp.
De rekenmeesters bepaalden de koopkrachteffecten voor duizenden huishoudens. De
uitkomsten werden aan de partijen voorgelegd. 'Bij ongewenste uitkomsten zijn er
twee reacties mogelijk', zegt Blok, 'Of je zegt: u rekent het anders door dan
wij het bedoeld hebben. Of je zegt: deze uitkomsten vinden we onwenselijk, we
passen ons programma aan.'

Bij deze verkiezingen heeft het CPB geen koopkrachtberekeningen gemaakt. Daar
was door de vervroegde verkiezingen niet voldoende tijd voor. Hierdoor is
onduidelijk welke inkomensgroepen uiteindelijk de prijs betalen.  Elke partij
kan maar wat roepen. Er is geen onafhankelijke scheidsrechter.

Weinig partijen durven de rol van het CPB bij deze verkiezingen over te nemen.
Het Nationaal Instituut voor Budgetvoorlichting (NIBUD) is een voor de hand
liggende  kandidaat. Het voert continu koopkracht berekeningen uit, maar aan de
partijprogramma's wil het instituut zijn vingers niet branden, zegt woordvoerder
Annemarie Koop. 'De programma's zijn niet duidelijk genoeg, het is onmogelijk om
specifieke koopkrachtplaatjes te maken. Als een partij schrijft dat er zoveel
miljoen extra is voor schrijnende gevallen in de bijstand, voor wie is dat dan
precies? Dat blijft meestal vaag.' Het Nibud gaat pas rekenen als er een
regeerakkoord ligt met specifieke maatregelen.

Onderzoeksbureau Nyfer, dat in 1995 werd opgericht door Eduard Bomhoff om de
concurrentie met het CPB aan te gaan, bleek uiteindelijk de enige die het
aandurfde. Niet door dezelfde berekeningen uit te voeren als het CPB, maar door
zes voorbeeldgezinnen te selecteren en daarvoor de koopkrachteffecten te
berekenen.

Maar hoe ziet zo'n voorbeeldgezin er dan uit? Daar hangt veel van af. Nyfer
heeft in samenwerking met de Volkskrant geprobeerd representatieve gezinnen te
selecteren, maar er zijn altijd partijen die reden hebben om te klagen.  'Het is
extreem ingewikkeld', zegt Stef Blok van de VVD. 'Je moet allerlei aannamen
doen. Hoeveel vlees mensen eten is nog wel te bepalen, maar hoe ver woont iemand
van zijn werk en hoeveel tolpoortjes moet hij dan door? Dat kan grote
verschillen maken bij de doorrekening.'

En dan zijn er nog allerlei secundaire effecten. D66 wil een vleestaks invoeren
die tot koopkrachtverlies leidt. De partij hoopt echter dat de vleesconsumptie
door de belasting afneemt, waardoor het koopkrachtverlies weer wordt beperkt.
Dit effect is niet meegenomen. En hoe bepaal je het koopkrachteffect van de BTW
op softdrugs, die GroenLinks en de PvdA willen invoeren? Hoeveel blowt de
gemiddelde uitkeringsgerechtigde nu helemaal?

De VVD werd vorige week in grote verlegenheid gebracht door tv-programma
Netwerk. Een econoom van Nyenrode, Alex Klein, had het programma van VVD
doorgerekend. Hij concludeerde dat gezinnen met een gehandicapt kind er bij de
VVD duizenden euro's op achteruit gingen. Totale onzin, volgens Blok. 'We wilden
het persoonsgebonden budget alleen afschaffen voor lichte gevallen, zoals
kinderen met ADHD, niet voor het geval dat werd opgevoerd. Dat is een kwestie
van goed lezen.'

Bij de VVD is een bijstandsgerechtigde slechter af dan bij de SP, maar wat als
het VVD-beleid ertoe leidt dat meer bijstandsgerechtigden aan het werk komen?
Moet dat ook niet op een of andere wijze worden verdisconteerd?

Het omgekeerde geldt ook, zegt hoogleraar Den Haan. 'De overheid kan
bijvoorbeeld veel ambtenaren ontslaan, maar dat heeft geen effect op de
koopkracht van de ambtenaar. De ontslagen ambtenaren vallen immers in een nieuwe
categorie.'

Het overheidsbeleid zal ook effect hebben op de loonontwikkeling, maar in welke
mate is ongewis, zegt Den Haan. 'Als je denkt dat de bezuinigingen een vreselijk
negatief effect op de economie zullen hebben, dan zullen de lonen in jouw
voorspellingen flink naar beneden gaan. Maar als je denkt dat de bezuinigingen
mensen juist optimistisch stemmen, dan zouden de lonen omhoog kunnen gaan.'  Ook
die koopkrachteffecten worden niet meegenomen.

Bas Jacobs, hoogleraar economie aan de Erasmus Universiteit  Rotterdam, vindt
dat de politieke partijen en de kiezers zich niet moeten blindstaren op de
kortetermijneffecten. 'Voorspellende berekeningen zijn op de korte termijn per
definitie onbetrouwbaar.  Je zou eigenlijk wensen dat de koopkrachteffecten op
lange termijn in kaart worden gebracht voor diverse inkomensgroepen.'

Het ontbreken van de koopkrachtplaatjes bij deze verkiezingen, heeft ook
voordelen, vindt hij. 'Bij de vorige verkiezingen ging de campagne wel heel erg
over de koopkrachtplaatjes. De lange termijn raakte daardoor volledig buiten
beeld.'

Is het dan toch maar beter om alle berekeningen helemaal af te schaffen, zodat
de kiezer kan kiezen voor de partij die het toekomstbeeld schetsen waar hij
zich het best bij voelt. Dat gaat hoogleraar Den Haan net te ver. 'De
berekeningen van het CPB zijn op zich best aardig en nuttig, zeker als het gaat
om het berekenen van het overheidstekort. Maar ze worden nu veel te serieus
genomen.'

SP: 90 euro krijgt een bijstandsmoeder  er maandelijks bij

PVV: Schoolboeken kosten jaarlijks 167 euro meer

VVD: Huurders zijn 25 euro per maand extra kwijt

PvdA: Alleenverdiener  krijgt 103 europer maand extra

GROENLINKS: Tweeverdiener wint 83 europer maand

CDA: Zorg wordt 3 tot 5 euro duurder per maand

CHRISTENUNIE: Bier en tabak scheelt 3 euro aan koopkracht

D66: Belasting op vlees kost gemiddeld 96 euro per jaar

Alle partijen hebben kunnen reageren op  doorrekening van Nyfer

Onderzoeksbureau Nyfer heeft voor de koopkrachtberekening gebruikgemaakt van de
informatie die de negen politieke partijen hebben aangeleverd bij het Centraal
Planbureau (CPB). Het CPB heeft de koopkrachtberekening niet kunnen uitvoeren,
omdat dit instituut voor een totaaloordeel vele duizenden gezinstypes had willen
doorrekenen. Op verzoek van de Volkskrant heeft Nyfer zes modelgezinstypen tegen
het licht gehouden. De modelgezinnen hebben een beperkt aantal kenmerken
meegekregen. Per partij zijn allerlei voorstellen uit de verkiezingsprogramma's
van negen partijen doorgerekend voor het jaar 2015. Gedragseffecten van deze
beleidsmaatregelen zijn buiten beschouwing gelaten. De uitkomsten van dit
onderzoek zijn door de beperkte omvang niet representatief voor allerlei
uitzonderingsgevallen, maar zijn juist wel indicatief als het gaat om  de
hoofdlijnen. De cijfers geven het reële effect weer op de koopkracht per maand.
Er is geen rekening gehouden met de verwachte gemiddelde koopkrachtstijging door
economische groei van 0,25 tot 0,5 procent per jaar. Als de economie nog flink
groeit, gaan huishoudens die nu nog koopkracht verliezen er dus toch op vooruit.

Alle partijen hebben de kans gehad op de doorrekeningen van Nyfer te reageren.
Feitelijke onjuistheden of ontbrekende maatregelen zijn gecorrigeerd. Kritiek
over gedragseffecten of de aannamen bij de berekening is echter niet
overgenomen.

Details over de diverse effecten per maatregel en per partij zijn de vinden op
internet:

volkskrant.nl/koopkracht

Centraal Planbureau: De belangrijkste conclusies van het CPB

Hoewel het Centraal Planbureau (CPB) geen koopkrachtplaatjes heeft afgegeven,
heeft de instantie wel de gevolgen schetsmatig beschreven. Alleen bij de SP en
de PvdA is er gemiddeld gezien sprake van verbetering van de koopkracht. Bij de
andere partijen neemt de koopkracht juist af, stelt het CPB. De  conclusies van
het CPB op een rij:

Samenvattend stelt het planbureau dat VVD en CDA de hogere inkomens ontzien,
terwijl PvdA de laagste inkomens het minste belast. Bij de SP krijgen de lagere
inkomens wat extra.

Een nieuw toptarief raakt de hogere inkomens bij PvdA, GroenLinks en SP harder.

Lagere pensioenaftrek raakt de hogere inkomens bij de PvdA, SP GroenLinks,
ChristenUnie en SGP.

Beperken  van hypotheekrente raakt midden- en hogere inkomens bij SP en CU,
terwijl de plannen van PvdA, D66 en GroenLinks vooral hogere inkomens raakt.

Bij CDA, VVD, D66 en SGP worden lage en middeninkomens geraakt door plannen met
de zorgtoeslag.

Bij CDA, VVD en SGP blijven de uitkeringen achter bij de gewone lonen.

Bij SP winnen de uitkeringsgerechtigden.

Rectificatie / gerectificeerd 7 juni 2010: Koopkracht ouderen  bij  CDA, D66 en
VVD op peil

De Volkskrant heeft zaterdag ten onrechte gemeld dat bij CDA, D66 en VVD de
koopkracht daalt voor alleenstaande AOW'ers en voor gepensioneerde echtparen. De
koopkracht blijft juist ruwweg gelijk. Het koopkrachtverschil tussen links en
rechts is daardoor minder groot dan zaterdag gemeld.

Onderzoeksbureau Nyfer, dat de cijfers had aangeleverd, heeft enkele rekenfouten
gemaakt. Bij de VVD en D66 vallen na correctie  de koopkrachtcijfers van de vier
modelgezinnen daardoor minder negatief uit. De andere conclusies uit de
artikelen blijven ongewijzigd.

De Volkskrant betreurt de fouten en biedt hiervoor excuses aan. De krant heeft
Nyfer gevraagd alle berekeningen nogmaals tegen het licht te houden.

zie ook Ten eerste Pagina 2, 7 juni 10

LOAD-DATE: June 10, 2010

LANGUAGE: DUTCH; NEDERLANDS

GRAPHIC: Koopkrachteffecten verkiezingsprogramma's

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              133 of 200 DOCUMENTS



                                 de Volkskrant

                              5 juni 2010 zaterdag

De laatste strohalm voor JP, Job, Geert en Rita Week  22  waarin blijkt dat er
geen Israëlische lobby is;
BINNENSKAMERS

BYLINE: Bart Dirks; Kim van Keken

SECTION: HET VERVOLG

LENGTH: 417 woorden

SAMENVATTING

Er is een wonder nodig om Mark Rutte af te houden van een gigantische zege. Maar
campagneteam Binnenskamers heeft de killer app voor Jan Peter, Job, Geert én
Rita gevonden. Succes verzekerd! Door Bart Dirks en Kim van Keken

VOLLEDIGE TEKST:

Een vriend uit Washington

Werd Job Cohen bij zijn komst als PvdA-lijsttrekker niet met Obama-achtig
enthousiasme begroet? Nou dan! Wouter Bos was snel vergeten. Helaas bleek de
oud-burgemeester van Amsterdam toch een minder goede redenaar dan zijn
Amerikaanse evenknie.

Onze oplossing: terug naar het origineel. Campagneteam Binnenskamers heeft een
lijntje uitgelegd naar het Witte Huis. Met een beetje geluk hebben we maandag in
de zendtijd voor politieke partijen een videobrief van Barack Obama: 'Yes we
Cohen!'

Snip en vuurtoren terug

De dramatische val van het kabinet heeft voor Jan Peter Balkenende een
pluspuntje opgeleverd: partijgenoot (en collega-Zeeuw ) Jan Kees de Jager zat
plotseling helemaal alleen aan de knoppen op het ministerie van Financiën.

De tip van campagneteam Binnenskamers: Jan Kees, vergeet de euro en laat
Koninklijke Joh. Enschedé als de wiedeweerga guldenbiljetten drukken. Als
maandag de robuuste zonnebloem,  snip en  vuurtoren weer uit de pinautomaat
rollen, gaat Balkenende woensdag  geheid voor goud.

Houtskool voor de barbecue

Toegegeven, met zijn kopvoddentaks piekte Geert Wilders iets te vroeg, maar er
is nog geen boerka overboord.  Eén doelgroep heeft de PVV tot nu toe links laten
liggen: de allochtone kiezer. Vergeet  Henk en Ingrid, hier zijn Mohammed en
Fatima!

Dus, Geert: laat die bewakers van je wat houtskool halen bij een tankstation en
organiseer een alcoholvrije halalbarbecue. Dan kan links fluiten naar de
allochtone stem; de VVD verliest de steun van de Turkse ondernemers. Als Dion
Graus nog een vegetarische BBQ belegt, dan zijn ook die twee zeteltjes van de
Partij voor de Dieren in the pocket.

Weer naar de bron

Helaas pindakaas, de VVD-spin off Trots op Nederland is toch niet het succes
geworden dat Rita Verdonk voor ogen stond. Campagneteam Binnenskamers dacht nog
aan een roze cruise-schip in de grachtengordel (voor de gayvote!) en wilde
Camiel Eurlings binnentakelen - samen de files te lijf!

Maar het is te laat. We zien nog één uitweg. Rita, zorg dat je zondag in het
tv-programma Business Class van Harry Mens zit met een gigantische bos bloemen.
Zeg recht in de camera: 'Sorry Mark, ik bedoelde het niet zo slecht.' Zo word je
vast  VVD-minister van Vreemdelingenzaken  in het kabinet-Rutte I.

LOAD-DATE: June 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              134 of 200 DOCUMENTS



                                 de Volkskrant

                              4 juni 2010 vrijdag

Kenniseconomie

SECTION: OPINIE EN DEBAT

LENGTH: 362 woorden


Politieke partijen strijden om de titel 'onderwijskampioen'. Maar blijkens een
peiling van TNS Nipo in opdracht van de Volkskrant vinden de meeste kiezers
onderwijs minder belangrijk dan zorg en sociale zekerheid. De partijen kiezen
echter terecht voor onderwijs. Goed onderwijs en onderzoek is van levensbelang
voor de toekomst van Nederland.

De term kenniseconomie is een cliché geworden, dat niet kon verhinderen dat er
lange tijd op onderwijs bezuinigd werd. De laatste jaren lijkt het tij echter te
keren. De meeste politieke partijen willen het budget voor onderwijs verhogen.

In de politiek is onderwijs een symbool voor toekomstgericht denken. Daaraan
bestaat grote behoefte bij politici die moeten bezuinigen op de verworvenheden
uit het verleden, zoals de verzorgingsstaat. Uiteraard heeft onderwijs meer dan
symbolische waarde. Om zijn positie te behouden en te verstevigen moet Nederland
minstens evenveel aan onderwijs uitgeven als vergelijkbare landen. Daarnaast mag
niet worden vergeten dat onderwijs een cultuurgoed is, dat zich niet uitsluitend
in economische termen laat definiëren.

Het is natuurlijk wel zaak extra geld ook goed te besteden. Het Centraal
Planbureau heeft al gewezen op het geringe rendement van voorschoolse educatie.
Het lijkt logisch om kinderen uit achterstandsgroepen zo vroeg mogelijk bij te
spijkeren, maar een overtuigend effect is nooit aangetoond.

Van groot belang is de positie van Nederland als locatie voor hoogwaardig
wetenschappelijk onderzoek. Dat is niet alleen een kwestie van geld. Het hoger
onderwijs kan anders worden georganiseerd, zodat toptalent meer ruimte krijgt.
Ook zouden buitenlandse onderzoekers minder geplaagd kunnen worden door
bureaucratische beperkingen die bedoeld zijn om kansarme migranten buiten de
deur te houden.

Daarnaast zouden bedrijven, die al snel klaar staan om de politiek een gebrek
aan visie te verwijten, meer kunnen investeren in onderzoek.

Wellicht staat wetenschappelijk toponderzoek wat ver van de 'gewone' burger af.
Maar in een wereld waarin de industrie naar lage lonenlanden is verdwenen, zal
Nederland het toch echt van kennis moeten hebben.

Reageren? http://volkskrant.nl/commentaar

LOAD-DATE: June 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              135 of 200 DOCUMENTS



                                 de Volkskrant

                              4 juni 2010 vrijdag

Actueel filosofisch politiek cabaret

BYLINE: Hein Janssen

SECTION: KUNST; Blz. 53

LENGTH: 695 woorden


cabaret

De Stemming 3

Stem Wijzer

Twee theater-verkiezingsshows: Freek de Jonge eindigt zijn meanderende show in
mineur, Laura van Dolron verwondert zich.

amsterdam/den haag 'Cohen kijkt tijdens de debatten steeds alsof hij een
taakstraf heeft'.

'Huub Stapel heeft geen gevoel, zelfs niet als je met een tank over zijn
gebruinde kop rijdt.'

Twee opmerkingen uit twee theater-verkiezingsshows. De eerste is van Freek de
Jonge, de tweede van Laura van Dolron. De Jonge is intussen de godfather van de
actuele politieke conference, Van Dolron een jonge theatermaakster die zichzelf
afficheert als uitvinder van een nieuw genre: de stand-up philosophy.

Hun verkiezingsshows heten respectievelijk De Stemming 3 en Stem Wijzer, en
beide hebben behalve een actuele ook een filosofische inslag.  Laura van Dolron
koos als rode draad de zoektocht die uiteindelijk uitmondt in het stemhokje,
waar ze 'twijfelt en hakkelt en ten slotte de verkeerde kant op kijkt.' Freek
stelt voornamelijk de vraag waarom politici macht nastreven: uit idealisme of
vanwege andere motieven. 'Als macht het doel wordt, wordt de leugen het middel',
is zijn conclusie.

De Stemming 3 is een vrolijk stemmend inkijkje in de vaderlandse politiek, met
af en toe  een harde sneer. De vrolijkheid spitst zich uiteraard toe op het
TON-spotje van Rita Verdonk, Henk en Ingrid, Jack de Vries ('Jack the Wipper'),
de vuilniszakkenjournalistiek ('uit de vuilniszak van Hero Brinkman komt alleen
maar het geluid van lege flessen') en de machtsstrijd in de tweevrouwsfractie
van de Partij voor de Dieren. De Jonge veegt de vloer aan met de mediageilheid
van politici in verkiezingstijd. Zo citeert hij enkele fragmenten uit het
interview met Femke Halsema onlangs in het Volkskrant Magazine, waarin tien open
pakken cornflakes een van de onderwerpen was.

Gek genoeg is Freek het leukst als hij teruggaat in de tijd en de verkeerde
wissel van Sven Kramer nader analyseert, hetgeen een hilarisch nummer oplevert
met overvolle tekstborden van coach Gerard Kemkers. Op z'n best is hij in de
improvisaties met het publiek, op zoek naar de partijvoorkeuren in de zaal. En
hij laat filmpjes zien waarop hij politici betrapt op fouten en versprekingen;
een toespraak van Wilders onderwerpt hij aan een genadeloze masterclass
retoriek.

Freek heeft als decor een enorme vergadertafel, als toonbeeld van de
polderdemocratie waarin alles in coalities eindigt. Bij Van Dolron staan vijf
flip-overs op toneel, die zij verder niet gebruikt. Zij heeft alleen zichzelf en
dat ene kleine rode potloodje waar ze zich geen raad mee weet.

Van Dolron ontwikkelt zich onder de vleugels van het Nationale Toneel intussen
met vallen en opstaan tot een van de interessantere jonge theatermakers. Ze
beweegt zich op de grens van zeer persoonlijk bekentenissentoneel en politiek
engagement. In Stem Wijzer kan ze onverwacht op een keiharde manier uithalen,
zoals naar acteur Huub Stapel die tegenwoordig ook politiek commentator is bij
RTL, waar hij onlangs Job Cohen afserveerde - 'Huub Stapel, u weet wel, die van
Flodder.' Maar op onnavolgbare en soms poëtische wijze maakt ze het politieke
ook persoonlijk. Met haar bijna timide dictie en onopgesmukte présence maakt zij
de bezoeker deelgenoot van haar meest intieme zieleroerselen - een eenzelvig
meisje op zoek naar hechting.

Zij verbaast zich over het mechanisme waarin debatten, nabesprekingen en opinies
belangrijker zijn dan het onderwerp zelf. Als ze nadenkt over de verhoging van
de pensioenleeftijd naar 67 jaar, vertaalt ze dat naar de huiskamer van een man
en vrouw die tot elkaar zijn veroordeeld. Erg grappig zijn de observaties van
haar 'snuffelstage' bij Boris van der Ham en Jeltje van Nieuwenhoven, twee
politici die ze ter voorbereiding heeft bezocht. 'Eigenlijk ben ik veel te
depressief om links te zijn', zegt ze.

De Jonge eindigt zijn meanderende show in mineur: wij leven in een afgestompte
tijd, vol tegenstellingen. 'Hoelang blijf je zweven als kiezer totdat je valt?',
vraagt Van Dolron zich af. Ze staat ten slotte met verwondering in dat
stemlokaal en kijkt de verkeerde kant op. Waar niemand meer staat, en zeker geen
politicus. De mens zal het zelf moeten zien op te knappen.

LOAD-DATE: June 3, 2010

LANGUAGE: DUTCH; NEDERLANDS

GRAPHIC: Freek de Jonge op de vergadertafel, het toonbeeld van de
polderdemocratie. Foto  Joost van den Broek
Laura van Dolron heeft alleen zichzelf en een rood potlood. Foto Deen van Meer

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              136 of 200 DOCUMENTS



                                 de Volkskrant

                              4 juni 2010 vrijdag

Steeds Uit voorraad leverbaar  Nog 5 dagen tot de verkiezingen

SECTION: BINNENLAND

LENGTH: 243 woorden


Campagne voeren is herhalen, herhalen en nog eens herhalen van de boodschap. De
lijsttrekkers worden niet moe hun oneliners te pas en te onpas te gebruiken. Een
greep uit de ijzeren voorraad.

Jan Peter Balkenende, CDA

'Ik ben een Zeeuw. Ik fiets graag tegen de wind in, dan ga ik alleen maar
harder.'

'Ik ga voor goud.'

'Voor mij is de hypotheekrenteaftrek een breekpunt. Voor de VVD niet.'

Mark Rutte, VVD

'Meneer Balkenende, ik heb die misplaatste stoerheid niet nodig.'

'Ik wilde boel niet bij elkaar houden, ik wil de boel in beweging brengen.'

'Als de hypotheekrenteaftrek niet bestond, zou ik 'm morgen invoeren.'

'De VVD is de echte partij van de arbeid.'

Emile Roemer, SP

'Wie Cohen stemt, krijgt Rutte er gratis als premier bij.'

'Alleen een sterke SP kan de PvdA dwingen naar links te kijken.'

'Ik heb geen breekpunten, alleen maakpunten.'

Alexander Pechtold, D66

'Een stem op D66 zorgt dat Rutte niet met Wilders gaat en Cohen niet de
conservatieve SP erbij trekt.'

Job Cohen, PvdA

'Ik heb echt het gevoel dat een stem op de VVD een stem op de PVV is.'

'Het debat moet over de inhoud gaan.'

Geert Wilders, PVV

'Als we de massa-immigratie aanpakken, dan kunnen we  miljarden en miljarden
besparen.'

'U kiest voor Ali en Fatima en u laat Henk en Ingrid in de kou staan. Dat waren
PvdA-kiezers.'

'Een stem op Rutte is een stem op Cohen.'

Femke Halsema, GroenLinks

'Wij willen regeren.'

'Hoe progressiever, hoe liever.'

reageren? karavaan@volkskrant.nl

Met bijdragen van Bart Dirks

LOAD-DATE: June 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              137 of 200 DOCUMENTS



                                 de Volkskrant

                             3 juni 2010 donderdag

Balkenende wacht electoraal slagveld in  bolwerk Brabant

BYLINE: Jonathan Witteman

SECTION: BINNENLAND

LENGTH: 846 woorden

SAMENVATTING

Brabanders verruilen het CDA massaal voor de VVD. 'Ontkerkelijking en groeiende
welvaart liggen hieraan ten grondslag.'

VOLLEDIGE TEKST:

den haag In  Brabant worden op 9 juni de verkiezingen beslist. Van Woensdrecht
en Drimmelen  tot Boxtel en Cuijk verruilen de Brabanders massaal het CDA voor
de VVD. 'Het zuiden is aan het switchen', zegt electoraal geograaf Josse de
Voogd. 'Van oudsher is het een CDA-bolwerk, maar met name in Brabant dringt de
VVD steeds verder binnen.'

De Voogd bracht het politieke landschap van na 9 juni in kaart. Het blijft een
voorspelling, zo relativeert De Voogd, die zijn prognose baseert op de
verschillende peilingen en de voorgaande verkiezingsuitslagen. Maar de teneur is
duidelijk: de basiskleur van Nederland verandert van CDA-groen in VVD-blauw.

Brabant, het electorale sleutelgebied van Nederland, kleurde in 2006 nog vrijwel
helemaal CDA. In alle gemeenten was de partij   de grootste, op het SP-domein
Oss na. Bijna één op de drie Brabanders stemde CDA, tegen één op de vier
landelijk.

Maar bij de komende Tweede Kamerverkiezingen zal het CDA in nog niet eens de
helft van de Brabantse gemeenten de meeste stemmen halen, zo verwacht De Voogd.
De VVD en in mindere mate de PVV en de SP verdrijven de christenÂ­democraten uit
hun traditionele achterland.

Wispelturig

Brabant is om twee redenen de belangrijkste verkiezingsregio. Het is,  samen met
Noord- en Zuid-Holland, de provincie met de meeste inwoners: 2,4 miljoen.
Ongeveer één op de zeven Kamerzetels komt uit Brabant. Bovendien zijn de
Brabanders de laatste jaren samen met de Limburgers de minst honkvaste kiezers.

De Voogd: 'Die wispelturigheid heeft te maken met de ontkerkelijking en de
groeiende Brabantse welvaart. Tot begin jaren zeventig kon de KVP standaard op
meer dan de helft van de Brabantse stemmen rekenen.   De pastoor gaf het
stemadvies: Gij zult rooms stemmen. Maar met de ontzuiling is dat razendsnel
ingestort. De Brabanders zijn politiek ontheemd geraakt. Protestpartijen als het
Algemeen Ouderen Verbond en de LPF en nu de SP en de PVV kunnen op veel steun
rekenen onder het Brabantse electoraat.'

Economie

De economie speelt ook een rol. De Voogd: 'Brabant gaat steeds meer tot de
Randstad behoren. De Brabantse economie is de afgelopen jaren tot bloei gekomen.
Dat vertaalt zich in het stemgedrag. Tegelijkertijd blijft Brabant wel iets
rechtser dan de Randstad.'

Ook in het andere CDA-wingewest van 2006, Zuid-Holland, dreigen de kiezers over
te lopen naar de VVD. 'In gemeenten als Alphen aan den Rijn en Hellevoetsluis
was het CDA de vorige keer het grootst. Balkenende haalde veel winst in de
vinexwijken. De sprong die het CDA in de jaren tussen 1998 en 2006 maakte kwam
vooral door niet-kerkelijke kiezers met een koophuis. Er zijn niet genoeg
christelijke kiezers meer om aan 41 zetels te komen. Daarom legt Balkenende nu
zo veel nadruk op de hypotheekrenteaftrek. Maar de huisbezitters komen nu bij de
VVD uit.'

Schrijnender is de onttakeling van dat andere CDA-bastion, Limburg. Niet
Balkenende, maar Geert Wilders rijgt daar de gemeenten aaneen: van Venlo tot
Vaals kleurt Limburg PVV. Ook in West-Brabant en het zuiden van de Randstad
gooit de PVV hoge ogen. In bijna dertig gemeenten zal Wilders de grootste
worden, denkt De Voogd, met Edam-Volendam als meest noordelijke PVV-enclave.

Tegelijkertijd zullen 'Henk en Ingrid' vooral op de VVD stemmen, en minder op de
PVV, zegt De Voogd. 'De PVV verliest veel stemmen omdat de campagne vooral over
de economie gaat. Forenzen met anderhalf inkomen en een koophuis met
hypotheekrenteaftrek, oftewel de Henk en Ingrid aan wie Wilders refereert,
zullen nu sneller voor de VVD kiezen.'

Ecogordel

Naast de aloude Bijbelgordel openbaart zich volgens De Voogd de laatste jaren
ook een nieuwe, tegengestelde lijn: de ecogordel. Van Haarlem via Utrecht en
Wageningen naar Arnhem en Nijmegen loopt een progressieve diagonaal van D66- en
GroenLinks-stemmers. 'Het gaat veelal om studentensteden, maar ook in plaatsen
als Castricum, Zeist en Driebergen staan D66 en GroenLinks sterk. Je ziet het
niet direct aan de kaart af, omdat D66 en GroenLinks in die plaatsen vaak de
nummer twee of drie zijn.'

Zo wispelturig als de kiezers in het zuiden zijn, zo stabiel zijn ze in het
noorden en het oosten van het land. 'Die stabiliteit heeft te maken met de
geringe bevolkingsdynamiek', zegt De Voogd. 'Er zijn geen snel groeiende steden
zoals in Brabant. De historische lijnen lopen in het noorden en oosten nog
steeds door: Groningen en Drenthe zijn PvdA-territorium, met een paar plukken
VVD, Overijssel is grotendeels CDA-gebied.'

Heeft het dan nog wel zin om overal campagne te voeren? De Voogd: 'Je ziet nu
vaak dat partijen  een verkiezingstoer door het hele land maken. Dat snijdt
eigenlijk geen hout.  Het zuiden en het westen zijn electoraal gezien veruit het
belangrijkst. In Drenthe wonen nog minder mensen dan in Rotterdam en ze stemmen
altijd hetzelfde. Het zet dus weinig zoden aan de dijk. Maar geef dat maar eens
toe als politicus.'

Het zuiden en het westen zijn electoraal gezien veruit het belangrijkst

LOAD-DATE: June 2, 2010

LANGUAGE: DUTCH; NEDERLANDS

GRAPHIC: grootste part per gem 030510

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              138 of 200 DOCUMENTS



                                 de Volkskrant

                              1 juni 2010 dinsdag

Cees vond dat het tijd werd voor een lintje, dus dat werd geregeld;
Hoe zit het MET DIE LINTJES?

BYLINE: Merijn Rengers; John Schoorl

SECTION: BINNENLAND; Blz. 12

LENGTH: 1615 woorden

SAMENVATTING

Cees H., hoofdrolspeler in de vastgoedfraudezaak, vond als vicevoorzitter van
het Bouwfonds dat hij een koninklijke schouderklop had verdiend. De
kabinetschefvan VROM was behulpzaam. 'De tickets zie ik gaarne tegemoet op m'n
huisadres.'

VOLLEDIGE TEKST:

Als enige Alphenaar kreeg Cees H. in 1998 een koninklijke onderscheiding
opgespeld door een lid van het kabinet, op het Haagse ministerie van
Volkshuisvesting, Ruimtelijke Ordening en Milieubeheer (VROM), door
staatssecretaris Dick Tommel zelf. De andere drie inwoners van Alphen aan den
Rijn die die dag werden gedecoreerd, troffen in het gemeentehuis 'slechts'
burgemeester Nico Schoof tegenover zich, maar waren er natuurlijk, samen met hun
echtgenotes, niet minder trots om.

Bij Koninklijk Besluit werd Cees H. op 3 april 1998 tot Ridder in de Orde van
Oranje-Nassau benoemd, en op 29 april was de uitreiking in Den Haag. H. was op
dat moment vicevoorzitter van het Bouwfonds der Nederlandse Gemeenten, de
overheidsinstelling die na de oorlog was opgericht om de gewone man aan een huis
te helpen, en die nu de hoofdrol speelt in de omvangrijke vastgoedfraudezaak.
Maar aan deze functie had H.  het binnenhalen van de koninklijke versierselen
niet te danken, hoewel er bij het Bouwfonds wel flink op was ingezet.

Twee jaar eerder, in het najaar van 1996,  opperde H. bij zijn secretaresse dat
het eens tijd werd dat hij een lintje zou krijgen. Bestuursvoorzitter John
Simons had de onderscheiding in mei binnengesleept, en H. vond dat hij niet kon
achterblijven.

Zijn secretaresse wist dat er een geëffend pad liep van het Bouwfonds naar het
ministerie van VROM. De kabinetschef van het ministerie, al bijna twintig jaar
actief in die functie, was een deskundige op het gebied van koninklijke
onderscheidingen. Hij had er zelfs twee boeken over geschreven. Ook onderhield
hij contacten met het Kabinet der Koningin en met leden van het Koninklijk Huis.

Deze man was het Bouwfonds gunstig gezind, wist de secretaresse uit ervaring. De
man had zich eerder voor de decoratie van Simons ook 'voortreffelijk  ingezet',
schreef zij in een interne notitie. Bovendien was het bekend dat de man graag
buiten het ministerie een vorkje prikte, en er geen problemen mee had dat
anderen de rekening oppakten.

Er volgden diverse afspraken met de VROM-ambtenaar. In een sfeer van
ouwe-jongens-krentenbrood werd het gezamenlijke belang onderstreept: hoe helpen
we Cees aan een lintje? Er moest context komen, liet de ambtenaar weten. Er
moest een verhaal worden gebouwd, over Cees. Een lintje kreeg je niet zomaar,
klonk het. Maar er was wel het een en ander mogelijk, mede door toedoen van de
topambtenaar die op verzoek een pakkend advies zou schrijven.

De ambtenaar, wiens politieke sympathie bij het CDA ligt, de partij waarvoor hij
in zijn woonplaats ook gemeenteraadslid was, vond dat hij te weinig verdiende,
liet hij doorschemeren. En waardering kreeg hij ook al niet. Integendeel: de
toenmalige PvdA-minister van VROM - Jan Pronk - kende geen enkele waarde toe aan
de protocollaire aangelegenheden waarvoor de ambtenaar verantwoordelijk was.

De boodschap was duidelijk: de kabinetschef zou graag een vergoeding voor zijn
diensten zien, en het Bouwfonds zou dat voor zijn rekening moeten nemen.

De secretaresse stelde vervolgens een pakket van negen pagina's samen, over
Cees. Dat pakket moest worden doorgestuurd naar 'die enge' topambtenaar, zo
schreef ze in een interne fax van 29 oktober 1996, die door deze krant is
ingezien.

Afgekeurd

Een voorstel tot onderscheiding gaat om te beginnen langs de burgemeester van
een woonplaats, in dit geval Alphen aan den Rijn. Daarna volgen de commissaris
van de koningin en het Kapittel voor de Civiele Orden. Uiteindelijk komt het bij
de minister terecht en wordt er een Koninklijk Besluit genomen.

Het verzoek namens H. werd aanvankelijk afgekeurd door de burgemeester van
Alphen aan den Rijn, omdat er behalve diens loopbaan in de bouw- en
vastgoedwereld te weinig maatschappelijke verdiensten waren te melden. Dat de
president-commissaris van het Bouwfonds, Hans Wiegel, het voorstel steunde, deed
daar niks aan af. In 1996 was het decoratiesysteem rigoureus aangepast, en in
het nieuwe systeem stond 'bijzondere verdiensten voor de samenleving' voorop.

Daarom werd een gezamenlijk contact van H. en de topambtenaar ingezet: Rob van
der Leij, directeur van Van der Leij Bouwbedrijven. Deze had in 1995 Van der
Leij Habitat Foundation opgericht, waar Cees bestuurder was geworden. Deze
stichting bekommerde zich om sociale woningbouw in onder meer Zuid-Afrika, en
vond in het Bouwfonds een sponsor.

Toen dit goede doel in 2005 onder een andere naam verder ging, Intervolve, werd
Cees er adviseur. Hij bleef dat tot eind 2009, twee jaar na zijn aanhouding in
2007 in verband met de grootste fraudezaak in de Nederlandse geschiedenis. Ook
de topambtenaar is tot op heden als adviseur verbonden aan deze stichting.

Toen de eerste Bouwfonds-aanvraag mislukte, kwam de Van der Leij Habitat
Foundation in beeld. H. zou zijn betrokkenheid bij daklozen in India hebben
getoond,  net als bij woningprojecten in Zuid-Afrika.

Door toedoen van de ambtenaar werden deze wapenfeiten alsnog aan het verzoek
toegevoegd, en hij handelde het verder af met de Van der Leij Habitat Foundation
- die ook te boek kwam te staan als de officiële aanvrager. Cees zou zijn lintje
krijgen, en D66-staatssecretaris Dick Tommel werd gestrikt om de onderscheiding
op niveau op te spelden.

Cees werd Ridder in de Orde van Oranje-Nassau 'voor zijn maatschappelijke
verdiensten in het algemeen en voor zijn bijzondere verdiensten voor de
nationale en internationale woningbouw'.

Bij het Bouwfonds wisten ze dat het allemaal doorgestoken kaart was. Daar werd
intern niet gesproken over koninklijke versierselen voor de vicevoorzitter; in
correspondentie had men het over 'een Van der Leij strik'.

H. vond zijn onderscheiding niet voldoende, zo bleek al vrij snel. Hij had de
overheidsinstelling in 2000 verkocht aan ABN Amro, een deal die later op
bedenkelijke manier tot stand bleek te zijn gekomen, en vond dat hij daarvoor
nog een koninklijke schouderklop verdiende. Bovendien was hij opgeklommen van
vicevoorzitter tot voorzitter, wat hij tot 2001 zou blijven.

Cees liet Van der Leij daarom weten 'not amused' te zijn over het lintje dat hij
had gekregen. Hij werd Ridder, terwijl de andere (oud-)bestuursvoorzitters van
het Bouwfonds allemaal Officier waren geworden.

Opnieuw ging er een verzoek uit, en wederom werd getracht dit samen met de
VROM-topambtenaar voor te koken. Het zou lastig worden, zei de topambtenaar deze
keer, maar hij wilde er zijn best voor doen en zijn nek voor uitsteken.

Om de kabinetschef goed te stemmen en er zeker van te zijn dat hij wederom zijn
gewicht zou doen gelden, werd hem door H. een geheel verzorgd verblijf in Parijs
in het vooruitzicht gesteld. In een fax aan Cees op 6 november 2000 sprak hij
hiervoor zijn dankbaarheid uit. 'Gaarne maak ik gebruik van je toezegging voor
een meerdaags bezoek', schreef de ambtenaar. En afsluitend: 'Zeer veel dank, de
tickets en hotelreservering zie ik gaarne tegemoet op m'n huisadres.'

Gestopt

Na het afzwaaien van Cees H. bij het Bouwfonds kwam er snel een einde aan de
sponsoring van de Van der Leij-stichting. De bijdragen aan sociale woningbouw in
Afrika - een initiatief dat vooral op het conto van Cees werd geschreven -
werden afgebouwd, en in 2005 zelfs geheel gestopt. Dat was niet omdat het
Bouwfonds niets aan charitas wilde doen, maar had alles te maken met de
tegenvallende prestaties van de stichting, zegt een woordvoerder. Er werd te
weinig gebouwd, en er ging te veel mis in Afrika - waar bijvoorbeeld op grote
schaal bouwmaterialen werden gestolen.

De inmiddels gepensioneerde kabinetschef van VROM, van wie de naam bekend is bij
de redactie, zegt in een reactie dat het om 'een valse brief' gaat, en dat hij
altijd op 'een reguliere manier' heeft gewerkt. Ook zegt hij nooit een
vergoeding te hebben gekregen voor het schrijven van een advies voor een
onderscheiding. Cees H. noch zijn advocaat wil reageren.

Drie keer werd geprobeerd om Cees te laten promoveren: in 2001, 2003 en 2006, zo
blijkt uit gegevens van het ministerie van VROM. Het Bouwfonds bemoeide zich na
de pensionering van Cees in 2002 niet meer met de decoraties. Alle officiële
aanvragen kwamen bij de Van der Leij Habitat Foundation vandaan, maar stuitten
steeds op een negatief advies van de burgemeester van Alphen aan den Rijn.

Cees H. kwam er niet voor in aanmerking. Hij had na zijn eerste onderscheiding
te weinig aan zijn palmares toegevoegd. Hij verdiende niet nog een kroon op zijn
werk.

Gaarne maak ik gebruik van je toezegging voor een meerdaags bezoek

Gaarne maak ik gebruik van je toezegging voor een meerdaags bezoek

Orde van Oranje-Nassau

De in 1892 ingestelde Orde van Oranje-Nassau (na de Militaire Willems-Orde en de
Orde van de Nederlandse Leeuw de derde Nederlandse orde) kent sinds 1996 zes
graden. In oplopende belangrijkheid zijn dat: Lid, Ridder, Officier, Commandeur,
Grootofficier en Ridder Grootkruis. Benoemingen geschieden op grond van
'bijzondere verdiensten jegens de samenleving'. Daarbij geldt: hoe belangrijker
de prestaties, des te hoger de onderscheiding.

Niet elke dag te dragen

Een Ridder in de Orde van Oranje-Nassau krijgt een zilveren ordeteken aan een
lint of - voor dames - een strik (foto links). Bij de decoratie tot Officier is
het versiersel van de orde in goud uitgevoerd en staat op lint of strik een
rozet (grote foto rechts). De versierselen worden bij de uitreiking omgehangen
of opgespeld, maar zijn niet bedoeld om elke dag te dragen. De gedecoreerde
krijgt voor de dagelijkse kleding een zogeheten draagteken of draaglint.

LOAD-DATE: June 1, 2010

LANGUAGE: DUTCH; NEDERLANDS

GRAPHIC: De Orde van Oranje-Nassau kent zes graden. In oplopende belangrijkheid
zijn dat Lid, Ridder, Officier, Commandeur, Grootofficier en het Ridder
Grootkruis. Benoemingen geschieden op grond van 'bijzondere verdiensten jegens
de samenleving'. Daarbij geldt: hoe belangrijker de prestaties, des te hoger de
onderscheiding.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              139 of 200 DOCUMENTS



                                 de Volkskrant

                              29 mei 2010 zaterdag

De wiet groeit naast de wasmachine;
de kleine kweker

BYLINE: Door van der Wiele

SECTION: MAGAZINE; Blz. 20

LENGTH: 2381 woorden

SAMENVATTING

In de bijkeuken, op zolder, in de slaapkamer - achter menig onschuldig ogende
gevel in vinexwijken gaat een hennepplantage schuil. Een paar honderd euro per
maand levert de thuisteelt van wiet al gauw op en dat is toch een leuk extraatje
als er nieuwe kinderschoenen nodig zijn. Brechtje (8): 'Ik mag op school niet
vertellen over de plantjes.'

VOLLEDIGE TEKST:

'Hier in het midden hangt de lamp die ervoor zorgt dat de plantjes beter
groeien.' Elisabeth (10) kijkt met toegeknepen ogen de kweektent in, ter grootte
van een manshoge garderobekast. 'De ventilator die ernaast hangt, blaast de
warmte hierheen.' Leunend tegen de wasmachine in de kleine bijkeuken waar de
tent staat, wijst Elisabeth naar vijf wietplanten van ongeveer 70 centimeter
hoogte. De kweektent bevat een koolstoffilter, maar eenmaal buiten de tent wordt
de lucht afgevoerd via het gewone afzuigkanaal van het wasmachinehok pal naast
de voordeur. Wie een goede neus heeft, ruikt de wietgeur al bij binnenkomst.

'Ik mag op school niet vertellen over de plantjes', zegt Brechtje (8). 'Want dan
komt de politie om ze weg te halen.'  Haar lange loshangende haar waait op in de
bries van de ventilator. Met gevoel voor filmisch drama pakt de 5-jarige Titia
met beide handjes een volle top van een hennepplant en snuift de geur diep op.
Ze slaakt een kreet van verrukking. 'Zet dat maar niet in de krant, want dan
worden we ontzet uit de ouderlijke macht.' Lilian (43) - ze wil niet met haar
echte naam in de krant - sluit grinnikend de rits van de kweektent. 'In de ogen
van de wietkwekersgemeenschap is dit maar een uitlachtentje. Ik ben niet uit op
keihard geld verdienen.'

Buiten in haar tuin, in een kleine stad in het midden van het land, staat een
uit doorzichtig plastic opgetrokken kas met nog tien jonge plantjes. Lilian
kweekt cannabis omdat zij geld nodig heeft. Met alleen het salaris van haar man,
die monteur is, komt het gezin met drie dochters maandelijks circa 300 euro te
kort. Het spaargeld raakt op.

'Sinds de geboorte van Titia werk ik niet meer', vertelt Lilian. 'Het ging
helemaal mis, ze heeft een genetische afwijking.' Een van de vele symptomen is
een ernstige hartafwijking, het levenspad van Titia zal naar verwachting niet
lang zijn. Het meisje is vaak ziek en ze verkeert continu in de gevarenzone.
Lilian: 'Ik wil wel weer een baantje zoeken, maar geen werkgever zit te wachten
op een moeder die ieder moment naar haar kind toe moet. Ik bezorg nu
reclamefolders huis aan huis op momenten dat het mij uitkomt, maar dat levert
onvoldoende op. Het geld van de wiet maakt net het verschil, al is het nog
steeds kielekiele. Als de meisjes nieuwe schoenen nodig hebben, moeten ze
wachten tot de wiet is verkocht.'

Die vijf planten leveren per oogst circa 300 gram op, goed voor gemiddeld 300
euro per ons. Dat probeert Lilian maandelijks te verkopen. Met vier oogsten per
jaar moet het lukken om rond te komen. 'Ik verkoop niet aan coffeeshops, daar
zie ik mijzelf niet met een buggy naar binnen gaan. Ik verkoop mijn wiet via een
wietforum waar veel Belgische bezoekers iets te roken zoeken. Als ze iets
bestellen, stuur ik het per post op.'

Lilian is op bescheiden schaal onwettig bezig. Vijf hennepplanten in de tuin
voor eigen gebruik is verboden, maar wordt gedoogd zolang het niet om
bedrijfsmatige kweek gaat. Verkoop van marihuana  via internet valt niet onder
het gedoogbeleid. Als een thuiskwekerij wordt opgerold, maakt justitie op basis
van het aantal planten een inschatting van het aantal oogsten en de winst die de
kweker heeft gemaakt. Met terugwerkende kracht moet er belasting betaald worden
en als de stroom voor de lampen illegaal is afgetapt, komt de energieleverancier
met een rekening. Wie vijftig tot honderd planten heeft staan, krijgt een boete
van 1.000 euro. Wie meer planten heeft, kan rekenen op een celstraf. Tot
vijfhonderd planten zes weken, tot duizend planten twaalf weken. Huurders lopen
de kans uit huis gezet te worden.

'Ik heb nog nooit gerookt en ik geef niks om geld',  zegt Chris (52),
werkplaatschef bij een staalknipperij. Toch verschanste hij zich tot vorig jaar
elke negen weken een dag lang op de zolderkamer van zijn koopwoning in
IJsselstein met zijn vrouw, dochter en schoonouders om 36 volgroeide wietplanten
te knippen. 'Ik vind dat dubbelleven spannend. Dit is kattekwaad voor
volwassenen.' Chris genoot van de 'zaterdag wietknipdag'. Geert, zijn 26-jarige
zoon, zette die dag de nieuwe stekjes in de kwekerij, een slaapkamertje van 2
bij 3 meter. De familie zat met elkaar de hele dag te knippen. Iedereen kreeg
daar 250 euro voor. Geert kreeg de helft van de opbrengst van de oogst.

De 36 planten leverden ongeveer 3 kilo marihuana op, dat ging van de hand voor
gemiddeld 9.000 euro. Chris had een vaste afnemer. 'Als ik een kilo had, belde
ik hem op en zei: 'De drie bouten van je motorfiets zijn gearriveerd, je kunt ze
komen afhalen.' Dan wist hij hoeveel geld hij mee moest nemen.' Waar dat geld
aan op is gegaan? Gespeeld getergd: 'Tja, dat moet je aan mijn vrouw vragen. Zij
liet een nieuwe chesterfieldbank ons huis binnentakelen nog voordat we geoogst
hadden. Daar heb ik wel een nacht wakker van gelegen. Je houdt er altijd
rekening mee dat het mis kan gaan. Op een zeker moment loop je tegen de lamp.'

Twee weken voor de achtste oogst zag zoon Geert, toen hij op een avond de hond
uitliet, een busje van Eneco door de wijk rijden. 'Ze zijn aan het zoeken', zei
hij tegen zijn vader. Laten we het er maar op gokken, antwoordde Chris, die voor
zijn thuiskwekerij illegaal stoomt aftapte van het energiebedrijf. Hij wilde
zijn oogst afwachten. De volgende dag belden twee mannen aan om de meterkast te
controleren. Chris: 'We hadden een nieuwe kabel naar boven getrokken en daarvoor
had ik de verzegeling  losgemaakt. De  monteur trok eraan en het loodje  viel
naar beneden.' Een half uur later kwam de politie de kwekerij ontmantelen: de
acht lampen van 400 en 600 watt werden meegenomen, het luchtfilter werd kapot
gestoken, de bakken met aarde werden omgegooid en de planten werden uit het raam
in een container geslingerd. De buren stonden toe te kijken. Chris wist toen nog
niet dat er in zijn straat nog vijf huiskwekerijtjes waren die allemaal
onbetaald stroom onttrokken van hetzelfde trafohuisje.

De energieleverancier nam de stroommeter mee, waardoor het gezin zonder gas en
elektra zat. Diezelfde dag heeft Chris een acceptgiro voldaan om weer
aangesloten te worden. Later volgden een naheffing van het onbetaalde
energieverbruik en een boete. In totaal heeft Chris 3.500 euro betaald.
Laconiek: 'We hebben volgehouden dat het de eerste keer was, anders hadden we
meer moeten betalen. Geert is voorgekomen en heeft een taakstraf gekregen.
Achtenveertig uur takken ruimen in het bos. Van tevoren hadden we afgesproken
dat hij de straf op zich zou nemen, ik kan van mijn werk geen vrij nemen. Hij
vond het werken in het bos wel leuk.'

'Als je stroom verbruikt, waarom zou je dat dan niet gewoon betalen?' vraagt
Dennis (37) - niet zijn echte naam - zich hardop af terwijl hij over zijn
gemillimeterde hoofd krabbelt. Hij woont in een stad in het oosten van het land
en 'zit al twintig jaar in de wiet'. 'Wie veel stroom verbruikt, loopt in de
gaten.' Wie dat niet wil, kan een elektromonteur laten langskomen. Als je een
oude meterkast hebt, draait hij voor 250 euro je meter terug en bevestigt er een
erkend loodje aan, zodat niemand iets in de gaten heeft. Of je maakt met een
ultradunne boor een gaatje in de draaischijf en zet hem stil met een pinnetje.
Komt er iemand controleren, trek je het pinnetje eruit.

Een stiekem draadje naar de buurman komt ook voor. Het is Dennis zelf overkomen.
'Ik hoorde 's nachts steeds een ventilator aanslaan. Een ventilator in een koud
jaargetijde op een ongewoon tijdstip, dat zegt mij dat er een wietkwekerij in de
buurt moet zijn. Ik belde aan bij mijn buurman om hem te vertellen dat als ík
tot de conclusie kan komen dat hij wiet kweekt, de politie dat dan ook kan. Hij
kon maar beter zijn timer instellen op een tijdstip dat het minder zou opvallen.
Zijn verschrikte reactie zei mij genoeg. Hij biechtte meteen maar op dat hij een
draadje onder de grond had doorgetrokken in de tijd dat mijn huis te koop stond.
Hij heeft alles netjes terugbetaald.'

In het verleden was Dennis kweker en stekkenboer van hennepplanten. De
stekkenhandel is eveneens illegaal en zeer lucratief. Van de opbrengst heeft hij
twee jaar rondgereisd in Azië en de psycholoog-in-opleiding betaalt er nog
steeds zijn studie van. Maar sinds hij vader is, adviseert Dennis alleen nog
maar mensen in zijn kennissenkring. Kweektechnisch advies, hokjes inrichten,
waar in je huis kun je het best kweken en voor welke plant kies je? Zijn
adviezen zijn hard nodig, want veel illegale kwekerijtjes leveren bloedstollend
gevaarlijke situaties op.

'Een paar maanden geleden bekeek ik een pas ingericht hokje in een
jarendertighuis. De kweker had geld nodig, dus hij had snel wat schragen
neergezet, planken erop, lampen erboven en hup, in het stopcontact. Niks geaard.
Onder een lamp van 400 of 600 watt zet je tussen de vijf en de twintig planten.
Tijdens de bloeiperiode staan de lampen twaalf uur per etmaal aan. De leidingen
waren zo dun, die werden erg warm. De draden liepen over de vloer, er lag
vloerbedekking en dat was op bepaalde plekken nat. Ik zag vonkjes over de
vloerbedekking schieten. In dat pand woonde een onwetend gezin met kleine
kinderen.'

De kweker reageerde boos toen Dennis hem op de gevaarlijke situatie wees. Alles
wat je wilt verbeteren kost geld, verklaart Dennis zijn reactie. Vloerbedekking
eruit, laminaat erin, leidingen vervangen, een nieuwe groep maken in de
stoppenkast voor de lampen, het kost allemaal geld. Voordat je kunt beginnen ben
je al gauw 1.000 tot 1.500 euro kwijt. En dan heb je nog geen planten.

Dennis is niet tuk op beginnende liefhebbers, want die kennen de risico's nog
niet. 'Ze lopen een gezamenlijk trappenhuis in met grote zakken, maar wie heeft
250 kilo potgrond nodig op de eerste etage? Of ze sluipen 's nachts met
kannetjes voeding de trap op. Waarom doe je dat niet gewoon overdag? Dat valt
veel minder op. Ze hebben ineens een spannende schoorsteen op het dak staan of
er staat condens op de ramen.' Onhandige beginnelingen trekken de aandacht van
de politie.  Als zij buren hebben met goedlopende thuiskwekerijen, komen de
snuffelhonden ook voor hen gevaarlijk dichtbij.

Dennis ziet een verschuiving van huurwoningen in volkswijken naar koopwoningen.
'Er zijn nieuwbouwwijken in Nederland waar elk derde huis een kwekerij van
vijftig tot honderd planten bevat. Ik ken mensen die er een tweede huis voor
hebben gekocht, studenten erin en de zolder vol met cannabis.' De afgelopen
jaren is Dennis diverse keren gevraagd of hij zijn huis beschikbaar wil stellen
voor een kwekerij. 'Zij sponsoren, helpen jou de zaak op te zetten en vervolgens
deel je de winst. Maar jij loopt het risico.'

De handel verhardt. Dennis: 'Wat mij twintig jaar heeft aangetrokken aan het
wietwereldje is dat het een gezellige vorm van
ouwe-jongens-krentenbrood-criminaliteit was. Maar nu worden de grote jongens
groter en veel kleintjes houden ermee op.' De cannacopter, een kleine, onbemande
helikopter die wietkwekerijtjes opspoort, warmtebeeldcamera's en een anonieme
tiplijn hebben veel thuiskwekers de das omgedaan. 'De meeste kwekers zijn best
te spreken over die maatregelen. Als er een hoop onvoorzichtige kwekers zijn
opgepakt, gaat de prijs omhoog.'

Er lopen nu een boel cowboys rond die allerlei trucs uithalen met de wiet.
Beetje zand over natte wiet, laten drogen en je hebt meer gewicht, dus een
hogere opbrengst. Een andere truc is heroïne over slechte kwaliteit wiet gooien;
de roker raakt gegarandeerd stoned. 'Tegenwoordig zijn mensen in de handel meer
bereid geweld tegen elkaar te gebruiken. Ik zie weleens mensen met een wapen bij
zich waar ik dat niet achter had gezocht. Vroeger was het veel gemoedelijker.
Tegenwoordig heeft iedereen op zijn minst een busje traangas ter zelfverdediging
op zak', zegt Dennis.

Het wantrouwen onder kwekers en handelaren is groot. Het woord 'rippen' komt in
de anekdoten van thuistelers veelvuldig voor. 'Mijn eerste contact op het
wietforum was een jongen van 19', zegt Lilian nippend aan een kop thee. 'Hij
wilde direct 100 gram van me kopen. Ik moest naar een station komen. 'Geen
wapens', mailde hij.' Lilian lacht. 'Ik schoot in een moederlijke rol: pas toch
op jongen, maak je school af! Op dat moment realiseerde ik me dat ik dicht bij
criminele sferen zit. Ik heb geen zin in die toestanden. Ik ben een huisvrouw
van 43; ik ga geen wiet staan dealen op stations.'

Voordat Chris thuis begon met kweken, had hij samen met een vriend een kwekerij
met honderd planten in een kleine loods op een industriegebied in Utrecht. 'Mijn
compagnon kon niet wachten en heeft voortijdig de planten geoogst. Hij maakte
mij wijs dat Marokkaanse jongens hadden ingebroken. Later versprak hij zich en
toen wist ik dat hij me had belazerd.' Toch is het wel reëel dat jongens
inbreken in loodsen. 'Ze lopen over de daken, ruiken bij de uitblaas, boren een
gat in het dak om de bloei in de gaten te houden en tegen oogsttijd halen ze de
boel leeg. Niet handig om dat bij grote jongens te doen. Word je gesnapt, dan
knippen ze zonder pardon je vingertoppen af.'

Nadat de thuiskwekerij van Chris was opgerold, zette hij zijn activiteiten voort
op zijn werk. Achter in een 70 meter lange loods, in een kaal hok. Stiekem;
alleen Chris had de sleutel. Het stroomverbruik liep niet in de gaten, in de
werkplaats staan iedere dag machines te draaien die een veelvoud verbruiken.
Totdat vier oogsten later de boekhouding van het bedrijf zo uitdijde dat de
ordners in het hokje ondergebracht moesten.

Chris heeft ongemerkt het hok ontruimd. 'Voor de gewone man is het niet meer
aantrekkelijk', zegt hij somber. Na een korte stilte krult zijn lip op tot een
stout lachje. 'Hoewel, ik heb gehoord dat mensen al kweken met ledlampen. Dat
zou ik weer thuis kunnen doen. Twee lampen, tien plantjes. Kijken of het lukt.
En dan gewoon over de meterkast. Geen gedoe meer achter de stoppen.'

'Ik vind dat dubbelleven spannend. Dit is kattekwaad voor volwassenen'

'Er zijn nieuwbouwwijken in Nederland waar elk derde huis een kwekerij van
vijftig tot honderd planten bevat'

LOAD-DATE: May 31, 2010

LANGUAGE: DUTCH; NEDERLANDS

GRAPHIC: CS_wietteler0549
Lilians wietplanten vallen niet allemaal onder het gedoogbeleid
fotografie Patricia Schimmel
CS_wietteler0303
CS_wietteler0107
CS_wietteler0555

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              140 of 200 DOCUMENTS



                                 de Volkskrant

                              29 mei 2010 zaterdag

Ik doe wat ik doe, en vraag niet waarom;
Serie Emancipatie leidt tot fragmentatie

BYLINE: Peter Giesen

SECTION: HET VERVOLG; Blz. 8

LENGTH: 1639 woorden

SAMENVATTING

In het laatste deel van de Volkskrantserie over de moderne massamens: de
reaguurder. Samen mopperen is ook niet meer wat het (nooit) is geweest.

VOLLEDIGE TEKST:

Waarom moet ik als burger meebetalen aan onverstaanbare opera's, loodzware
toneelstukken en roestige sculpturen, vraagt Renske uit Nijmegen zich af. 'Over
de balk gesmeten gedrochten die overal in Nederland te bewonderen zijn.
Schandalig!!!', schrijft ze op het forum van De Telegraaf. 'Onze beaarden laten
ze tot in de middag in hun luier liggen, omdat er geen tijd/geld is. Nederland
moet zich SHAMEN. Mijn porsie a.u.b. naar mijn ouders, zij verdienen het meer
dan de makers van troep naar niemand naar kijkt.'

Internet heeft de emancipatie van de massa voltooid. 'Gewone' burgers kunnen
meepraten, op hun eigen sites, blogs of discussiefora. Geluiden die je vroeger
alleen bij de kapper hoorde, zijn nu onderdeel van het publieke debat geworden.
Alle pedofielen castreren! Rechters zijn linkse slappelingen die
seriemoordenaars met een taakstraf laten wegkomen! Moslims nemen Nederland over!

Zo is de hiërarchie tussen 'weldenkende' standpunten van mensen die 'ervoor
doorgeleerd hebben' en de spontane hartekreet van de 'gewone' burger vervaagd.
Om dat te accentueren, vinden veel reaguurders het onnodig hun schrijfsels te
controleren op type- en spelfouten. Elitaire pedanterie die nergens goed voor
is!

Sommige mensen zijn bezorgd over de rauwe toon van het publieke debat, de
wildgroei aan extreme opinies, de scheldpartijen, dreigementen. Krijgt de
Spaanse filosoof Ortega y Gasset gelijk met zijn sombere voorspellingen over de
Opstand der Horden?

Moeite

Anderen zien deze emancipatie van de 'massa' als democratische winst. De
gevestigde orde heeft moeite met nieuwkomers, schreef hoofdredacteur Arendo
Joustra in Elsevier. De eerste socialisten werden ook uitgemaakt voor
ongemanierde boerenkinkels. Dat de grootste vuilbekken zich  van een schuilnaam
bedienen, vond Joustra geen probleem. Schreef Voltaire niet ook onder
pseudoniem?

De angst voor de massa is onverbrekelijk verbonden met de opmars van democratie.
Rond 1900 voelde de liberale elite dat haar maatschappelijke heerschappij aan
het verglijden was. Zij was doodsbenauwd voor de onbeschaafde massa die het
nobele, bekwame individu van zijn troon zou  stoten. Ortega y Gasset is een
exponent van deze angst.

Maar ook de leiders van de opkomende christelijke en socialistische
volksbewegingen durfden hun volgelingen niet te vertrouwen. Die vielen maar al
te snel ten prooi aan de verlokkingen van bioscoop, dansmuziek en
driestuiversroman. Hedonisme en materialisme dreigden af te leiden van zieleheil
en klassenstrijd. Daarom legden de zuilen hun schaapjes een puriteinse moraal
op.

Controle over de media speelde daarbij een belangrijke rol. Voor de oorlog werd
de radio in handen gegeven van de zuilen, die toezagen op een verantwoorde
invulling. Voor de zekerheid werden alle uitzendingen vooraf aan censuur
onderworpen. In de jaren dertig mochten Spinoza en Erasmus niet worden
voorgelezen, omdat ze religieuze gevoelens zouden kwetsen.

De angst voor de televisie was nog groter. Van het beeld kon een bedwelmende
invloed uitgaan. Bij de introductie van de televisie in 1951 zei
staatssecretaris Jo Cals dat hij bang was voor 'massarecreatie', 'die de
menselijke persoonlijkheid belaagt, die zijn eigen activiteit en initiatief, die
elke eigen inspanning op geestelijk en cultureel gebied, dreigt te doen
plaatsmaken voor passiviteit en grauwe vervlakking'.

De massa was een beest dat in bedwang moest worden gehouden. De geest van de
massa was leeg en kon worden gevuld met gevaarlijke gedachten. Dat had de Tweede
Wereldoorlog wel bewezen! Daarom was het zaak om er snel bij te zijn. De
regering vertrouwde de televisie toe aan mensen met een 'sterk cultuurbesef, met
een geestelijke achtergrond en een hoog ideaal', zei Cals. De zuilen dus. De
verzuilde elites filterden de informatie die de massa tot zich kon nemen. Voor
haar eigen bestwil, uiteraard.

Dit paternalisme werd niet door iedereen gewaardeerd. In 1964 werd vanaf het
boorplatform REM-Eiland illegaal commerciële televisie uitgezonden. Het was een
groot succes. Blijkens een opiniepeiling was 61 procent van de bevolking
voorstander van commerciële televisie.

Ook werd het publieke bestel in de jaren zestig en zeventig geïnfiltreerd door
de TROS en Veronica, die het volk helemaal niet wilden verheffen, maar amuseren.
Ze waren razend populair, ook onder mensen die op de PvdA of de communistische
CPN stemden.

In linkse kringen werd hier diep op neergekeken. De strijd van de jaren zestig
was toch niet gevoerd om de arbeider 's avonds onderuitgezakt met een biertje
naar Te land, ter zee en in de lucht te laten kijken? De televisie was 'opium
voor het volk', schreef de journalist Gert J. Peelen in zijn boekje Van
Verlossing tot Vertrossing uit 1976. Wat was er makkelijker dan 'ingebed in
zekerheden, met alle problemen opgelost je over te geven aan een probleemloos
vermaak'.

In de jaren vijftig waren de zuilen bang dat de massa zich zou laten meeslepen
door communisten en fascisten. In de jaren zestig en zeventig waren linkse
vernieuwers bang voor politieke apathie. Ze wilden de massa confronteren met
Vietnam, sociale ongelijkheid en honger in de Derde Wereld. Iemand was pas
volwaardig burger als hij zich politiek engageerde. Niets was erger dan het
klootjesvolk dat zich in slaap liet sussen door de kapitalistische
vermaaksindustrie.

Met de introductie van commerciële televisie in 1989 waren alle verheven
discussies over volksverheffing verleden tijd. 'Het volk' mocht zelf kiezen en
koos in meerderheid voor de commerciëlen. Zo werd de Nederlandse cultuur
verrijkt met programma's als Sex voor de Buch, Big Brother en Wie trouwt een
miljonair?

De commerciële televisie legde een werkelijkheid bloot die onderhuids al
bestond, maar nooit echt zichtbaar werd. Tot 1989 bewaakte een weldenkende elite
de goede smaak op televisie. Ordinair taalgebruik werd geweerd, seks werd
getossond in een verantwoorde context, omlijst door deskundigen. Na 1989 leek
Nederland opeens een land van nymfomanen en grof gebekte volkstypes. De
commerciëlen zagen liever de 'authentieke' emotie dan de omfloerste duiding van
de deskundige studiogast.

De commerciële televisie weerspiegelde een veranderde werkelijkheid. Maar zij
beïnvloedde op haar beurt de Nederlandse cultuur. De commerciëlen gaven de
onderste lagen van de bevolking een stem, en daarmee zelfvertrouwen.

De commerciële televisie presenteerde een nieuw cultureel ideaal: iemand die er
goed uitziet en zich niet de kaas van het brood laat eten. Zoals deelnemers aan
realityshows steeds opnieuw zeiden: 'Ik doe gewoon wat ik wil.' Het volk wil
zich niet meer laten verheffen.

Inmiddels is de culturele voorhoederol van de commerciële televisie overgenomen
door internet. Op hun zolderkamertjes maken de reaguurders zich boos, vooral op
alles wat links is. Op internet worden ze bevestigd in hun radicale opvattingen,
die daardoor steeds normaler lijken te worden. Mede door internet is de
Nederlandse cultuur bozer en wantrouwiger geworden.

De  reaguurder is de vertrossing ontstegen. Ironisch genoeg doet hij precies wat
de linkse vernieuwers in de jaren zeventig vroegen. Vermaak interesseert hem
schijnbaar niet, hij maakt zich vooral druk over politiek en samenleving. De
ouder geworden linkse vernieuwers zijn nu zelf weldenkende burgers, die een
beetje lijken op de sussende hoogleraren van de jaren zestig. Nou, nou, zo erg
is het ook weer niet?

Café

Op het eerste gezicht lijkt de reaguurder op de massamens die Ortega y Gasset
beschreef. Vroeger snapten gewone mensen dat ze belangrijke politieke
beslissingen moesten overlaten aan mensen die er verstand van hebben, schreef
Ortega. Maar tegenwoordig geloven ze dat een land bestuurd kan worden met
'noties die geboren zijn in een café'. De massamens kent geen twijfel. Hij eist
dat zijn mening serieus wordt genomen, ook al heeft hij geen kennis van zaken.

Maar Ortega's perspectief is eenzijdig. Het bekwame individu blijkt evenmin
boven kritiek verheven. De banken- en eurocrisis hebben aangetoond dat ook een
elite van deskundigen ongelooflijk kan miskleunen. Experts moeten kritisch
worden gevolgd, zelfs door mensen die de finesses van het vak niet kennen.

De massa van Ortega lijkt niet op de hedendaagse massa. Ortega is vaak
afgeserveerd als een elitaire knorrepot. Dat was hij ook. Maar zijn Spanje werd
zes jaar na publicatie van De opstand der Horden vermorzeld tussen twee
massabewegingen: het communisme en het fascisme. In Ortega's tijd marcheerde de
massa achter het vaandel aan. De massa was bereid te sterven en doden voor haar
overtuiging.

De hedendaagse reaguurder stuurt in het ergste geval een anonieme
doodsbedreiging. Internet heeft de massa een stem gegeven, maar de massa ook
gefragmenteerd. Iedereen heeft zijn eigen medium, iedereen zou het liefst zijn
eigen partij oprichten.

In de media wordt het steeds moeilijker om over massa en elite te spreken. De
klassieke hiërarchie tussen hoog en laag is verdwenen. Dagbladen,  opiniebladen
en chique tv-programma's verliezen terrein, ten gunste van RTL Boulevard,
Twitter, blogs, fora en ander elektronisch huisvlijt. De elite is geen rolmodel
meer, schrijft de socioloog Paul Schnabel, maar een subcultuur als alle andere.

En de massa is geen massa meer, maar een verzameling individuen, waarin hooguit
verschillende levensstijlen of subculturen te onderscheiden zijn. Zo'n
individualistische samenleving creëert ook weer behoefte aan gezamenlijkheid.
Samen mopperen op internet voldoet daaraan. De mopperaars mogen graag suggereren
dat zij de 'massa' vormen, maar Geert Wilders mobiliseerde op zijn virtuele
hoogtepunt niet meer dan 20 procent van de burgers. Emancipatie leidt tot
fragmentatie: ook de massa is niet meer wat zij geweest is.

Streamer

LOAD-DATE: May 31, 2010

LANGUAGE: DUTCH; NEDERLANDS

GRAPHIC: Zo kwam de maan toen (1969) je huiskamer binnen:  van het beeld kon een
bedwelmende invloed uitgaan. Foto (montage) HH

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              141 of 200 DOCUMENTS



                                 de Volkskrant

                              29 mei 2010 zaterdag

Geachte redactie, U Pagina

SECTION: OPINIE EN DEBAT; Blz. 26

LENGTH: 674 woorden

Niet werken loont

Ik heb Femke Halsema hoog zitten, maar wat ze woensdag presteerde vond ik te
veel van het goede (Opinie&Debat, 26 mei).

Gelukkig liet ze staatjes zien van wat iemand nu en straks ontvangt. Als ik dan
zie dat een gezin met minimumloon en 2 kinderen nu minder heeft dan een gezin in
de bijstand met 2 kinderen, dan denk ik toch dat er iets grandioos mis is in
onze maatschappij.

Niet werken loont en daar wil volgens mij zelfs Femke Halsema niet aan
meewerken.

Wil Wijnands, Doetinchem

JPB was te braaf

De meest besproken kwestie uit het 'Carrédebat' is een opmerking van Balkenende
aan het adres van Mariëlle Tweebeeke, die met een schaamteloze imitatie van
Chazia Mourali een uitermate zwakke poging deed om er een aflevering van De
zwakste schakel van te maken. Ze stond perplex, zo onthulde zij in Het Parool.
Zoiets was haar nog nooit overkomen.  Heel feministisch Nederland viel over
Balkenende heen. Onnozele Halsema had hem het liefst een knietje gegeven. Ik had
eerder een GroenLinkse hoek verwacht.

Natuurlijk werd Jan Peter meteen op het matje geroepen door de commissie 'Normen
en waarden volgens het CDA', die zware tijden doormaken. Hebben ze net
spindoctor Jack  tot aftreden moeten dwingen wegens schuinsmarcheerderij,
gebeurt er dit! Wat een drama.

Ze hebben er bij Jan Peter op aangedrongen dat hij zijn excuses zou aanbieden
voor zijn vrouwonterende opmerking. En dat deed hij natuurlijk. Braaf en
gehoorzaam als altijd. Een gemiste kans als je het mij vraagt.

Jammer dat de wat minder brave Jack hem niet meer kon bijstaan. Die zou Jan
Peter ingefluisterd hebben dat hij beter openlijk kon toegeven dat die femme
fatale hem 90 seconden lang volledig in haar macht had.  Jack zou Jan Peter
hebben geadviseerd om met enige boosheid te stellen dat zij mede schuldig was
aan de door haarzelf uitgelokte belediging en dat hij haar graag naar voren zou
willen schuiven als nieuwe Bondgirl. Met die opmerkingen had hij in één klap
zijn stemmenverlies goed kunnen maken. Maar dat deed hij niet. Als een beschaamd
schooljongetje droop hij af en nam zichzelf voor om nooit, maar dan ook nooit
meer tegen een vrouw te zeggen dat ze zo lief kijkt.

Wim Mackaij, Haarlem

Wie zijn Henk & Ingrid?

Hierbij reageer ik op het artikel De weeskinderen van Wilders van Martin Sommer
(Binnenland, 25 mei). Ik woon tussen, en werk met de Henk en Ingrids. Inderdaad
veel PVV-stemmers, maar ook aardige en hulpvaardige mensen, ook voor
vreemdelingen.  De politiek gaat niet over hen.

Cohen komt op voor de mensen in de zorg, de politieagenten, de ambtenaren, de
onderwijzers en de vuilnismannen. Allemaal mensen uit de gesubsidieerde sector.
Dat er bedrijventerreinen zijn waar lassers, kotteraars, freezers, automonteurs,
glazenzetters, timmerlieden en verkoopmedewerkers-binnendienst werken, en die
met het pakje brood onder hun arm naar het werk gaan, is hem volstrekt onbekend.
Deze mensen verdienen  een  minimumloon tot 1,5 maal modaal.

De politiek gaat niet over hen, en  zal ook nooit over hen gaan.  De politiek
kent één grote scheidslijn: de hulpbehoevenden en de toegesprokenen.  De
hulpbehoevenden kennen we. De toegesprokenen zijn Henk en Ingrid. Zij mogen niet
discrimineren en niet bang zijn voor vreemdelingen.  Ze moeten beseffen dat ons
stelsel hun AOW niet kan betalen.  Ze moeten van alles van opinieleiders,
terwijl hun 'dat voel je op je klompen aan'-wijsheid behoorlijk accuraat is.

Na 30 jaar immigratie, die Nederland meer veranderd heeft dan de Tweede
Wereldoorlog, staat Geert Wilders op 15 zetels, 10  procent van het totaal. En
hoewel 90 procent dus niet op Wilders stemt, wordt Nederland bang en xenofoob
genoemd door streng kijkende, zelfbenoemde elitefiguren.

De politiek vraagt begrip van mensen die ze zelf niet begrijpt. Maar als ze die
mensen negeert  en niet meer weet wie zij zijn, dan kan er een rare geblondeerde
meneer opstaan die ze niet negeert en een stem geeft.

En dan heb je een probleem waar je niet Henk en Ingrid de schuld van moet geven.
Dan heb je het als politiek toch echt zelf gedaan.

Niko Pronk, Breda

LOAD-DATE: June 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              142 of 200 DOCUMENTS



                                 de Volkskrant

                              28 mei 2010 vrijdag

Ambitie is ballast voor de student;
Hoe zit het?

BYLINE: Monique Samuel

SECTION: OPINIE EN DEBAT; Blz. 20

LENGTH: 1294 woorden

SAMENVATTING

Niet de studenten zijn de dragers van de 'zesjescultuur' in het Nederlands hoger
onderwijs, maar de onderwijsinstellingen zelf.

VOLLEDIGE TEKST:

Het is verkiezingstijd, en de meikoorts is uitgebroken in politiek Den Haag. De
strijd om de toekomst van Nederland is losgebarsten. Als je de partijen moet
geloven, gaat het hele land op z'n kop en is de tijd van hervormingen en
vernieuwingen aangebroken. Maar wat leert het CPB? Deze verkiezingen gaan
slechts over een grote uitkleedpartij, het hele land wordt gestript, de ene
bezuiniging is nog destructiever dan de andere.

Ondertussen hebben politici de mond vol van grote allesomvattende termen zoals
'duurzaamheid', 'Nederland klaarstomen voor de 21ste eeuw' en 'kenniseconomie'.
Geachte politici: het is 2010, de 21ste eeuw is tien jaar geleden aangebroken en
de idealen van duurzaamheid en kenniseconomie hadden allang werkelijkheid moeten
zijn. Het is armoede troef en het lijkt er niet op dat 9 juni daar enige
verandering in gaat brengen.

Ondertussen klagen politici en burgers over de zesjescultuur van Nederlandse
scholieren en studenten. Hoe meer ik leer, hoe meer ik weet dat deze zogenaamde
onwil van studenten een misvatting is. Jarenlang heeft Den Haag geprobeerd het
Nederlands onderwijs korter, efficiënter en beroepsgerichter te maken, waardoor
de teloorgang van het middelbaar en hoger onderwijs als vanzelf in de hand is
gewerkt. Hbo'ers worden niet met prestatiebeurzen gemotiveerd om een wo-bachelor
of master te doen, maar krijgen slechts drie jaar leenrecht. Een tweede studie
zit er voor hen dus niet in.

De zo geprezen bachelor-masterstructuur is versoberd ingevoerd. Een bachelor
duurt hier geen vier jaar maar drie, en een master geen twee jaar maar een. De
gangbare gedachte lijkt: waarom zou je meer doen als je minder kunt? Dat
studenten vroeger zes jaar studeerden voor hun doctorandustitel lijkt niet
relevant. Het doel (kostenbesparing) rechtvaardigt alle middelen. Hierdoor wordt
onderwijs steeds meer een fenomeen van de elite. De notaris betaalt voor de
tweede mastergraad van de notaris.

De populariteit van university colleges toont eenzelfde fenomeen: peperduur
onderwijs voor het kroost van de elite. Voor getalenteerde jongeren met een
achterstandspositie is echter geen plaats, zij gaan maar naar de reguliere
universiteit die kampt met bezuinigingen, docententekort, overvolle collegezalen
en veel te weinig contacturen.

De meeste partijprogramma's spreken over de afschaffing van de
studiefinanciering en de introductie van een ('sociaal') leenstelsel. Studenten
zouden immers na hun studie bakken met geld verdienen en kunnen hun studie dus
makkelijk terugbetalen. Dat Nederland een progressief belastingstelsel kent en
studenten na hun studie dus sowieso hun studie (indirect) terugbetalen, lijkt
niet relevant.

Opvallender is echter dat waar de Tweede Kamer zich een jaar geleden nog druk
maakte om de hoge schulden van studenten en de daaruit voortvloeiende
afbetalingsproblematiek, diezelfde Kamerleden een studieschuld van 15 duizend
euro of meer heel acceptabel vinden. De gevolgen van hoge studieschulden voor
mens en maatschappij moeten echter niet worden onderschat. Studenten gaan zich
niet specialiseren of een tweede of derde master volgen als zij al vier of vijf
jaar hebben geleend. Sterker nog, zij gaan wellicht helemaal geen master meer
doen.

Als al deze bezwaren studenten echter nog niet ontmoedigen om toch te investeren
in hun toekomst, dan lopen zij vast in de stroperige raderen der Nederlandse
bureaucratie. Na een driejarige bachelor politicologie, ben ik uitverkoren een
speciale tweejarige postinitiële master aan de Universiteit van Leiden te
volgen. Deze studie kan mij klaarstomen voor de wondere wereld der diplomatie en
internationale betrekkingen, en het is dan ook mijn droom en mijn verlangen deze
studie te volgen. Voor studiefinanciering kom ik echter niet meer in aanmerking.
Een vierde jaar prestatiebeurs is alleen voor de 'gangbare' masterstudenten
bestemd. Ook een lening is niet toereikend, de Dienst Uitvoering Onderwijs
(voormalig IB-Groep) kent slechts beperkte leenmogelijkheden waarvoor ik
wellicht niet eens in aanmerking kom, ook al is deze master geaccrediteerd.

Ondanks de hoge kosten en de problemen met de financiering, wil ik deze master
echter hoe dan ook volgen. Zelfs een studieschuld van 30 duizend vrees ik niet.
Maar waar haal ik het geld vandaan als DUO mij niet laat lenen? De
studentendecaan adviseerde me maar voorzichtig me bij mijn financiële situatie
neer te leggen en een gewone master te gaan doen. 'Zulke studies zijn niet
bedoeld voor mensen zoals jij en ik', mompelde hij zacht.

Inzet en ambitie worden in dit land al lang niet meer beloond, maar ik legde me
daar niet bij neer. Na drie maanden touwtrekken met DUO weet ik echter nog
steeds niet waar ik aan toe ben. Tegenstrijdige geluiden, mails en telefoontjes
waar je geen rechten aan kunt ontlenen, verkeerde informatieverstrekking en
complete onwetendheid zijn in Groningen schering en inslag. DUO is het
schoolvoorbeeld van de Hollandse polderbureaucratie. Ondertussen is de enige
beschikbare beurs vergeven aan een diplomatenzoon.

Tsja, zo gaat dat in Nederland. De notaris betaalt voor de notaris, of regelt
een beurs. Voor de rest van Nederland is er nog de kale afgekloven eenjarige
master waarvoor straks ook nog eens een flinke studieschuld moet worden
afbetaald.

Werner Gelderblom, promovendus.

In de Volkskrant van 14 mei pleit Lisette Kuijper in een fel betoog voor het
VVD-voorstel om de basisbeurs voor studenten om te zetten in een lening die na
afronding van de studie met rente terugbetaald moet worden. Om haar pleidooi
kracht bij te zetten, maakt ze gebruik van twee clichés die politici  de
afgelopen tijd de wereld in geholpen hebben, blijkbaar met succes. Niet alleen
herhaalt zij Wouter Bos' vertekenende uitspraak dat de slager op de hoek de
studie van de advocaat betaalt, ook eindigt zij met de oproep dat 'de advocaat
zijn eigen boontjes moet doppen'.

Kuijper gaat er volledig aan voorbij dat naast iedere clichématige, extreem veel
verdiende advocaat een hoog opgeleide verpleegkundige, leraar basis- en
middelbaar onderwijs of een maatschappelijk hulpverlener staat, die zich iedere
dag inzet voor onze maatschappij voor een zeer redelijke, maar niet exorbitante
vergoeding. Veel van de studenten die nu met een basisbeurs ondersteund worden,
zullen juist deze voor de samenleving essentiële beroepen gaan vervullen.

Kuijper heeft waarschijnlijk gelijk dat het scenario van de LSVb dat het
invoeren van een sociaal leenstelsel zal leiden tot een vlucht uit het hoger
onderwijs van de student met ouders uit een arbeidersmilieu, tot de
doemgedachten behoort. Zij ziet echter niet in dat het nieuwe systeem
toekomstige studenten zal aanmoedigen om opleidingen te kiezen die voorbereiden
op een goed verdiende baan in de particuliere sector en niet voor een baan
waarin tegen een schappelijke beloning de talenten direct ingezet worden voor
een betere maatschappij.

Politieke partijen hebben hun uiterste best gedaan om een beeld te creëren van
'de student' voor wie na een aantal jaren met middelmatige inzet zakken geld
klaarstaan in schimmige advocatenkantoren of, erger nog, banken. Voor deze
rijke, asociale Nederlander zou de maatschappij als geheel, en met name de '
hardwerkende Nederlander', krom liggen. Dit beeld verdient aanpassing: de
toekomstige afgestudeerde zal hard nodig zijn om het Nederlands onderwijs, de
zorg en de hulpverlening op het gewenste peil te houden. Wie de scholieren van
nu voorhoudt dat zij hun studie zelf moeten betalen, omdat zij er ook zelf
profijt van zullen trekken, zal inderdaad een student creëren die kiest voor het
grote geld en die minder commercieel ingestelde studies mijdt.

LOAD-DATE: June 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              143 of 200 DOCUMENTS



                                 de Volkskrant

                              28 mei 2010 vrijdag

De markt heeft geen moraal Het duel (4) Volgende aflevering: Jan Peter
Balkenende / Geert Wilders Job Cohen     / Mark Rutte

BYLINE: Bart Dirks; Yvonne Doorduyn

SECTION: BINNENLAND

LENGTH: 2233 woorden

SAMENVATTING

In de aanloop naar de Kamerverkiezingen van 9 juni organiseert de Volkskrant
vijf debatten tussen lijsttrekkers. vandaag

Job Cohen van PvdA (33 zetels) in debat met Mark Rutte van de VVD (21 zetels)
over de gevolgen van de financiële crisis, de afbouw van de verzorgingsstaat en
de integratie van nieuwkomers.

VOLLEDIGE TEKST:

De crisis

Cohen: 'Het is weer een ouderwetse links-rechts campagne. We hadden het kunnen
verwachten, gegeven de economische omstandigheden. Kiezers keren terug naar de
traditionele partijen.'

Rutte: 'Het is een van de redenen waardoor de VVD er beter voorstaat. Wij
waarschuwden al een tijd geleden voor de donderwolken uit Amerika, tégen het
beleid van Balkenende IV.'

Cohen: 'Ja, maar ho. Laten we wel even vaststellen hoe deze crisis is ontstaan,
Mark. Amerikaanse banken hebben op onverantwoorde manier geld uitgeleend. Dat
werd een zeepbel. Die is netjes neergekomen bij de overheden. Die moesten
ingrijpen om het financiële stelsel te redden. De crisis is door private
partijen veroorzaakt.'

Rutte: 'Daar ging ook iets aan vooraf. De Verenigde Staten  hielden de rente
laag, zodat lenen goedkoop werd. Dat is een overheidsmaatregel. China hield de
munt te laag. Daardoor was er een wolk aan makkelijk geld. Je was gek om niet te
lenen. President Bush zei: iedere arme Amerikaan een eigen huis. Dat leidde
vanaf 2008 tot een onwaarschijnlijk dik pakket donderwolken dat naar Europa
zeilde. De overheden in China en in de VS hebben ook geen schone handen.'

Cohen: 'Het neoliberalisme heeft tot deze grote klappen geleid.'

Rutte: 'Nu maken we samen zo'n mooie analyse, Job, en dan plak je zo'n dom
etiketje. Ik zou net zo goed kunnen beargumenteren dat het de schuld is van het
socialisme. Het is allebei te gemakkelijk.'

Cohen: 'Het gemak waarmee in de private sector is gezegd: kom op jongens, lenen
maar en hupsakee...'

Rutte: 'De markt heeft op zichzelf geen moraal. Dat hebben we nooit aan de markt
gevraagd. Je hebt een krachtige, kleine staat nodig. Het marktmeesterschap van
die staat is van zeer groot belang.

'Maar laten we het over de oplossingen hebben. Wij willen in de volgende
kabinetsperiode 20 miljard euro bezuinigen en 10 miljard later. De PvdA doet het
andersom. Bij jullie  liggen de rentelasten rond 2020 tussen de 5 en 7 miljard
euro hoger dan bij de VVD. Daar kun je nogal wat van betalen: 5 miljard euro is
wat Nederland uitgeeft aan politie, 7 miljard aan middelbaar onderwijs.'

Cohen: 'Lees de doorrekening van het Centraal Planbureau. In 2020 is er geen
financieringsverschil tussen de PvdA en de VVD. Ook wij lossen het hele probleem
op - niet roekeloos in vier jaar, maar verstandig en eerlijk, en veel socialer.
Mensen hebben bij ons veel minder te lijden. Bovendien: als je nu te hard
ingrijpt, schaad je de broze economie.'

Rutte: 'Zegt onze banengroei niet genoeg?'

Cohen: 'Ook wij investeren fors in onderwijs, dat leidt tot veel meer banen. En
wij slagen erin de koopkracht te handhaven. Juist in deze tijd is dat
belangrijk.'

Rutte: 'Jij wilt niet tegen Nederland zeggen: het moet even een tandje minder.
Jij hecht heel erg aan dat kleine plusje in de koopkracht. Je moet eerlijk
durven zeggen: we gaan er allemaal wat van voelen. Dan komen we sterker uit de
crisis.'

Cohen: 'De mensen krijgen het al moeilijk genoeg. Bij jullie is het niet een
tandje minder, het is fors minder. Jullie hakken in de sociale zekerheid, in de
zorgtoeslag. Je blijft van de koophuizen af, maar de huren laat je tot wel 60
procent stijgen.'

Rutte: 'Onzin. Dat is om jou in Amsterdam aan een betaalbaar koophuis te helpen,
Job. Nee, zonder gekheid. De hypotheekrenteaftrek helpt  normale mensen. De
bakker op de hoek, de leraar, de politieagent. Zij besteden een groot deel van
hun inkomen aan wonen. Zij worden buitengewoon hard geraakt door de PvdA. De
huizenprijzen dalen, de economie krijgt een extra klap - dat zeggen alle
economen.  Mensen met een salaris van 30 duizend euro hebben bij de PvdA
eigenlijk niks te zoeken.'

Cohen: 'Diezelfde economen zeggen ook: je ontkomt er niet aan dat rare stelsel
aan te passen. De huizenprijzen zullen inderdaad licht dalen, maar als de
economie aantrekt gaan die prijzen weer omhoog. Dat probleem is in een paar jaar
opgelost.

'Het is van de zotte dat 40 procent van de aftrek terecht komt bij de rijkste 10
procent van Nederland. Het is toch ridicuul dat iedereen die geld heeft, dat
geld wegzet en een huis 100 procent financiert? Dan krijgt hij een kapitaal aan
belasting terug. Dat slaat nergens op.'

Rutte: 'Jij raakt Jan Modaal.'

Cohen: 'Wij nemen dertig jaar om het systeem geleidelijk aan te passen. In tien
jaar zakt het rentepercentage van 52 naar 42. Eerst raakt het dus alleen de
mensen die nu een te duur huis over de volle mep kunnen aftrekken.'

Rutte: 'Ik zou de hypotheekrenteaftrek morgen invoeren als hij niet bestond.'

De verzorgingsstaat

Cohen: 'Jullie hakken enorm in de sociale zekerheid. Als jullie maatregelen
bewaarheid worden, komen mensen die werkloos worden zéér op de koffie. Stel, je
verdient 4.000 euro per maand. Als je wordt ontslagen, zit je bij de VVD slechts
een jaar in de WW en dan, hupsakee, in de bijstand. Dan zit je na een jaar nog
maar op 1.200 euro. Dan mag je nog hopen dat het geen tweeverdieners zijn die
beiden hun baan verliezen. Die kunnen meteen hun huis verkopen. Ik had het beeld
bij jou, Mark, van een sociaal-liberaal. Waar is dat gebleven?'

Rutte: 'Ik heb nooit iets met dat etiket gehad. Het liberalisme is namelijk per
definitie sociaal. Ik heb altijd oog voor mensen die langdurig zijn aangewezen
op het schild der zwakkeren, de staat: chronisch zieken en gehandicapten. Daar
trekken wij 200 miljoen euro extra voor uit en een kwart miljard voor bijzondere
bijstand. Maar verder is de sociale zekerheid een trampoline, zodat mensen zo
snel mogelijk weer op eigen benen kunnen staan. Daarom wil de VVD de WW
bekorten.'

Cohen: 'Wat wij hebben opgebouwd aan verzorgingsstaat, ben jij ongelooflijk aan
het trimmen.'

Rutte: 'Dat is een karikatuur.'

Cohen: 'Was het maar waar. Van de 37 miljard euro sociale zaken halen jullie er
12 miljard af.'

Rutte: 'Er zitten nu 150 duizend jonggehandicapten in de Wajong. Bij de PvdA
loopt dat op naar een half miljoen: twee schoolklassen per dag erbij.'

Cohen: 'Jullie willen mensen herkeuren die nu in de Wajong zitten. Wij zeggen:
strenger zijn voor nieuwe gevallen.'

Rutte: 'Dat vind ik ook weer zo vreemd. Je zegt dus tegen jongeren tussen de 20
en 25: je bent afgeschreven. Natúúrlijk moet je ze herkeuren, het is sociaal als
mensen op eigen benen kunnen staan en zelf hun geld kunnen verdienen.'

Cohen: 'Dan zeggen wij: er is sprake van verworven rechten.'

Rutte: 'Maar het is niet sociaal. Sociaal is niet alleen een hoge uitkering,
Job. Sociaal is ook: mensen die kúnnen werken, perspectief geven op een baan. Je
houdt ze opgesloten in de uitkering. Dat vind ik klassiek PvdA-beleid. Ik zei
vroeger wel eens tegen PvdA'ers: u houdt zo van arme mensen, daar kunnen er niet
genoeg van zijn. Ik hoop dat jij niet van die stroming bent.'

Cohen: 'Natuurlijk niet. Mag ik erop wijzen dat ons beleid heeft geleid tot 150
duizend minder werklozen dan waneer de VVD aan de macht was geweest? Jouw
maatregelen - het verkorten van de werkloosheidsuitkering, 60 procent hogere
huren, een lagere zorgtoeslag, het verlagen van de Bijstand met 20 procent - het
is een kaalslag. Mensen zakken onder de armoedegrens. Ik vind dat echt
onbestaanbaar.'

Rutte: 'Dan moet je ook het eerlijke verhaal vertellen, Job. Het wettelijk
minimumloon blijft bij ons gegarandeerd en het sociaal minimum ook. De
belastingen gaan omlaag en de arbeidskorting wordt met 400 euro verhoogd. Je zit
eenzijdig te shoppen in ons verkiezingsprogramma. Wie zwak staat, ontzien we.'

Cohen: 'Dat doen jullie dus niet. Jullie leggen de lasten bij de zwakken. En wij
leggen het meer bij de rijkeren, dat klopt.'

Rutte: 'Jullie verhogen het toptarief in de belastingen naar 60 procent.
Nederland moet het juist hebben van hoogopgeleid talent uit het buitenland.
Onderzoekers die kunnen kiezen uit laboratoria in Amerika, Engeland en
Nederland. Dat zijn vaak mensen met behoorlijke salarissen - tussen anderhalf en
twee ton. Zij kunnen kiezen, die hóeven niet naar Nederland.'

Cohen: 'Alsof die mensen alleen naar Nederland zouden komen vanwege het
belastingtarief. Daar spelen veel meer argumenten een rol. Nederland is een
prettig land om te wonen. Dat draait niet alleen om het salaris. En die 250
miljoen euro die het oplevert - dat zijn toch weer 2.000 extra agenten.'

Immigratie & integratie

Rutte: 'Ik wil een halt toeroepen aan kansarme immigratie. Dat geldt voor álle
kansarme immigranten, los van ons fair share aan asielzoekers. Mijn verschil met
Geert Wilders is dat ik het niet koppel aan geloof. Ik heb net zo'n bezwaar
tegen kansarme immigratie uit de Antillen of Zuid-Amerika als uit moslimlanden.'

Cohen: 'Het was ónze staatssecretaris van Justitie, Nebahat Albayrak, die
criminele buitenlanders heeft uitgezet. Rita Verdonk (voormalig VVD-minister van
Vreemdelingenzaken, red.) zei het alleen, maar Albayrak dééd het ook.

'Ik vind het trouwens onbehoorlijk dat de VVD nieuwkomers die van plan zijn hier
een bestaan op te bouwen, tien jaar lang geen recht geeft op sociale
voorzieningen.'

Rutte: 'Je mag er alleen in als je  kunt aantonen dat je hier ook aan de slag
gaat, dat je geen beroep op de staat gaat doen. Als je iets van je leven maakt,
dan krijg je toegang tot dit mooie land en kun je burgemeester van Rotterdam
worden. Dus meer Aboutalebs en minder gepamper. Ik wil af van die subsidie aan
cursussen Nederlands. Regel dat zelf, zeg, dat je de taal leert spreken!'

Cohen: 'Ik vind je wel heel ver gaan. Je moet al Nederlands hebben geleerd vóór
je komt. Maar wie hier al is en de taal nog niet spreekt, moet alsnog bij de
samenleving worden betrokken. Daar hebben we allemaal plezier van. Dat je die
een steuntje in de rug geeft - prima.'

Rutte: 'Luister: je bent hier, je wéét dat je Nederlands hoort te spreken. Dat
ga je dus doen en we controleren dat. Maar je betaalt dat zelf. Er gaat nu bijna
1 miljard naar die Vogelaar geïnspireerde immigratie-industrie.'

Cohen: 'Nu doe je net alsof het alleen maar over immigratie gaat in die
Vogelaarwijken. In die wijken is enorm geïnvesteerd in veiligheid en in
onderwijs. Dat leidt weer tot banen.'

Rutte: 'We bouwen wel een mooie fontein in de Haagse Schilderswijk, maar daar
omheen zitten vijf Turkse koffiehuizen met aardige Turkse mannen die niet
werken.'

Cohen: 'Waarom lonk je zo naar de PVV? Stiekem wil je liever met de PVV regeren
dan met de PvdA.'

Rutte: 'Ik lonk helemaal niet naar Wilders, maar hij is voor mij niet melaats.
Dan heb ik het niet over zijn economische plannen, want die zijn nog erger en
linkser dan die van de PvdA. Maar op andere punten, zoals het snijden in
ontwikkelingshulp,  staat hij dichter bij ons.

'Wilders heeft een probleem met de islam, niet met islamieten. Ik heb geen
probleem met de islam, wél met  kansarme immigratie. En daar zijn Wilders en ik
het weer over eens.

'Je doet er onverstandig aan Wilders zo'n sticker op te plakken, Job. Dat maakt
Nederland niet bestuurbaarder. Dat vind ik ook niets voor de burgemeester van
Amsterdam, die de boel bij elkaar wil houden.'

Cohen: 'Dat ik Wilders uitsluit, doe ik niet voor mijn plezier. Híj polariseert
- onnodig. Dat leidt tot veel angst. Zoveel mensen zijn doodsbenauwd voor wat
hij voorspelt.

'Mijn probleem met Wilders, en dat is zó cruciaal dat ik niet met hem  wil
samenwerken, is dat hij onderscheid maakt op groepsgronden, tussen mensen die
daar helemaal niets aan kunnen doen. Hij raakt de kern van onze rechtstaat. Elke
moslim die hier rondloopt, voelt dat. Dát leidt tot verwijdering in de
samenleving.'

Rutte: 'Jij maakt van Geert Wilders ten onrechte een extremiteit in het
Nederlandse politieke stelsel. Zo doe je het politieke debat onrecht. En jezelf
ook. Je wilt toch een bindende leider zijn? Dan moet het voor jou mogelijk zijn
met die man in gesprek te blijven. Je zet een miljoen kiezers weg.'

Cohen: 'Ik zet ze niet weg. Ik zeg alleen dat ik het hartstikke oneens met de
PVV ben. Ik zou ze wegzetten als ik zei: jullie mogen niet regeren. Dat hoor je
mij niet zeggen.

'Ik begrijp de PVV-kiezers heel goed. Ze voelen zich ongemakkelijk. Ze hebben
het gevoel dat onze samenleving is veranderd op een manier waarom ze niet hebben
gevraagd. Ik betwijfel of het aspect islam voor hen zo belangrijk is. Maar dan
nóg begrijp ik niet waarom de VVD  liever met de PVV regeert dan met ons.'

Rutte: 'Dat zeg ik niet. Maar de afstand tussen de PvdA en de VVD is sinds Joop
den Uyl niet zo groot geweest.  Dat wil ik je nageven: je bent gekomen met een -
weliswaar hier en daar wat aangepast - zeer geprofileerd verkiezingsprogramma.'

Cohen: 'De PvdA is weer wat linkser geworden, ja. Maar ik zie ook dat de VVD -
zelfs in jouw persoon - een heel stuk rechtser is geworden. De sociaal-liberaal
Rutte is nergens meer te bekennen. En had jij het niet ooit over GroenRechts? Ik
zie daar niets van terug.'

Rutte: 'Het is een programma in de traditie van  de manier waarop wij de partij
aan het bouwen zijn de afgelopen tien, vijftien jaar. Met immigratie en
integratie à la Frits Bolkestein, en met Gerrit Zalm op de schatkist. Dat is
allemaal heel erg geland in dit verkiezingsprogramma.'

De sociaal-liberaal Rutte is nergens meer te bekennen

Job Cohen

De afstand tussen  PvdA en VVD is sinds  Den Uyl niet zo groot geweest

Mark Rutte

LOAD-DATE: May 27, 2010

LANGUAGE: DUTCH; NEDERLANDS

GRAPHIC: Rutte: 'Ik heb net zo'n bezwaar tegen kansarme immigratie uit de
Antillen als uit moslimlanden.' Cohen: 'Stiekem regeer je liever met de PVV dan
met de PvdA.' Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              144 of 200 DOCUMENTS



                                 de Volkskrant

                              26 mei 2010 woensdag

'Vechteconomie  VVD';
Kritiek Halsema

SECTION: BINNENLAND

LENGTH: 157 woorden


De VVD creëert met zijn verkiezingsprogramma een 'Amerikaanse vechteconomie'. De
gewone, hardwerkende Nederlander betaalt de rekening van de bezuinigingen en
ziet de koopkracht tot 21 procent dalen.

Dit schrijven GroenLinks-leider Femke Halsema en haar financieel specialist
Jolande Sap in een ingezonden stuk in de Volkskrant. Daarin fileren zij het
VVD-verkiezingsprogramma.

De gevolgen voor de koopkracht van  de lage inkomens zijn enorm, zo blijkt uit
berekeningen van Halsema en Sap. De koopkracht van hoge inkomens stijgt
daarentegen door belastingverlagingen.  'De VVD legt de prijs voor de
economische crisis bij een del van zij eigen kiezers: de gewone hardwerkende
mensen', concludeert GroenLinks.

Dinsdag haalde Halsema in een interview in De Pers  fel uit naar PvdA-leider Job
Cohen. Zij ziet hem 'niet per se'  als leider van links. 'Getalsmatig is de PvdA
de logische leider, maar inhoudelijk en in koersvastheid is dat GroenLinks. '

LOAD-DATE: May 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              145 of 200 DOCUMENTS



                                 de Volkskrant

                              26 mei 2010 woensdag

Journalistiek heeft al richtlijnen privacy

SECTION: BINNENLAND

LENGTH: 409 woorden


AMSTERDAM  Sinds de beelden van de 9-jarige Ruben in een Libisch ziekenhuis en
het publiceren van de inhoud van de vuilniszakken van D66-leider Pechtold klinkt
de roep om duidelijke richtlijnen voor de journalistiek. Maar op belangrijke
punten is al lang vastgesteld hoe media om zouden moeten gaan met de privacy.

Dat zei Ton Herstel, de voorzitter van de Raad van Journalistiek, dinsdagavond
in Amsterdam tijdens een debat over de ethische grenzen van de journalistiek.
Het door de Raad en de beroepsvereniging NVJ georganiseerde debat werd gehouden
naar aanleiding van de recente ophef over media die te ver zouden zijn gegaan.

Daarbij ging het vooral om het interview dat De Telegraaf op de voorpagina
bracht met Ruben, de  overlevende van de vliegramp in Libië. Maar ook het
doorzoeken van het vuilnis van Pechtold en zijn ChristenUnie-collega Rouvoet
door het blad Binnenhof, een samenwerking van HP/de Tijd en het roddelblad
Weekend, leidde tot boosheid. Datzelfde gold in mindere mate voor RTL Boulevard,
dat de buitenechtelijke relatie van CDA-staatssecretaris Jack de Vries
openbaarde.

Onder anderen hoofdredacteur Hans Laroes van NOS Nieuws, dat kritiek kreeg voor
het tonen van beelden van Ruben, riep op tot het maken van richtlijnen. Maar die
zijn er al, in de 'Leidraad van de Raad voor de Journalistiek', zei  Herstel:
'De privacy niet verder aantasten dan in het kader van de berichtgeving
noodzakelijk is' bijvoorbeeld. En: 'Geen foto's publiceren van personen, zonder
hun toestemming gemaakt in niet-algemeen toegankelijke ruimten.' En, voor de
zaak-De Vries, de regel dat bekende figuren wat moeten kunnen hebben, maar recht
op bescherming hebben in de privésfeer. 'Tenzij het privégedrag aantoonbaar van
invloed is op hun publiek functioneren.'

Volgens Herstel is er veel geklaagd over de zaak-Ruben, maar kan de Raad de
klachten niet inhoudelijk beoordelen omdat er geen rechtstreeks belanghebbenden
bij zijn. De Telegraaf betuigde direct spijt voor het interview, maar kreeg
niettemin duizend opzeggingen, vertelde directeur Frank Volmer in Trouw. Baas
Marc van der Linden van Binnenhof verzekerde eerder al dat hij niet meer gaat
wroeten in vuilniszakken.

Volgens Herstel kunnen 'moraalridders' dan ook wel klagen dat het treurig is
gesteld met de journalistiek, maar is het juist mooi dat 'gewone' burgers in het
geweer komen. Hij riep de media wel op allemaal mee te doen; De Telegraaf stapte
eind 2008 uit de Raad voor de Journalistiek.

LOAD-DATE: May 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              146 of 200 DOCUMENTS



                                 de Volkskrant

                              26 mei 2010 woensdag

VVD laat de gewone hardwerkende mensen de crisis betalen

BYLINE: Femke Halsema Jolande Sap

SECTION: OPINIE EN DEBAT; Blz. 20

LENGTH: 728 woorden

SAMENVATTING

Het VVD-programma leidt tot scherpere tegenstellingen. Mensen met een modaal -
en minimuminkomen kunnen straks het hoofd nauwelijks nog boven water houden.

VOLLEDIGE TEKST:

Je moet Mark Rutte nageven dat hij lef heeft. Terwijl de VVD een onverantwoord
hardvochtig programma heeft opgesteld, presenteert hij zijn plannen als
'sociaal'.

Hij schermt met de 400 duizend banen die er dankzij het VVD-beleid in 2040
bijkomen, maar vergeet te melden wat er al de komende jaren gebeurt met de '
hardwerkende Nederlanders' waarvoor hij zegt op te komen.

In de zorg vernietigt de VVD de komende jaren 50 duizend banen, en dat gaat
vooral om de verplegenden en niet om de specialisten, wier inkomen door de VVD
wordt beschermd.

Als de hardwerkende, gewone Nederlanders de komende jaren wel hun baan behouden,
dan treft de VVD hen ongenadig hard in hun portemonnee. Als zij de pech hebben
tegen hun zin in de bijstand terecht te komen, dan gaan zij er bij de VVD 21
procent op achteruit.

Neem bijvoorbeeld Gerard en Ellen, een echtpaar met twee jonge kinderen. Stel
dat Ellen alleenverdiener is, als caissière in een supermarkt werkt en het
wettelijk minimumloon verdient. Gerard doet het huishouden en heeft de zorg voor
de 2 kinderen. Zij gaan er 15 procent op achteruit. (Zie tabel 1.)

Een ander voorbeeld. Jan en Ineke hebben samen een modaal salaris. Jan is
politieagent en Ineke doet vrijwilligerswerk als mantelzorgster. Ook hen weet de
VVD te vinden. Inkomensachteruitgang: 9 procent. (Zie tabel 2.)

Stel dat de crisis in een van de twee bovenstaande gezinnen toeslaat en zij in
de bijstand terechtkomen. Dan zijn de rapen pas echt gaar: -21 procent. (Zie
tabel 3.)

De VVD legt de prijs van de financiële crisis niet bij de mensen die deze hebben
veroorzaakt, zoals de bankiers, maar bij heel gewone mensen die hard werken en
ook nu al dikwijls financiële zorgen hebben. De VVD:

schaft namelijk versneld de dubbele heffingskorting (de aanrechtsubsidie) af,
zonder mensen op het sociaal minimum daarvoor te compenseren. Hierdoor daalt het
netto minimumloon en de daaraan gekoppelde netto bijstand;

schaft het kindgebonden budget af;

halveert het budget voor de zorgtoeslag;

koppelt de uitkeringen vijf jaar lang aan de inflatie in plaats van aan de
contractloonontwikkeling. Dat scheelt een gezin op bijstandsniveau circa 58 euro
per maand.

Dat wordt niet beter als in een gezin arbeid en zorg worden gedeeld en beide
partners werken op het minimumloonniveau. Ook dan leveren zij 4 procent van hun
inkomen in. En dat is nog niet alles: de VVD verlaagt weliswaar de belastingen,
maar dat levert een gewoon gezin weinig op.

Als een gewone hardwerkende Nederlander de pech heeft een woning te huren dan
moet hij er rekening mee houden dat zijn huur op termijn met 60 procent stijgt.
Mark Rutte beweert voor de mensen met de laagste inkomens de huurtoeslag te
verhogen, maar de VVD compenseert de huurverhoging niet volledig.

Daarbij mag je ook nog optellen dat de VVD de gratis schoolboeken afschaft,
zonder de compensatie voor ouders met een laag inkomen (zoals die voorheen
bestond) terug te brengen. Dit levert nog een fors extra inkomensverlies op.

Bij de hoogste inkomens kan de vlag uit. Ook dit kan geïllustreerd worden met
een simpel voorbeeld. Stel, een medisch specialist verdient 300 duizend euro
(wat op het moment aan de lage kant is) en bezit een villa van anderhalf miljoen
euro. Dankzij de bestaande hypotheekrenteaftrek krijgt hij elk jaar gratis en
voor niks 25 duizend euro.

Omdat de VVD het eigenwoningforfait verlaagt en zijn belasting met 1 procent
vermindert, stijgt dat bedrag met ongeveer 10 duizend euro tot 35 duizend euro.
Hij krijgt elk jaar dus van de staat, bovenop zijn vorstelijke inkomen, nog eens
ruim meer dan het bruto salaris van zijn verplegers cadeau.

Deze oneerlijke bevoordeling van de meest bevoorrechte mensen in ons land heet
'perverse solidariteit': de zwakste schouders moeten de zwaarste lasten dragen.

De VVD legt de prijs voor de economische crisis bij een deel van zijn eigen
kiezers: de gewone hardwerkende mensen.

Natuurlijk mag Mark Rutte stellen dat het VVD-programma goed is voor de
economie. Hij moet daar wel bij vertellen dat het dan gaat om een Amerikaanse
vechteconomie, waarbij de maatschappelijke tegenstellingen snel verscherpen en
mensen met een modaal - en minimuminkomen het hoofd nauwelijks nog boven water
kunnen houden.

LOAD-DATE: May 26, 2010

LANGUAGE: DUTCH; NEDERLANDS

GRAPHIC: FO vvd-effecten 260510

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              147 of 200 DOCUMENTS



                                 de Volkskrant

                              26 mei 2010 woensdag

Afrekencultuur is een groot gevaar voor de politiek

BYLINE: Niek Janssen

SECTION: OPINIE EN DEBAT; Blz. 20

LENGTH: 769 woorden

SAMENVATTING

Dat politici om de kleinste misstap moeten opstappen, is strijdig met de idee
van de moderne democratie en gevaarlijk voor een goede besluitvorming.

VOLLEDIGE TEKST:

Nergens ben je je baan zo onzeker als in de voetbalwereld. Manuel Pellegrini
haalde met Real Madrid 96 punten (een ongekend hoog aantal), maar werd tweede in
de Spaanse competitie. Nog geen dag was Barcelona kampioen, of de eerste
geruchten over Pellegrini's ontslag deden de ronde. En die moraal breidt zich
uit. Onlangs hoorde ik cabaretier Guido Weijers in de TV Show van Ivo Niehe
zeggen: 'Als de trainer het niet goed doet, wordt hij direct ontslagen: waarom
zou dat bij politici anders zijn?'

Weijers' visie is symptomatisch voor een maatschappelijke ontwikkeling. Bij de
minste of geringste misstap begint het geroezemoes in de media al. 'Zou het niet
beter zijn als de minister opstapte?' Binnen de kortste keren neemt de bevolking
deze opvatting over. Een kwalijke ontwikkeling, omdat hij strijdig is met de
moderne democratie en gevaarlijk voor een goede besluitvorming.

'Democratie betekent dat je luistert naar het volk.' Een veelgehoorde
misvatting. Ja, in Athene, 2500 jaar geleden, daar had het volk de macht. 6.000
Atheense mannen verzamelden zich om te stemmen telkens als er zich een probleem
voordeed.

Sinds de Franse revolutie en het verdwijnen van het absolute koningschap zijn we
gaan werken aan een nieuwe vorm van democratie. Burgers kiezen bij stemming een
volksvertegenwoordiging. De partijen die samen een meerderheid in de Tweede
Kamer hebben vormen een kabinet. Dat laatste vormt de uitvoerende macht, de
eerste voornamelijk de wetgevende. En om de vier jaar herhaalt dat circus zich.

Omdat we dit systeem kennen en accepteren, ondertekenen we een soort contract:
voor vier jaar zijn de mensen die we met zijn allen hebben gekozen de baas. Zo
hebben we dat afgesproken en we hebben er eerlijk over gestemd.

En ik dacht nog wel dat we dat begrepen hadden. Hoe blij was ik met de reacties
op de 'honderd dagen van Balkenende IV'. Weet u het nog, de lente van 2007?
Honderd dagen ging het nieuwe kabinet het land in om te 'luisteren naar de
mensen'. Intussen werd er niet geregeerd. Maar dat was niet de afspraak! Jullie
zijn de professionals, wij niet. Wij hebben jullie gekozen, nu moeten jullie
regeren. Jullie zijn nu de baas. Wij hébben onze mening al gegeven. Aan het werk
nu! Over vier jaar kijken we weer of jullie het goed gedaan hebben.

Zo werkt het in de moderne westerse democratie. Maar burger en politicus laten
zich opjutten door de media. De waan van de dag hoeft zijn lelijke kop maar op
te steken of het volk begint te morren. Politici beginnen te zweten.

De minister is niet zo handig met de media. De burgers zien haar niet meer zo
zitten. Aftreden dan maar. Maakt niet uit wat voor beleid ze voert. Wat een
farce. Vind je het gek dat politici praktisch enkel nog met partijpolitiek bezig
zijn?

Dit principiële bezwaar is echter niet het enige bezwaar tegen deze
populistische, kortzichtige praktijk. Het levert een direct gevaar op voor een
goede besluitvorming. Wat is bij uitstek het verschil tussen de politicus en de
gewone burger? De goede politicus is een professional met kennis van zaken en
ervaring. Hij kent het klappen van de zweep en dat stelt hem in staat goede
besluiten te vormen. De gewone burger moppert.

De goede politicus weegt de belangen van verschillende partijen tegen elkaar af
en probeert op termijn een zo aangenaam mogelijk Nederland te bewerkstelligen
voor al haar burgers. De burger wil zijn eigen belangen behartigd zien. Nu.

Als we niet ophouden bij elk foutje te eisen dat een Kamerlid of minister
opstapt, dan dreigt er groot gevaar. Hoe kan een politicus ooit de broodnodige
ervaring en kennis van zaken opdoen als hij na vier jaar weer keihard Den Haag
wordt uitgetrapt? Hoe kan de politiek op de lange termijn een beter Nederland
bereiken als we alleen maar directe belangenbehartiging willen zien? Wij,
burgers en politici, laten ons door de media opjutten. Alle drie de partijen
zijn er schuldig aan dat er niet meer op de lange termijn en in het landsbelang
wordt gedacht. Eigenbelang en partijpolitiek voeren de boventoon.

Ik werd geïnspireerd tot het schrijven van dit stuk toen Henk Kessler
aankondigde dat de bekerfinale Ajax-Feyenoord in twee duels zou worden beslist.
Misschien is dat een idee. Misschien moeten we de trainer niet afzetten, maar
moeten we eens kritisch kijken naar de spelregels. Want dat we zo niet verder
kunnen is duidelijk. Tijd om af te fluiten.

De goede politicus weegt  de belangen, de  burger wil zijn eigen belangen nu
behartigd zien

LOAD-DATE: May 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              148 of 200 DOCUMENTS



                                 de Volkskrant

                              25 mei 2010 dinsdag

De weeskinderen van Wilders

BYLINE: Martin Sommer

SECTION: BINNENLAND

LENGTH: 1401 woorden

SAMENVATTING

In het vijfde deel van de Volkskrantserie over de moderne massamens: Henk en
Ingrid. De vraag is of Geert Wilders de eenzaamheid van zijn 'ijkstel' zal
kunnen opheffen.

VOLLEDIGE TEKST:

De moderne massamens in de politiek, dat moeten Henk en Ingrid zijn, het
'ijkstel' van de PVV, het koekoeksjong in het Nederlandse zelfbeeld als
progressieve natie. Om met Geert Wilders te spreken: 'Doorsnee Nederlanders die
het niet cadeau krijgen, door iedereen gepakt, op een zijspoor gezet, door de
politieke elite genegeerd.'

Het succes van Wilders is nog altijd niet bevredigend opgehelderd. Waarom lopen
deze mensen -  'ruggengraat van de samenleving, Vinexwijk, anderhalfverdieners'
- achter Wilders aan? Meestal komt de duiding niet veel verder dan: het gaat
toch goed met Nederland, het is ongegrond klagen en rancune.

Inderdaad, de massa heeft van oudsher in Nederland geen beste naam. Bij elk
gesprek over populisme is Hitler 'een stille gast', zei de socioloog J.A.A. van
Doorn.

Maar zonder een zekere mate van sympathie of op zijn minst gemengde gevoelens
voor de massa gaat het ook niet, zeker niet bij linkse partijen. De ratio van
links is tenslotte de verheffing van het volk. Jan Marijnissen had het onlangs
in zijn Thorbecke-lezing over verschillende typen van populisme. Je had een
'vulgaire tak', denkelijk de PVV. Dan moet er ook een 'goede tak' zijn,
vermoedelijk de SP. Het verschil zat hem niet zozeer in het volk, als wel in de
leiding. Marijnissen: 'Het land kan niet zonder leiders, een elite zo u wilt. Ik
bedoel een culturele, een intellectuele en een politieke elite.'

Praten over de massa is praten over de elite. De geschiedenis van het socialisme
kun je terugvoeren tot een debat over leiderschap - ruwweg leninistische
voorhoede versus vakbonderige belangenbehartiging. Het socialisme, schreef Van
Doorn in zijn schitterende laatste boek Duits socialisme, is niet 'door maar
voor het proletariaat geconcipieerd. De doctrines zijn de schepping geweest van
generaties dromers en denkers, overwegend van burgerlijken huize'. De
intellectuelen fungeerden als de 'clerus van het proletariaat'.

Die verhouding schept per definitie onzekerheid over vertegenwoordiging. Wie bij
de priesters hoort, hoort niet bij het volk. Nu Henk en Ingrid zijn
geëmancipeerd en niet meer willen volgen, is de priesterstand labiel geworden.
Was het socialisme dat opkwam voor het volk wel wat het voorgaf te zijn? Men
presenteerde zich als zaakwaarnemer, hoe wist men zo zeker dat dat zo was? Dit
is de reden waarom zoveel boosheid van Henk en Ingrid zich tegen links keert -
rechtse partijen hebben veel minder de pretentie om namens anderen te spreken.

Almere

Waarom stemde Almere bij de gemeenteraadsverkiezingen massaal op Wilders?
PvdA-wethouder Adri Duivesteijn begreep niets van die afwijzing. Als het
argument zou zijn: die allochtonen pikken onze banen, dan kun je het nog volgen.
Maar dat is niet zo. Als de reden zou zijn: de Almeerders zijn en masse working
poor geworden met een DSB-wurglening, vooruit. Maar ook dat klopt niet. Het gaat
er betrekkelijk goed en het is er veilig - 'straks zijn de media weg, maar
zitten wij met de PVV', schreef Duivesteijn ontredderd in de Volkskrant.

Oude denkschema's kloppen niet meer - hebben eigenlijk nooit geklopt.  Al bij
het begin van de Eerste Wereldoorlog was de Duitse SPD de wanhoop nabij omdat de
arbeidersklasse loyaal was aan de Duitse natie en niet aan het socialistisch
internationalisme. Het ging niet om de economie, maar om gemeenschapsgevoel,
identiteit, patriottisme.

Economische tegenstellingen blijven belangrijk, zeker bij de komende
verkiezingen. Maar ook 'waarden' brengen kiezers in beweging, schreven de
politicologen Kees Aarts en Jacques Thomassen twee jaar geleden. Ze stelden vast
dat sociaal-democratische kiezers van oudsher aanzienlijk rechtser zijn dan hun
partijleiding.  Begin jaren zeventig waren 'Kamerleden van de PvdA zeer
representatief ten aanzien van sociaal-economische onderwerpen'. Maar als het
ging om law and order of hulp aan ontwikkelingslanden, 'stemden de opvattingen
van de PvdA-kiezers beter overeen met die van rechtsere partijen als de VVD'.
Dit representatieprobleem werd nauwelijks gezien, laat staan geanalyseerd. De
progressieve tijdgeest was te overweldigend.

Er waren wel tegengeluiden, maar die verdwenen uit de 'canon'. De ontvoogding
van die jaren werd beschouwd als een lineair proces. Wie zich uit naam van 'het
gezag' of 'de kerk' of om andere redenen daartegen keerde, was een
vertegenwoordiger van een voorbije tijd die moest worden opgeruimd. Het onbegrip
was totaal. Zo zei het toenmalige D66Â­Kamerlid Anneke Goudsmit over de
katholieke minister Dries van Agt, die problemen had met vrije abortus: 'Een
ander soort mens. Alsof hij van een andere planeet kwam.'

Maar de botsing tussen vrijheid versus vaste, jezelf overstijgende verbanden was
allerminst verdwenen. Aarts en Thomassen vroegen kiezers naar hun opvattingen
over asielzoekers - ruimhartig toelaten of niet. Vrij en blij versus doen zoals
wij, daar komt het op neer. De uitkomst was dat kiezers 'minderheden,
vluchtelingen' al in 1994 als probleem nummer één agendeerden.

Het werd niet gezien, tot Pim Fortuyn acht jaar later met dat thema doorbrak.
Hij had als eerste een neus voor de behoefte in 'de verweesde samenleving' aan
'een strikte vader'. Hier ligt de sleutel voor het begrijpen van Henk en Ingrid.
De aanhang van Wilders wil een heldere afbakening van wat deugt en wat niet.
Wilders voelt dit feilloos aan. Want 'voor de tegenstanders van de PVV bestaat
er geen goed en kwaad, zijn alle culturen gelijk, of het nou de islam is of het
christendom, handen schudden of niet, wat maakt het uit.'

Henk en Ingrid zijn met velen, volgens het onderzoeksbureau Motivaction zijn er
liefst vijf miljoen Nederlanders die zich bepaald onprettig voelen, 'in de steek
gelaten', 'gedesillusioneerd', 'ontevreden over de erkenning die zij van de
samenleving krijgen'. Zij hebben weinig belangstelling voor politiek, zijn
betrekkelijk wantrouwend. De ankers van de verzuiling zijn weg, de angst voor
verlies aan sociale binding is groot, de tijdgeest wordt ervaren als egoïstisch,
agressief en onpersoonlijk.

In de Vinexwijk hunkeren ze niet naar loonsverhoging maar naar zingeving. Jan
Peter Balkenende heeft met zijn waarden en normen opmerkelijk weinig kunnen
bieden. Hij beperkt zich tot het vragen om 'respect': wat u niet wilt dat u
geschiedt, doe dat ook een ander niet. Dat is eigenlijk niets anders dan een
liberale minimum-moraal. Dat goed en kwaad iets buiten onszelf zouden zijn -
transcendente waarden - is een brug te ver. Nooit zal Balkenende zich als Frits
Bolkestein, Silvio Berlusconi of de paus laten ontvallen dat het christendom
meer waard is dan de islam. Begrijpelijk - vrijheid van religie staat in de
Grondwet.

Geert Wilders heeft het wél onomwonden over goed en kwaad - en dan vooral over
het kwaad. In de islam heeft hij een catch-all schuldige gevonden. De islam
staat voor alles wat niet deugt: massa-immigratie, criminaliteit, achterstelling
van vrouwen, een staatsomroep die wat krom is rechtpraat, internationalisme in
plaats van patriottisme. Het gevoel door de linkse partijen in de steek te zijn
gelaten, past er perfect bij. 'Links en de islam trekken samen op, de linkse
elite sluit met veel plezier de ogen voor de werkelijkheid.' Hij raakt hier een
ongemakkelijke waarheid.

Pastoor

Toch zullen Henk en Ingrid ook met Wilders niet veel opschieten. Die vijf
miljoen ontevredenen zijn kinderen van de jaren zestig. Ze zitten niet te
wachten op de terugkeer van de pastoor, de onderwijzer en de autoriteit van de
politicus. Henk en Ingrid zijn op zoek naar houvast, zekerheid en structuur, en
tegelijk zijn de regels er vooral voor de anderen.

En is Wilders zelf eigenlijk geschikt als 'strikte vader'? Wat 'het goede leven'
is, zullen we van hem niet horen. Hij maakt graag gewag van de
joods-christelijke traditie, alweer tot grote woede van zijn tegenstanders, maar
zou hij weten van de christelijke deugden of hoofdzonden? Zoals Paul Schnabel
van het SCP zegt: Wilders is een kind van de moderniteit - soevereiniteit van
het individu, gelijkheid van man en vrouw, homo en hetero.

Ook Wilders zal de eenzaamheid van Henk en Ingrid niet weten op te heffen. Eens
te meer dringt de vraag zich op: wat wil Wilders nu eigenlijk bereiken?

In de Vinexwijk hunkeren ze niet naar loonsverhoging maar naar zingeving

LOAD-DATE: May 24, 2010

LANGUAGE: DUTCH; NEDERLANDS

GRAPHIC: Aanhangers van Geert Wilders, bijeen in Rotterdam: wat 'het goede
leven' is, zullen ze van hem niet horen. Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              149 of 200 DOCUMENTS



                                 de Volkskrant

                              22 mei 2010 zaterdag

wat willen zij? HENK EN INGRID VAN DE PVV STEMDEN OOIT PVDA

SECTION: HET VERVOLG

LENGTH: 181 woorden


Henk en Ingrid, het liefdeskoppel van Geert Wilders, heeft op nu ook de grote
vergaderzaal van het parlement bereikt. Tijdens het taaie debat over het
financiële jaarverslag (droge kost), speelde het fictieve stel donderdag zelfs
even de hoofdrol. Want élke partij is begaan met het stel.  'Henk en Ingrid
willen weten wat de toekomst brengt', zei PvdA-fractieleider Mariëtte Hamer
tegen PVV'er Wilders. 'En ze willen ook weten waar Anja is gebleven!' Een jaar
geleden sprak Wilders immers nog over Henk en Anja.

Maar scheiden komt natuurlijk in de beste families voor. Volgens Femke Halsema
rommelt de PVV aan de koopkracht. 'Drá-má-tisch voor Henk en Ingrid.' Kom zeg,
reageerde Wilders. Híj heeft het stel bedacht, dus híj weet wat  er in hun
hoofden omgaat.

Ze stemden vroeger op de PvdA, doceerde hij, en zélfs een keer op GroenLinks. Nu
zijn ze volgens hem van de PVV. 'Als Henk en Ingrid geen expats zijn of
aanrechtsubsidie ontvangen, gaan ze er niet op achteruit in koopkracht.'
Gelukkig maar. Wel jammer dat volgens naamkundige Gerrit Bloothooft de namen
Henk en Indrid uitsterven.

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              150 of 200 DOCUMENTS



                                 de Volkskrant

                              22 mei 2010 zaterdag

'Wanneer komt de volgende torpedo?';
ondertussen op http://vk.nl/opinie

BYLINE: Henk Müller

SECTION: OPINIE EN DEBAT

LENGTH: 526 woorden


TEGENGELUID Op de site deze week veel discussie over de harde bezuinigingen die
vrijwel alle partijen voorstaan en de gevolgen daarvan. De angst voor de islam
lijkt daardoor even weggeëbd, al maakt Izz ad-Din Ruhulessin zich in een column
kwaad over het 'bange zwijgen' van moslimleiders in Nederland. Wilders liet deze
week opnieuw weten dat de PVV een migratiestop wil voor mensen uit islamitische
landen vanwege 'hun achterlijke geloof'. 'Een islamitisch tegengeluid
ontbreekt', vindt Ruhulessin.

Volgens columnist Geert-Jan Bogaerts hebben de andere partijen inmiddels in meer
of minder mate delen van Wilders programma overgenomen en leeft het
integratiedebat daarom minder. Bogaerts meent dat er vooral een links
tegengeluid ontbreekt. 'De programmawijziging die de PvdA deze week publiceerde
(het vastleggen van 30 miljard aan bezuinigingen in plaats van 20 miljard), komt
onder druk van de economische omstandigheden tot stand. Ook GroenLinks en de SP
stellen bezuinigingen voor die een paar jaar geleden nog door diezelfde partijen
als draconisch zouden worden afgedaan. Conclusie? Links zit nog steeds in de
verdediging, rechts valt aan en domineert het debat. Het 'falen van paars',
lange tijd een bekend thema in de vaderlandse politiek, is het falen van de PvdA
geworden.' Maar in paars zaten eveneens liberalen. 'Beste Mark', schrijft
reageerder Sjaak Meerdink: 'Ik ben zo'n hardwerkende Nederlander waar jij pal
voor zegt te staan.' Hij rekent  voor wat zijn inkomsten (1900 netto) en
uitgaven aan vaste lasten zijn (huis, studerend kind, medicijnen: 1.100 euro).
Als de plannen van Rutte doorgaan gaat hij er 400 euro op achteruit.
'Ongetwijfeld krijg ik over vier jaar 30 euro belastingverlaging, want jij hebt
toch maar mooi de belastingen verlaagd.'

TORPEDO Dat er bezuinigd moet worden, oké. Veel erger vindt Henk Bes het dat
'rechts noch links ooit gewaarschuwd heeft voor de kredietcrisis of voor het
gevaar van landen als Griekenland, Spanje en Portugal in de eurozone'. Gevolg
van de kredietcrisis is dat er nu miljarden bezuinigd moeten worden. Waar het om
zou moeten gaan is wanneer de volgende torpedo die mij gaat treffen inslaat. Het
is leuk om achteraf de kredietcrisis te repareren maar als plotseling midscheeps
een 'made in Griekenland' torpedo ontploft heeft er toch iets geschort aan de
defensie. Hoe kun je vertrouwen hebben in leiders die niet weten wat de
bedreigingen zijn of die kunnen pareren?

HUP MARK Yair da Costa heeft wel vertrouwen in politici, in die van de VVD. Maar
wat hem tegenvalt, schrijft hij in een column, is dat partijleider Rutte zich
niet uitspreekt over het premierschap. Da Costa wil als VVD-stemmer weten wie
van de VVD-prominenten premier wordt mocht de partij inderdaad de grootste
worden en de premier mogen leveren. 'Het ontwijkende gedrag van Balkenende
betreffende zijn ambitie om premier van Europa te worden was behoorlijk
tenenkrommend omdat het een publiek geheim was. Nu doet de VVD precies
hetzelfde.'

De stelling

In de Damschreeuwer-zaak is  het Openbaar Ministerie de juiste maatvoering
kwijt. Die gekte moet stoppen. Hij moet vrij, meent Malou van Hintum

Discussieer mee op:VK.NL/OPINIE

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              151 of 200 DOCUMENTS



                                 de Volkskrant

                             20 mei 2010 donderdag

'Dit jaar wordt het jaar van de doorbraak, dat is zeker';
Interview Surinaamse oud-legerleider Desi Bouterse

BYLINE: Stieven Ramdharie

SECTION: BINNENLAND; Blz. 14

LENGTH: 1722 woorden

SAMENVATTING

Op 25 mei zijn de verkiezingen in Suriname. Oud-bevelhebber Desi Bouterse voert
campagne met zijn partij NDP en de Mega Combinatie. Voor het eerst sinds jaren
laat Bouterse zich interviewen door een Nederlandse krant.

VOLLEDIGE TEKST:

Bij Aarti's supermarkt, in Tijgerkreek, ploft hij zwetend neer op een bankje.
'Zo, mensen, wie gaat er nou een lekker koud biertje voor mij halen', zegt
Desiré Delano Bouterse, bijna 65 alweer, na een dag rondgaan langs de kiezers in
het district Saramacca. Hij vertelt, ademloos gevolgd door een groep aanhangers,
over zijn jeugd als arme, creoolse volksjongen.

'Het was een lekkere tijd, mensen. Je speelde troefcall, je ging met je vrienden
een Hindoestaanse film kijken'. De Hindoestaanse mannen en vrouwen liggen in een
deuk. Bouterse: 'Maar ik was laatst hier, Mijn bloed kookte. Zoveel
achteruitgang.'

Hij is amper uitgesproken, of een stoet van toeterende aanhangers van de
regeringscoalitie Nieuw Front trekt demonstratief voorbij. De oud-bevelhebber,
net als veel Surinaamse mannen liefhebber van zangvogels, brengt vliegensvlug de
vingers naar de mond en doet, levensecht, luid een vogel na. Zijn aanhangers
joelen om de sneer naar de vijand en iedereen fluit mee. Bouterse: 'Zo,
president Venetiaan kan echt niet zo fluiten, hoor! Maar laten we geen grappen
maken, hij is onze president.'

Sitawati Banwarie (47), al haar hele leven bewoner van het arme
landbouwersdistrict Saramacca, verzamelt alle moed en stapt op de ex-legerleider
af. En ze begint spontaan te huilen. Precies dertig jaar geleden, na Bouterses
militaire coup, kreeg haar alleenstaande moeder een stukje grond van het
idealistische sergeantenbewind.

Ze bouwde er een huis op voor haar vier kinderen en de Banwaries wonen er nog
steeds. 'Ik heb hem in die  dertig jaar altijd willen bedanken', zegt Sitawati
als Bouterse weer vertrekt. 'Sinds ik kon stemmen, heb ik altijd op meneer
Bouterse gestemd. Met de Decembermoorden van 1982 heb ik niks te maken. Wat er
is gebeurd, is gebeurd. Andere politici hebben zoveel slechte dingen gedaan in
Suriname. Maar daar hoor je niemand over. Niemand.'

Verdacht en veroordeeld

Op verkiezingscampagne, van dorp naar dorp, met de man die in Nederland vooral
bekend staat als de hoofdverdachte van de executie van 15 politieke
tegenstanders in 1982. De man die,  wegens een drugsveroordeling, nog 11 jaar
moet zitten in een Nederlandse cel. Maar in eigen land is Desi Bouterse,  dertig
jaar na de coup, vooral de leider van de grootste politieke partij. En gooit hij
hoge ogen om de verkiezingen van dinsdag te winnen.

Ondanks '8 december'. Ondanks de al drie jaar oude rechtszaak tegen hem.
'Meneer, laat 8 december toch met rust', roept Fransje, een zestiger, in het
Indiaanse dorp Colombia als Bouterse op bezoek is. 'Het was toen hij of zij. Wat
zou  u doen als politieke tegenstanders het op u  gemunt hadden? Hoeveel doden
vallen er niet elke dag in de wereld? Hij mag van mij gewoon president van dit
mooie land worden. En hij zou het goed doen.'

Vooral  door steeds weer 'dat gedoe over 8 december', mijdt Bouterse bezoekende
Nederlandse journalisten al jaren. Laat staan dat hij een interview geeft.
'Jullie verdraaien toch altijd mijn woorden', is steevast zijn norse reactie. Op
vergaderingen in het partijcentrum OCER in Paramaribo, zijn 'die Hollanders van
de media' niet zelden het mikpunt van zijn toespraken als er weer iets
onwelgevalligs over hem in een Nederlandse krant heeft gestaan.

Maar na een dag in Amerikaanse stijl de inwoners van Saramacca persoonlijk
bezocht te hebben, ontdooit Desi Bouterse en maakt hij tijd vrij. In het
vissersdorp Boskamp, waar hij vaak is, maakt hij onder een hut grapjes met
bewoners die zich om hem heen verzameld hebben.

'Edith, meisje, hoe gaat het met je?', roept hij naar een creoolse vrouw
tegenover hem. Lachend, zich richtend tot de verslaggever: 'Mensen, je hoort die
Hollandse journalist denken: 'Hoe kan het toch dat hij al die mensen kent?' Maar
ik ben een man van het volk, hoor. Ik ben in die  dertig jaar altijd die gewone
districtsjongen gebleven.'

Hoe optimistisch bent u werkelijk dat uw Mega Combinatie op 25 mei zal winnen?
Bij de vorige verkiezingen, in 2005, deed u het ook goed in de peilingen maar
belandde u toch in de oppositie. Bent U niet bang voor een herhaling?

'Echt niet! Echt niet! Dit jaar wordt de doorbraak. Dat is zeker. Er zal heel
wat water door de Surinamerivier moeten stromen, willen we deze verkiezingen
niet winnen. Je ziet het overal. De Surinamers zijn de oude politiek van haat en
rancune, die ze al  zestig jaar kennen, beu. U heeft het toch ook gezien? Ze
willen dat het land een totaal andere kant op gaat na  tien jaar Venetiaan.
Anders blijven we in die vicieuze cirkel van armoede draaien.

'Ik had het geluk, in de jaren zeventig, dat ik in Nederland en Duitsland, kon
wonen en werken. Je ziet de ontwikkeling, de vooruitgang. Wat is er dan mis met
je eigen land, denk je dan, dat we ons eigen volk niet tot dat niveau kunnen
brengen. We hebben het geprobeerd na 1980 maar we konden het werk niet afmaken.

'Overal waar ik kom, klagen de mensen. Dat ze geen elektriciteit hebben, zoals
hier in Saramacca. Over het slechte onderwijs. Dat ze geen stukje grond kunnen
krijgen. Het verhaal dat deze regering stabiliteit heeft gebracht, accepteren ze
niet meer. Suriname is, zo blijkt uit internationaal onderzoek, gemeten naar
onder andere de bodemschatten het 17de rijkste land in de wereld. Zo'n mooi
land. Waarom is er dan zoveel armoede. Hoe kan dat?'

Bent u niet bevreesd voor een internationale afkeuring, in het bijzonder uit
Nederland en de VS, als u weer aan de macht komt? U staat terecht voor de
Decembermoorden, u bent veroordeeld voor drugshandel. Vlak voor de verkiezingen
van 2005 waarschuwde de Amerikaanse ambassade in Paramaribo zelfs voor
internationale isolatie van Suriname met Desi Bouterse als president. Velen
zeggen dat die waarschuwing u de overwinning kostte.

'Met Barack Obama hebben we een duidelijk andere president in het Witte Huis dan
George Bush. Als ze datzelfde spelletje weer zouden willen spelen, hadden ze het
- denk ik - al veel eerder gedaan. Maar je moet niets uitsluiten. We zijn
beslist waakzaam voor wat er nog kan gebeuren, op welke manier de Surinaamse
kiezers beïnvloed zullen worden van buitenaf. Waarin men zich echter niet moet
vergissen, vooral in het buitenland, is dat de Mega Combinatie groter is dan
velen denken. Dat zal wel op 25 mei blijken.'

Maar bent u bang voor een Nederlandse reactie?

'Ik denk dat die zeker zal komen. Maar eerder van politiek Den Haag dan van
Washington waar nu een heel andere wind waait. Maar de wereld eindigt heus niet
bij Nederland, hoor. Wij kijken veel verder: naar Europa, naar andere landen die
ons kunnen helpen in onze ontwikkeling. Nederland neemt, dat staat buiten kijf,
een speciale plaats in Suriname in. Het is immers de oude kolonisator geweest.
Maar het zal van de politici in Den Haag zelf afhangen of ze straks  zullen
profiteren van een relatie met Suriname, van de ontwikkeling van de rijke
natuurlijke hulpbronnen van dit land, of dat ze zich zullen isoleren.'

Bent u eigenlijk wel kandidaat voor het presidentschap? Opvallend bij deze
verkiezingen,  vergeleken met 2005, is dat u zichzelf niet naar voren schuift
als dé kandidaat. In 2005 voerde u nog campagne met de leus 'Des for Pres'.
Heeft u daarvan geleerd? Sommige kiezers staan immers sympathiek tegenover uw
partij, maar Bouterse vinden ze té omstreden.

'Ach, de tijden zijn veranderd. We moeten nu vooral onze focus niet verliezen.
Dit zijn parlementsverkiezingen, laten we dat niet vergeten. Dit zijn geen
presidentsverkiezingen. De president wordt later gekozen in het parlement. Laten
we eerst een meerderheid in het parlement winnen, daarna zien we wel verder. We
moeten nu consolideren wat we nu minimaal al hebben: een goede kans op een
meerderheid van 26 of meer zetels.'

U bent dus geen presidentskandidaat?

'Dat zeg ik niet. Ik wil deze strijd van dag tot dag voeren. Eerst volgende week
dinsdag. We mogen er goed voor staan, maar de echte dag is nog altijd 25 mei.
Onze mensen moeten vooral niet denken dat we er al zijn, dat de overwinning al
binnen is. Dat kan heel gevaarlijk zijn en onze politieke tegenstanders in de
kaart spelen.'

President Venetiaan voert de laatste dagen de druk op u op. Hij waarschuwt de
Surinamers onder andere voor wat er is gebeurd onder uw militair bewind. Hij
zegt dat u in de achteruitkijkspiegel moet kijken om te zien wat u in Suriname
heeft aangericht.

'Ach, ik ga mijn tijd echt niet hieraan verdoen. Het is weer de oude politiek
van haat en rancune, hé. Wij zijn met positieve dingen bezig. Dat hij niet met
ons wil samenwerken in een grote coalitie, zoals hij heeft gezegd, dat is zijn
zaak  Als het volk straks beslist dat we moeten samenwerken met anderen, dan
moeten we daaraan gevolg geven. Maar we gaan ons niet zomaar, om aan een
meerderheid te komen, overleveren aan andere partijen. Echt niet.'

'Dit zeiden we al  dertig jaar geleden, na de staatsgreep. Suriname moest
veranderen, de oude politiek was failliet. President Obama zegt goede dingen,
maar hij was toen nog maar een knul. Waarschijnlijk heeft hij toen onze
toespraken gehoord.

'Heeft u vandaag om u heen gekeken? U zag Hindoestanen, creolen, indianen,
Javanen onder onze aanhang. Bij geen enkele partij zie je dat. Dat is altijd ons
doel geweest: een nieuw denken introduceren. Je bent op de eerste plaats
Surinamer, daarna pas ben je van Hindoestaanse of creoolse afkomst. De
kolonisator heeft ons altijd, met een vernuftig systeem van verdeel- en heers,
apart gehouden. En de oude politici hebben dat zestig  jaar lang gecontinueerd
met hun beleid. Maar na 25 mei zullen we aan dat manco een einde maken. Om te
komen tot een nationaal besef.'

Surinamers zijn die politiek van haat en rancune beu

Ik ben in dertig jaar altijd die gewone districtsjongen gebleven

Er zal veel  water door de Surinamerivier stromen, willen we dit keer niet
winnen

CV Desi Delano Bouterse

1945

geboren in Domburg, Suriname

1975

keert terug naar Suriname, na dienst in Nederlands leger

1980

een van de 16 coupplegers

1982

betrokken bij Decembermoorden

1993

treedt af als bevelhebber

1996

zijn NDP weer aan de macht

1999

veroordeeld voor drugshandel

2000

verdachte  Decembermoorden

2005

NDP wordt grootste partij

2007

hoofdverdachte in proces Decembermoorden

LOAD-DATE: May 20, 2010

LANGUAGE: DUTCH; NEDERLANDS

GRAPHIC: Bouterse tijdens zijn bezoek aan Colombia.  Foto Reuters
Bouterse op campagnetour in het dorpje Colombia in district Saramacca.  Foto
Reuters

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              152 of 200 DOCUMENTS



                                 de Volkskrant

                              18 mei 2010 dinsdag

Terug naar  kleinschaligheid Het duel (2) Volgende aflevering: André Rouvoet
/Alexander Pechtold  Femke Halsema  /  Emile Roemer

BYLINE: Kim van Keken; Remco Meijer

SECTION: BINNENLAND

LENGTH: 2325 woorden

SAMENVATTING

Femke Halsema van GroenLinks (7 zetels) in debat met Emile Roemer van de SP (25
zetels) over vertrouwen in de politiek, de stelling dat links niet kan
bezuinigen en over Europa.

In de aanloop naar de Kamerverkiezingen van 9 juni organiseert de Volkskrant
vijf debatten tussen lijsttrekkers. vandaag

VOLLEDIGE TEKST:

Vertrouwen in de politiek

Halsema:  'Politici zeggen op te komen voor goed onderwijs en ondertussen
fuseert je school met drie andere. Dat is moeilijk te rijmen. De burger botst
met de bedrijfsmatige overheid. Mensen voelen zich genegeerd door een politieke
bureaucratie die veel regels heeft ontworpen en waar de menselijke maat langzaam
uit is geslopen.'

Roemer: 'Politici kennen hun wijken nauwelijks meer. Door schaalvergroting
kunnen mensen nergens meer terecht met hun verhaal. De overheid gaat nergens
meer over, is het gevoel. De politiek, zeker in de steden, heeft de problemen
verwaarloosd. De kwaliteit van huurwoningen, een veilige buurt: mensen hebben
nooit het gevoel dat er is geïnvesteerd in hun wijken, terwijl gevoelsmatig voor
andere dingen geld over de balk werd gesmeten.

'Jarenlang is alles verknald met de fusie- en managersdrang. Kijk naar die roc's
in de grote steden, de manager van een 50 duizend koppige school in Amsterdam
zit op de Zuidas. Hoever wil je het hebben geschopt in de verkeerde richting!
Wij gaan terug naar de kleinschaligheid. Naar buurtscholen in plaats van
leerfabrieken.'

Halsema: 'We weten uit de zorg: breng het dichter bij huis, maak het
kleinschaliger, breng de wijkverpleegster terug, zorg dat de huisarts in de wijk
zit.  Kleinschaligheid is goedkoper en noodzakelijk voor het terugbrengen van
menselijke verbanden.

'De overheid heeft de afgelopen jaren te veel illusies geschapen. Als politici
moeten we het aandurven te zeggen: in een stedelijke samenleving zal een zekere
mate van frictie blijven bestaan. Met name vanuit de rechts-populistische
beweging zijn grote beloftes gedaan. Harder straffen en flinke repressie zouden
leiden tot een groter gevoel van veiligheid.'

Roemer:  'Dat hard straffen de problemen niet oplost, is natuurlijk de spijker
op z'n kop. Ja, je moet overlast keihard aanpakken. Maar als je vervolgens in
het gevangeniswezen fors gaat bezuinigen op reclassering en resocialisatie
bevorder je alleen maar draaideurcriminelen. Je haalt mensen van de straat,
stopt ze in de gevangenis, er mag geen dubbeltje aan ze worden gespendeerd en
dan na twee jaar denk je dat ze klaar zijn voor de maatschappij.

'Je moet die mensen klaarmaken voor terugkeer in de samenleving. PVV, VVD en CDA
willen daarop bezuinigen, maar daarmee maak je de problemen alleen maar groter.
Die mensen komen verzuurd uit het huis van bewaring, de kans dat ze opnieuw een
delict plegen is daardoor verschrikkelijk groot.'

Halsema: 'Bovendien creëer je op straat een veiligheidsillusie. De afgelopen
jaren zijn hangjongeren gecriminaliseerd. Er is een mooie Amerikaanse uitspraak:
the streetcorner is the poor mens lounge. In plaats van jongeren perspectief te
bieden, op scholen en in buurthuizen, is iedereen op ze gaan jagen. Dat leidt
tot wrok en rancune. Bovendien leidt het tot de valse verwachting bij bewoners
dat de situatie beter wordt.

'De bevolkingssamenstelling in de stadswijken is veranderd. Mensen hebben in
toenemende mate zorgen over de eigen leefomgeving. Dat heeft te maken met de
komst van andere culturen, andere religies, andere omgangsvormen. En met een
concentratie van achterstand.

'Uiteindelijk is integratiebeleid ook herverdelingsbeleid. Wij zijn als politici
niet bij machte mensen van geloof te doen veranderen. Al zou je het willen.
Emancipatiebeleid moet voorop staan. '

Roemer:  'In de afgelopen twintig  jaar heeft in veel grote steden echt
gettovorming plaatsgevonden. Integratie is onderdeel van sociaal-economisch
beleid. Nu we midden in een crisis van ongekende omvang zitten, zijn mensen
buitengewoon bezorgd of ze hun kinderen nog kunnen laten studeren, of de
gezondheidszorg betaalbaar blijft.

'Als wij linkse partijen het laten gebeuren dat je straks vijf  euro  moet
meenemen naar de huisarts, worden de problemen in de wijken vele malen groter.
Als je fors bezuinigt op de zorg, wat het CDA doet, en de kleinschaligheid
tegenhoudt, heeft dat allemaal negatieve effecten op integratie in wijken en
steden.'

Halsema: 'Uiteindelijk grijpt de economische crisis veel dieper in het leven van
Henk en Ingrid in dan welk hoofddoekje dan ook! Het is volstrekt  terecht dat
wij nu over de economische crisis praten. Mag ik zeggen hoe blij ik ben met het
debat daarover. Wij, politici, kunnen via belasting en herverdeling ingrijpen in
grote sociale en economische problemen.

'In religie kunnen we niet ingrijpen. Dat is akelige symboolpolitiek, gebrul,
waarmee de Kamer zich al jaren onledig houdt. Zonder dat het heeft geleid tot
effectief handelen, juist dat is zo slecht voor het vertrouwen in de politiek.'

Links kan niet bezuinigen

Roemer:  'De oplossingen die de VVD voor deze crisis heeft is malaria bestrijden
met een mug. Links kan niet bezuinigen? Grote flauwekul! Alle linkse partijen
bezuinigen. En ik ben er aardig trots op dat wat wij voorstellen haalbaar en
betaalbaar is.

'De VVD denkt in vijf jaar meer dan 20 miljard te bezuinigen. Of het zijn
tovenaars, of ze maken de boel kapot. Ik vrees het laatste. Het is aan ons om
duidelijk te maken dat we ook op een sociale manier uit de crisis kunnen komen.'

Halsema: 'Het is misschien goed om even in herinnering te brengen dat deze
economische crisis niet is veroorzaakt door links overheidsbeleid. Deze crisis
is heel ergens anders ontstaan.'

Roemer: 'Falend kapitalisme.'

Halsema: 'Wij zullen nu echt fors moeten bezuinigen. Dat gaat pijn doen. Maar we
moeten wel eerlijke keuzes maken. Het CDA wil 6 miljard bezuinigen op de zorg,
omdat het niet durft te praten over de hypotheekrenteaftrek of over de
kilometerheffing. Het CDA duwt alle grote noodzakelijke veranderingen in de
samenleving weg. Dat gaat ten koste van bijvoorbeeld de chronisch zieken en de
gehandicapten.

' Je zult moeten nadenken over de toekomst van de woningmarkt, de arbeidsmarkt
en de AOW. Maar anders dan het CDA en de VVD kennen wij weinig taboes op
hervormingen. Waar zij voor kiezen is de woonsubsidie voor twee tot drie keer
modaal in stand houden en daarmee de kinderopvang voor één keer modaal om zeep
helpen.'

Roemer:  'Wij komen ook aan de hypotheekrenteaftrek. Maar om de mensen zekerheid
te bieden, garanderen we aftrek bij huizen tot 350 duizend euro. Daarboven
bouwen we af met een maximum van 42 procent. Dus ja...'

Halsema:  'Jullie doen dat al in 2015, hè?'

Roemer: 'Ja, we beginnen met huizen van een miljoen en dan in 2015 terug naar
500 duizend, daarna komen de woningen van 350 duizend euro.'

Halsema:  'Bij ons zit de vijf ton pas in 2030. Veel langzamer, om schokken op
de woningmarkt te voorkomen.'

Roemer:  'Ja ach. Wij willen een heleboel hervormen: de bankenwereld, de
kapitaalmarkt, de woningmarkt. Maar we gaan niet aan het ontslagrecht morrelen.
We morrelen ook niet aan de AOW-leeftijd. Er zijn betere oplossingen om te
voldoen aan de arbeidsmarktvraag.

'Laten we de komende jaren eens inzetten op die 1 miljoen mensen die om welke
reden dan ook niet aan het arbeidsproces deelnemen. Ik ken te veel mensen van
boven de 55 jaar van wie het bedrijf failliet is gegaan, die zich helemaal
lamlendig solliciteren en nergens terecht kunnen. Van de 64-jarigen werkt op dit
moment maar 15 procent.'

Halsema:  'Als ik even mag. De SP doet niets aan de positie van 64-jarigen die
een zwaar beroep hebben uitgeoefend en jong zijn begonnen. Wij maken de AOW
flexibel en dat betekent dat juist dit soort mensen op hun 63ste met pensioen
kunnen. Daar staat wel tegenover dat iemand die heel veel kansen in het leven
heeft gehad en later is begonnen met werken, tot zijn 67ste doorwerkt.

'Wij veranderen wel het ontslagrecht. Ik heb nooit begrepen wat er links of
progressief is aan het instandhouden van een miljard aan ontslagvergoedingen.
Die komen vooral ten goede aan de hoogste inkomens en hun advocaten.

'Waarom dat miljard niet stoppen in een scholingsfonds waardoor ook een
55-jarige toekomst heeft? Waarom er niet voor zorgen dat je de WW inperkt? Je
maakt 'm wel hoger en toegankelijker, zodat ook de outsiders op de arbeidsmarkt,
de zzp'ers toegang krijgen.

'Ons politieke programma is ten diepste hervormingsgezind. Daarin zit een groot
verschil met de SP. Wij willen naar een andere economie, waar vervuiling het
zwaarst belast wordt en de arbeidslasten voor werkgevers omlaag gaan.'

Roemer:  'Wij investeren heel veel om mensen aan het werk te krijgen. Via
gemeentelijke leer-werkbedrijven onder andere.'

Halsema: (beetje plagerig) 'Dat is wel het enige hè?'

Roemer:   'Nee, dat is niet het enige. We hebben een stimuleringspakket voor het
midden- en kleinbedrijf. We gaan voor arbeidskorting. We gaan het pakket van het
UWV bij gemeenten leggen, zodat veel meer maatwerk wordt geleverd. We willen
bedrijven verplichten mensen met een arbeidshandicap aan te nemen.

'Maar het probleem van de arbeidsmarkt flexibiliseren is dat mensen worden
uitbesteed. Kijk naar de catering. Mensen krijgen daar allemaal flexcontracten
en kunnen zo de straat op worden gezet. Bij de postmarkt krijgen ze nog 6 cent
per adres, 4 euro bruto per uur!

'Met het versoepelen van het ontslagrecht, het vermeerderen van al die
flexwerkers, maken we een complete onderklasse in onze samenleving. Mensen die
gewoon onderbetaald worden. In het verleden werd gezegd: de oplossing voor
armoede is werk, werk, werk. Nu hebben honderdduizenden mensen werk en leven nog
in armoede.'

Halsema: 'Ik wil toch wel even beklemtonen dat er ook maandelijks duizenden
werklozen bijkomen. Dat er ongelooflijk veel jongeren zijn op dit moment...'

Roemer:  'Dan moet je vooral het ontslagrecht versoepelen.'

Halsema:  '...die geen kansen krijgen. Als we het hebben over de versterking van
de arbeidsrechten van flexwerkers zijn we het ogenblikkelijk eens. Maar voor ons
is belangrijk dat er meer werk ontstaat. Een gemiddeld klein bedrijf komt
steevast één werknemer tekort. De belangrijkste maatregel is de werkgeverslasten
verminderen.

'Het instand houden van een ongelooflijk dure ontslagvergoeding is niet de weg.
Je moet ervoor zorgen dat mensen meer kansen hebben om aan een baan te komen, in
plaats van alleen maar hun arbeidsverleden centraal te stellen.'

Europa

Roemer: 'Bij de invoering van de euro was een van onze grootste kritiekpunten
dat men naar één Europese munt wilde terwijl er geen Europese eenheid was. De
economie van de noordelijke landen was een totaal andere dan die van de
zuidelijke .

'Wij zijn altijd kritisch naar Europa, maar niet anti-Europa. Daar waar je op
Europees niveau kunt samenwerken, moet je het doen. Waar we veel moeite mee
hebben, is dat Europa vooral het neoliberale beleid oplegt. Wij moeten
Griekenland niet vertellen waarop het moet bezuinigen. Dat moeten de Grieken
vooral zelf uitmaken.'

Halsema:  'Maar er is wel monetair toezicht nodig op de monetaire unie. Dat
willen jullie nationaal houden. Dan heb je toch een probleem.'

Roemer:  'De Grieken hebben vooral een probleem met zichzelf en hun regering.
Als je de boel zo besodemieterd hebt.'

Halsema:  'Jullie laten Griekenland failliet gaan.'

Roemer:  'Nee, we laten Griekenland niet failliet gaan. Wij zijn niet tegen een
steunoperatie.'

Halsema:  (verbaasd) 'O sorry. Ik dacht dat jullie vorige week tegen het
noodpakket stemden?'

Roemer:  'De gewone Grieken op straat krijgen nu alle ellende over zich heen,
terwijl we die banken hebben gered. De SP eiste dat het kabinet in Europa zou
pleiten voor herstructurering, zodat banken ook zouden meebetalen aan iets waar
zij medeverantwoordelijk voor zijn. Omdat dit, voor ons wezenlijke punt niet
werd gesteund, hebben we uiteindelijk tegen gestemd. Niet omdat we tegen hulp
aan Griekenland zijn.'

Halsema:  'Een lastig verhaal.  Als iedereen diezelfde voorwaarde had als de SP,
dan koos het parlement voor een faillissement van Griekenland.'

'GroenLinks is altijd voorstander geweest van een strikte toepassing van het
stabiliteitspact, maar dan moet je ook bereid zijn daar Europees toezicht op te
hebben. Zowel van SP-zijde als ter rechterzijde wordt ervoor gepleit om dat
nationaal te houden. Dan creëer je dus een monetaire unie zonder toezicht.

'In het algemeen is Europa te veel markt en munt, en te weinig mens en milieu.
Jammer is dat initiatieven sneuvelden die Europa wat meer bevoegdheden gaf op
het gebied van buitenlandse zaken en sociale zaken. Zowel links als rechts houdt
dat tegen. Daardoor is Europa een supermarkt gebleven. Ik verwonder me over de
SP die vanuit een grote scepsis naar Europa kijkt en daarmee de ontwikkeling
naar een meer sociaal, ecologisch en groen Europa juist afremt.'

Roemer:  'Alles wat door Europa verplicht wordt opgelegd, zijn neoliberale
afspraken. Daar komt onze  scepsis vandaan. Ik loop niet weg voor samenwerking
in Europa. We hebben nu eenmaal een verdrag liggen in Lissabon. Dan kunnen wel
nu wel roepen: we willen terug...' (stilte).

Halsema:  'Wil de SP de gulden terug?'

Roemer:  'Dat kan  niet. Je zult nu, met het verdrag van Lissabon in de hand
moeten kijken naar hoe je naar een sociaal Europa kunt. Dat zal voor linkse
partijen een enorme strijd zijn, want er heerst in Europa nog een enorm liberaal
gedachtegoed.'

Halsema:  'Liberalisatie van de postmarkt is een Nederlandse beslissing geweest.
De verzelfstandiging van het openbaar vervoer ook. Europa heeft ons daar niet
toe gedwongen. Veel Nederlandse politici nemen zelf beslissingen, gebruiken
Europa als bonte hond en zijn verbaasd als Nederlanders een hekel aan Europa
krijgen. Ik heb daar veel moeite mee.'

'Europa moet een menselijker gezicht krijgen. Wij moeten verregaand monetair
samenwerken en zorgen dat er een fatsoenlijk toezicht op de banken komt.'

In religie kunnen wij niet ingrijpen, dat is akelige symboolpolitiek

Femke Halsema

Wij zijn altijd kritisch naar Europa, maar niet anti-Europa

Emile Roemer

LOAD-DATE: May 17, 2010

LANGUAGE: DUTCH; NEDERLANDS

GRAPHIC: Femke Halsema: 'Jullie laten Griekenland failliet gaan.' Emile Roemer:
'Nee, wij zijn niet tegen een steunoperatie.' Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              153 of 200 DOCUMENTS



                                 de Volkskrant

                              17 mei 2010 maandag

Tolerantie betekent niet: meebuigen;
VVD Edith Schippers (45)

SECTION: OPINIE EN DEBAT

LENGTH: 652 woorden


Beste Volkskrantlezer,Er bestaat een grote kans dat u nog nooit VVD heeft
gestemd. Dat is een vooroordeel mijnerzijds. U hebt vast ook vooroordelen over
de VVD, laten we er een paar langslopen.

Ten eerste: de VVD wil de economie kapot bezuinigen. Om de zaken op orde en de
financiën gezond te krijgen, wil de VVD 30 miljard bezuinigen in acht jaar. Om
dat in perspectief te plaatsen: Balkenende IV heeft de afgelopen drie jaar 50
miljard euro extra uitgegeven (exclusief bankensteun). Het geld is weg, het
leverde u waarschijnlijk weinig op, maar u betaalt nu wel de rente. De crisis in
de wereld is ontstaan doordat banken, bedrijven, mensen en overheden op krediet
leefden.

Nu vinden veel linkse economen dat de crisis moet worden bezworen door nog meer
uit te geven. Voor Portugal, Spanje en Ierland weten dezelfde economen ineens
wel hoe het moet: bezuinigen. En dat is precies wat in Nederland ook moet
gebeuren. Slim bezuinigen en tegelijkertijd investeren in onze toekomstige
kracht is het recept. Geen leuke boodschap, wel eerlijk. Het VVD-programma
bespaart in ruim 10 jaar aan rente 7 miljard euro ten opzichte van het
PvdA-programma. Daarvan kan heel wat onderwijs of belastingverlaging worden
betaald.

Een tweede misverstand is dat de VVD intolerant is tegenover nieuwkomers. Dat is
niet zo. Wel stellen wij eisen en gaan we niet mee in het linkse idee dat
tolerantie hetzelfde is als meebuigen. Als we ongescheiden zwemmen,
gezichtsbedekkende kleding en het weigeren van vrouwelijke handen toestaan, dan
nemen vrouwen tenminste deel aan het openbare leven, zo is de linkse gedachte.
Ik heb nooit begrepen waarom de door emancipatie bevochten vrijheden niet voor
moslimvrouwen zouden gelden. Er wordt niet onderhandeld over vrijheid. Die geldt
voor iedereen, ook voor de moslimvrouw.

Een derde vooroordeel is dat praten over veiligheidsproblemen mensen bang maakt.
Balkenende IV heeft op weinig bezuinigd, maar de politie is een uitzondering.
Dat terwijl op het platteland aanrijdtijden bestaan van een uur, overal
politieposten worden gesloten en mensen op tv zien hoe politiemannen in hun hemd
staan tegenover groepen jongeren. Dat zorgt voor onveiligheidsgevoelens.  De
politiek moet achter de politie staan en de kant van slachtoffers kiezen.

Een laatste, hardnekkig vooroordeel is dat de VVD er is voor de rijken. Ik kom
niet uit een rijke familie, ben zelf niet rijk en heb niet de verwachting dat
ooit te worden. Echt rijke mensen redden zich prima, die hebben mij niet nodig.
Aan de andere kant van het spectrum staan de mensen met een uitkering. Voor
mensen die niet in hun onderhoud kunnen voorzien, moet fatsoenlijk worden
gezorgd. Mensen die onterecht in een uitkering zitten, moeten aan de slag. Een
bijstandsmoeder die vier dagen gaat werken voor het minimumloon gaat er 35 euro
op achteruit. Dat is pas asociaal! De middenklasse is vaak de klos. Zij betalen
belasting, de hoogste premies en krijgen geen toeslagen. Dit zijn de
politieagent, de loodgieter, de groenteboer. Echt geen grootverdieners.

De hardwerkende Nederlanders die 's morgens in de file staan op weg naar hun
werk en terecht niet inzien waarom zij daarvoor spitstarieven of
kilometerheffingen moeten betalen. De mensen die een huis hebben gekocht,
daarmee langjarige verplichtingen zijn aangegaan en daarbij rekening hebben
gehouden met de hypotheekrenteaftrek. Daarvan moeten we dus afblijven. Beste
Volkskrantlezer, laten we onze vooroordelen over elkaar overboord zetten en
opnieuw kennismaken! Lees ons programma, misschien worden we nog vrienden.

Ik maak mij zorgen over de middenklasse

Edith Schippers

Linkse economen vinden dat ze alleen in Spanje, Portugal of Ierland moeten
bezuinigen, maar voor Nederland is het niet anders. Als we maar afblijven van de
hardwerkende Nederlanders die 's morgens in de file staan op weg naar hun werk.
En waarom gelden de door de emancipatie bevochten vrijheden niet voor
moslimvrouwen?

LOAD-DATE: May 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              154 of 200 DOCUMENTS



                                 de Volkskrant

                              17 mei 2010 maandag

geachte redactie

BYLINE: A. M. Kerstens-Collée, Naarden; Harry Smit, Tolbert; M. de Jong,
Zaandam; Bastiaan Zwart, Utrecht; Eric Augusteijn, Schiermonnikoog; H. Smits,
Tolbert

SECTION: OPINIE EN DEBAT

LENGTH: 558 woorden

Zorgvuldig

In de krant van vrijdag stond een lijst van alle vliegtuigongelukken waarbij
Nederlandse slachtoffers zijn gevallen. Mijn zoon is op 31 maart 1995 op
34-jarige leeftijd in Roemenië op een vlucht van de Roemeense
vliegtuigmaatschappij Tarom verongelukt. Er zaten 89 Belgen in en één
Nederlander: mijn zoon. Kennelijk wordt hier pas aandacht aan gegeven als er
meerdere slachtoffers zijn. Voortaan wat zorgvuldiger te werk gaan.

Aanval

Toen ik de column van Nausicaa Marbe las (Opinie & Debat, 14 mei), dacht ik een
pamflet te lezen van de VVD of PVV. Dat mag natuurlijk, maar van de Volkskrant
verwacht je wat meer nuance. Het is alsof ik Mark Rutte hoor praten: de
hardwerkende Nederlander wordt gepakt door de PvdA, die de hypotheekrente wil
afschaffen.  Van afschaffing is geen sprake. Goedkope retoriek.

Ook het Uruzganverhaal klopt niet. De PvdA was niet voor de vechtmissie in
Uruzgan, maar voor de val van het kabinet heeft men al gezegd wel voor een
bescheiden politiemissie te zijn, maar daar viel toen niet met het CDA over te
praten. Ook om alleen maar te spreken over afschaffing van de basisbeurs voor
studenten en de alternatieven weg te laten, is te kort door de bocht. Akkoord,
in een column mag je wat chargeren, maar een beetje minder mag ook.

Medelijden

Wat een tranentrekkend betoog van Bart Bemelmans, uroloog/zorgbestuurder (Opinie
& Debat, 12 mei). Twaalf tot veertien jaar studeren, grotendeels op kosten van
de maatschappij. Daarna jezelf ook nog voor een hoop geld moeten inkopen in een
maatschap. Dit laatste is tegenwoordig bijna meer uitzondering dan regel. Ten
slotte een riant inkomen. Als ik niet beter wist, zou ik er medelijden van
krijgen.

Roddel

Fijn dat Ronald Giphart ons even bijpraat over alle ins en outs van de Jack de
Vriesaffaire (Ten Eerste,12 mei). We gaan natuurlijk niet zelf de roddelpers
lezen.

Chantabel

Jack de Vries heeft zich chantabel gemaakt, aldus Bram Peper (Ten Eerste, 15
mei). Het lijkt mij de moeite waard om dat te laten onderzoeken en of er
inderdaad pogingen zijn gedaan hem onder druk te zetten.

Hopelijk is er niets aan de hand, maar we zitten er bijvoorbeeld niet op te
wachten dat over enige jaren wordt onthuld dat Nederland niet alleen een
Lockheed-schandaal, maar ook een JSF-schandaal heeft.

Overigens wens ik de heer De Vries, zijn gezin, zijn voormalige adjudant en haar
gezin alle kracht hun privéproblemen het hoofd te bieden.

Uitnodiging

'Balkenende verovert uitnodiging voor G20-topconferentie' (Ten Eerste, 10 mei).
Terecht een felicitatie waard. Dan lees ik: 'Diplomaten en Haagse topambtenaren
hadden er een hard hoofd in, nadat Nederland internationaal onbegrip en ergernis
had geoogst met het staken van de militaire missie in Uruzgan.' En ook nog:
'Partijgenoten van Balkenende wijzen erop dat juist Bos verdere deelname aan de
G20 op het spel zette door deze missie af te wijzen.'

Dit   argument doet niet ter zake. Je beluit tot verlenging van een militaire
missie (met risico op doden en gewonden) om humanitaire redenen en niet om zo
graag bij de G20 te willen aanschuiven. Het zou toch ook te gek voor woorden
zijn  dat een land dat in Afghanistan veel meer heeft gedaan dan de meeste
andere landen om die reden geen uitnodiging zou krijgen voor de G20.

Gelukkig heeft de organisatie van de G20 dat beter begrepen dan onze
topambtenaren en diplomaten van  het CDA.

LOAD-DATE: May 17, 2010

LANGUAGE: DUTCH; NEDERLANDS

GRAPHIC: Voormalig staatssecretaris Jack de Vries tijdens een bezoek aan de
Nederlandse troepen in Uruzgan.  Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              155 of 200 DOCUMENTS



                                 de Volkskrant

                              15 mei 2010 zaterdag

Ons geld verdampt, maar we liggen er nog niet wakker van;
achtergrond Wie  de jaren tachtig meemaakte, is sceptisch over doemdenken

BYLINE: Peter Giesen

SECTION: HET VERVOLG

LENGTH: 1225 woorden

SAMENVATTING

Het is weer crisis, en deze keer lijkt hij erger dan ooit. Maar wat merk je
ervan? Wat betekent het omvallen van landen en de paniek over de euro voor de
gewone burger?Door Peter Giesen

VOLLEDIGE TEKST:

Vuilnis ligt weer hoog opgestapeld in de straten van Amsterdam en Utrecht. Het
doet me denken aan de jaren tachtig, toen de vuilnismannen ook staakten. Bijna
alles doet me deze weken aan de jaren tachtig denken. Grimmige berichten,
sombere voorspellingen, doemdenken.

Er is echter één groot verschil. Toen was de crisis echt voelbaar. Ik kende veel
werklozen en wist bijna zeker dat ik na mijn studie geen werk zou vinden. De
maatschappij zat niet op mij te wachten, zo veel was zeker.

Nu is de werkloosheid nog altijd betrekkelijk laag. Straks gaan we weer met zijn
allen op vakantie. Ik hoorde laatst iemand vertellen dat ze haar reis naar de
Verenigde Staten moest afblazen, omdat alle campers al verhuurd waren. Crisis,
what crisis? Of is het een stilte voor de storm, zoals we in mei 1980 ook niet
beseften hoe diep het gat zou zijn?

De jaren tachtig hebben een deprimerend imago, als een grofkorrelige
zwart-witfoto van stakende ambtenaren in een vervuilde, winterse stad,
toegesproken door vakbondsleider Jaap van der Scheur. Fabrieken sloten massaal
de poorten. Knoestige, zwijgzame arbeiders werden tot levenslange ledigheid
veroordeeld. Zwart geklede vleermuizen beheersten het straatbeeld. Ook essayist
Stephan Sanders ging destijds uitsluitend in het zwart gekleed, 'en onze
aardappelen en witlof kookten we in zwarte kleurstof, want er zou eens iets fris
en groens op ons bord belanden', schrijft hij in het Jaren '80 Boek. 'Het gold
als enigszins ongepast om vrolijk te zijn, of nog erger, vrolijkheid uit te
stralen.'

Zelfmoordpil

Wie de radio aanzette, hoorde uitsluitend alarmerende berichten. Huisartsen
hielden een 'kernwapenspreekuur' waar patiënten hun angst voor de bom kwijt
konden. De werkgroep Uiterst Medisch Handelen wilde iedereen een zelfmoordpil
geven, om het lijden na de fatale nucleaire aanval te bekorten. In Polen
staakten de arbeiders van Solidariteit tegen het communistische bewind. Eind
1981 luisterde ik elke avond naar de radio, om te horen of de Russen Polen al
waren binnengevallen.

Toch is dit sombere beeld eenzijdig. De jaren tachtig waren ook de vrolijkste
periode die ik me kan herinneren.  Van de nood werd massaal een deugd gemaakt.
In de universiteitssteden leefden veel mensen van een uitkering, die veel hoger
was dan wat zij voorheen aan studiefinanciering hadden ontvangen. Zij hadden de
tijd van hun leven. Lekker de halve dag in bed ranzen, daarna naar de kroeg of
een concert. Overal ontstonden alternatieve subculturen.

Ik vond dat je alleen van een uitkering mocht leven als het echt niet anders
kon. Vrienden noemden dat een belachelijk en totaal achterhaald standpunt. In
een tijd van massawerkloosheid was het juist sociaal om van een uitkering te
leven. Anders nam je de plaats in van iemand die graag wilde werken. Het was de
tijd van de gesubsidieerd revolutie: No Future roepen op kosten van de staat.

'Er werd vanuit gegaan dat heel veel mensen nooit meer aan het werk zouden
komen. Een generatie jongeren zou verloren gaan', zegt de socioloog Paul
Schnabel, directeur van het Sociaal en Cultureel Planbureau. 'Een kleine groep
werkenden zou een steeds grotere groep werklozen moeten onderhouden. Daar was
men heel somber over.'

De crisis van de jaren tachtig is moeilijk te vergelijken met de huidige crisis,
zegt econoom Jules Theeuwes, directeur van de Stichting voor Economisch
Onderzoek aan de Universiteit van Amsterdam. Destijds was er een
structuurcrisis: de industrie verdween uit Nederland. Nu hebben we een
conjunctuurcrisis. Niet die crisis zelf is zo ernstig, maar de achterliggende
problematiek  van de schuldenberg en de kwetsbare euro. Niemand weet hoe het zal
aflopen. Dat maakt deze crisis ook zo ongrijpbaar.

Maar wie  de jaren tachtig meemaakte, is sceptisch over doemdenken. Na 1985 trok
de economie weer aan. Opeens was alles anders. Op straat maakten krakers en
punkers plaats voor yuppen. Geld verdienen mocht weer. Sterker nog: geld
verdienen was fun! Zelfs de Koude Oorlog was in 1989 opeens voorbij. Toen ik
tegen de kruisraketten demonstreerde, leek de Sovjet-Unie nog gebouwd voor de
eeuwigheid.

'Het was een bevrijdend tijdperk', zei journalist Jan Kuitenbrouwer later in de
Volkskrant over het yuppentijdperk. 'Niet langer schaamden we ons voor
verschillen in talent, in status. De ene mens kon weer hoger reiken dan de
andere.' Om te laten zien wie het hoogste reikte, werd het geld omgezet in dure
spullen. De esthetiek van het kraakpand maakte plaats voor Italiaans design, het
leren jack voor het Armani-pak, Joy Division  en Siouxsie & Banshees voor
Madonna en Miami Vice. Werkloze vrienden lieten zich omscholen tot
softwarespecialist en verdienden meer dan ze met hun incourante alfa-  en
gammastudies ooit  hadden kunnen verdienen. De bewuste baanloosheid bleek
slechts een dun laagje vernis over een diepe wens om maatschappelijk mee te
tellen.

Werk is belangrijker dan ooit. Toch is er iets van de ontspannen kant van de
jaren tachtig blijven hangen, denkt Paul Schnabel. 'Nederlanders hebben liever
meer vrije tijd dan meer geld. Bij Amerikanen is dat precies andersom. Veel
Nederlanders hebben ook niet zo'n vreselijk hoog ambitieniveau.'

Zo bezien is er een compromis gesloten tussen de ontspannen beroepswerkloze en
de koortsachtig gedreven yup. Een comfortabele levensstijl, die genoeg tijd laat
voor kinderen, hobby's en vakantie.

Pensioengeld

De economische crisis brengt dit compromis in gevaar. Is het afgelopen met uit
eten en verre vakanties? Verdampt ons pensioengeld in het zwarte gat van de
Zuid-Europese staatsschuld?

De sleutel ligt in Zuid-Europa, zegt econoom Jules Theeuwes. Als Griekenland,
Spanje, Portugal en Italië hun economie hervormen, kan de euro gered worden.
Maar niemand kan daar zeker van zijn.

Dat maakt de crisis zo abstract. We merken er nu nog weinig van, ook omdat de
overheid de economie stimuleert. Straks moet er bezuinigd worden, 29 miljard
euro volgens het Centraal Planbureau. Ook dat is te overzien, denkt Theeuwes.
'Ik voorzie wel een aantal slappe jaren. Maar als de economie een beetje
redelijk groeit, zijn het begrotingstekort en de staatsschuld niet zo'n heel
groot probleem.'

29 miljard euro is een half procent van het bruto binnenlands product. Dan kun
je toch moeilijk van nationale verarming spreken. Theeuwes: 'Over  maatregelen
als de verhoging van de AOW-leeftijd of afschaffing van de hypotheekrente-aftrek
doe je twintig jaar. Bij normale economische groei kun je dat best hebben.'

Bovendien zijn er relatief weinig jongeren, anders dan in de jaren tachtig. Als
de economie aantrekt, dreigt meteen krapte op de arbeidsmarkt.

Dat klinkt  redelijk geruststellend. Toch wil het crisisgevoel maar niet echt
wegebben. Aan de jaren tachtig hield ik een scepsis tegen doemdenken over, aan
de jaren nul een wantrouwen tegen financiële en economische autoriteiten. Vaak
weten ze het zelf niet, zo is de afgelopen jaren gebleken. En als ze het wel
weten, mogen ze het niet zeggen, omdat de paniek anders nog groter wordt.

Dat is de echte crisis van de jaren tien: de geruststelling stelt niet meer
gerust.

Financiële autoriteiten weten het vaak zelf niet. En als ze het wel weten, mogen
ze het niet zeggen

LOAD-DATE: May 14, 2010

LANGUAGE: DUTCH; NEDERLANDS

GRAPHIC: Na 1985 was opeens alles anders. Van boven met de klok mee: Duran
Duran, Madonna, en Don Johnson en Philip Michael Thomas van Miami Vice. Foto's
ANP/AP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              156 of 200 DOCUMENTS



                                 de Volkskrant

                              15 mei 2010 zaterdag

Der Nederlanden Omroepbestel, het;Verjaardag in kring;
Encyclopedie van Nederland, deel 7

BYLINE: tekst; wilma de rek & bert wagendorp; illustraties ien van laanen

SECTION: HET VERVOLG

LENGTH: 1784 woorden

SAMENVATTING

De Nederlander bestaat niet, zei prinses Máxima. Daar werden veel Nederlanders
kwaad om. Er is echt wel een Nederlandse identiteit, zeiden ze. Maar wat die dan
precies inhield? Dat was niet meteen duidelijk. 'Het Koninklijk Huis', zei de
een. 'De collectieve historie', zei de ander. 'De nationale symbolen', meende
een derde. 'Het koekje bij de thee', zei Máxima zelf, bij wijze van kleine
tegemoetkoming.

Sindsdien is het er met de identiteitscrisis van de Nederlander niet beter op
geworden. Wie zijn wij? Wat zijn wij? Welke zaken bepalen wie we zijn? Wát we
zijn?

Het zijn vragen die historisch, sociologisch, psychologisch of theologisch
kunnen worden beantwoord. Maar misschien is nationale identiteit eerder een
bonte verzameling puzzelstukjes die samen Nederland maken tot wat het is.
Gerechten en tradities, historische namen en merkwaardige gewoonten. Een
slingerende dijk in de nevel of een haring aan de kraam.

Deel 7 van een wekelijkse serie.

VOLLEDIGE TEKST:

Kring, verjaardag in de Tot de typisch Nederlandse verworvenheden behoort het
vieren van de verjaardag gezeten in een kring. Als het onvertaalbare 'gezellig'
het woord is, dan wordt in de verjaardagskring het woord vlees. Dat is tenminste
de bedoeling. Want anders dan in onbeschaafde landen laten Nederlandse
volwassenen hun verjaardag nooit onopgemerkt voorbijgaan.

De oorsprong van de verjaardagskring is onduidelijk. Mogelijk gaat hij terug op
de calvinistische afkeer van dansen of andere vormen van intimiteit bij de
'staande receptie'. Van oudsher vond in de verjaardagskring een scheiding plaats
tussen mannen en vrouwen.

Essentieel voor de verjaardagskring is een grote hoeveelheid stoelen
(gemakkelijke stoelen, eettafelstoelen, stoelen uit het tuinameublement,
pianokrukken, stoelen van de buren, een kratje bier) die zo dicht mogelijk tegen
elkaar aan in een wijde kring in de woonkamer worden geplaatst.

Bij het positiekiezen in de kring dient rekening te worden gehouden met het feit
dat er urenlang met de personen ter linker- en rechterzijde moet worden
geconverseerd. Begint je buurman met 'Ik weet nog goed, toen ik in militaire
dienst zat ' of je buurvrouw met 'Ik hoor dat jouw moeder ook een kunstheup
heeft...' dan wordt het moeilijk. Helaas is daar weinig aan te doen, zeker bij
volledige kringbezetting.

De verjaardagskring is het leven in een notendop: je moet er maar het beste van
zien te maken. Soms is het geluk met je, en zit je opeens naast een kenner van
de Creoolse liefdesriten of de neef van een beroemde voetballer.

De verjaardag in de kring begint met een kopje koffie. Nooit meteen met wijn of
bier. Nieuw gearriveerde gasten worstelen zich langs de gehele kring, kussen
familieleden en goede bekenden en geven anderen een hand. Zij stoten hierbij
menig koffiekopje van tafel, wat tot ontzetting, maar ook tot hilariteit leidt.
Zo komt de stemming erin.

De jarige zelf is intussen koortsachtig in de weer in de keuken, met koffie
inschenken en het aansnijden van de Limburgse vlaai of Hema-taart. Zo nu en dan
moet hij/zij dit ritueel onderbreken voor het uitpakken van een cadeau en het
slaken van kreten van verrassing.

Na de koffie wordt in de verjaardagskring eindelijk overgeschakeld op alcohol.
Vroeger werd in de verjaardagskring stevig gerookt uit op tafel geplaatste
glazen met sigaretten en bolknaks (zie ook: Sigaar, de Nederlandse), maar dat is
voorbij.

Naarmate de bier- en wijnconsumptie toeneemt, worden de gespreksonderwerpen iets
gewaagder. Maar nooit zodanig dat het genant wordt. De verjaardagskring is,
afgezien van de schuine bakken tappende vrijgezelle oom, een oase van beschaving
in een wereld vol hufters. Naarmate de sfeer stijgt, kan ook worden
gecommuniceerd met personen elders in de kring, zodat een verwarrend patroon van
dialogen ontstaat.

Valt in de verjaardagskring een pijnlijke stilte, dan is er meestal een oudtante
die zegt: 'De dominee komt voorbij.' Dat verergert de zaak. Behalve de kring bij
verjaardagen kennen sommige provincies (Friesland) ook de bruiloftskring.

OMROEPBESTEL, HET NEDERLANDSE (korte versie) Vroeger had je in Nederland een
heleboel zuilen en subzuilen (katholiek, protestant, vrijzinnig protestant,
hartstikke protestant, liberaal, volks, socialistisch) en die hadden allemaal
een eigen omroepvereniging (KRO, NCRV, VPRO, EO, AVRO, TROS, VARA). Nu de
verzuiling definitief voorbij is, zijn al die zwaar gesubsidieerde
omroepverenigingen (met allemaal een eigen voorzitter, een eigen directeur en
eigen blonde kittige pr-meisjes) heel erg achterhaald, en daarom zullen ze
uiteindelijk fuseren tot één sterke publieke omroep. Alleen duurt dat even.

OMROEPBESTEL, HET NEDERLANDSE (langere versie) Het was een koude avond in de
jaren dertig van de vorige eeuw. Rond het  huisje van de familie De Wagt loeide
een gure wind. Binnen stak vader met bevende handen een stekker in een
stopcontact. Het gezin hield de adem in. Zou het dan nu...?

Maar er gebeurde niets. Het zelfbouwradiotoestel van de V.A.R.A., waar het gezin
zo lang voor had gespaard, zat eindelijk in elkaar - vader De Wagt en zijn broer
hadden er avonden aan zitten knutselen - maar er was nog geen bromtoontje te
horen. Zacht vloekend haalden vader en broer De Wagt met hun eeltige
werkmanshanden het toestel uit elkaar en begonnen opnieuw.

Weer draaide vader het laatste schroefje aan. Weer ging de stekker in het
stopcontact. 'En plotseling, totaal onverwacht, begon iemand in dat kastje te
praten! Mooi en hard en duidelijk! Heel even was iedereen als versteend, toen
begon mijn moeder ontroerd te snikken en barstte het gejuich los. Hij doet het!
Hij doet het!'

Het tafereel staat beschreven in het boekje   En niet vergeten van
VARA-programmamaker Gabri de Wagt. Het verscheen in 1995, toen de VARA zeventig
jaar bestond. De puntjes tussen de letters die samen VARA vormen waren al weg;
dat de naam oorspronkelijk stond voor Vereeniging van Arbeiders Radio Amateurs
wist niemand meer.

Omroepen als de VARA, NRCV en de KRO zijn negentig jaar geleden geboren, toen
voor het eerst programma's  werden uitgezonden 'via de ether' - aanvankelijk
alleen via twee radiozenders, vanaf 1951 ook op televisie. De schaarse ruimte in
die ether werd netjes verdeeld. Elke zuil kreeg zijn eigen omroepvereniging (zie
ook: Verzuiling). Wie uit een protestants nest kwam las  Trouw, luisterde/keek
naar programma's van de Nederlands Christelijke Radio Vereeniging en meed de
Bonte Dinsdagavondtrein van de heidense AVRO.

Vanaf de jaren zestig is aan de verzuiling een einde gekomen, maar de
omroepverenigingen zijn gebleven. En er komen steeds nieuwe bij. Een 'zuil'
vertegenwoordigen ze niet meer; vandaag de dag is het toverwoord 'Stroming'. Ben
jij een laaghoofdige randdebiel die het leuk vindt vanachter je computertje je
medemens lekker anoniem een pijnlijke dood toe te wensen? Dan vertegenwoordig je
een Stroming!

Ben je een hardwerkende Nederlander zónder vreemd bloed in de aderen en sta je
elke ochtend op tijd op om met je twee eerlijke handen een nette boterham te
verdienen? Kom er maar in! De publieke omroep is immers, zoals de slogan luidt,
'van iedereen en voor iedereen'. Scharrel 50 duizend leden bij elkaar, verzin er
een mooi verhaal omheen en je kunt de lucht in.

In september beginnen twee nieuwe publieke omroepverenigingen met uitzenden:
Wakker Nederland (WNL) en PowNed. Wakker Nederland (een initiatief van De
Telegraaf) en PowNed (voortgekomen uit de website GeenStijl, eveneens van het
Telegraaf-concern) mogen jaarlijks honderd uur televisie maken en 450 uur radio.
Ze krijgen daarvoor elk zeven miljoen euro. Drie andere omroepverenigingen die
recent werden toegelaten zijn Max (voor ouderen), BNN (voor jongeren) en Llink
(voor wereldverbeteraars; verdwijnt alweer wegens gebrek aan belangstelling). Er
zijn grote omroepen zonder leden (NOS, NPS) en er zijn een hele hoop kleintjes
als de IKON en de Boeddhistische Omroep. In totaal hebben we straks 21 erkende
publieke omroeporganisaties die hun programma's uitzenden op Nederland 1,
Nederland 2 en Nederland 3, de netten van de publieke omroep, op radio 1 tot en
met 5, en via een aantal digitale kanalen.

Het Nederlandse omroepbestel is al met al een  ondoorgrondelijk samenraapsel van
verenigingen en stichtingen, aangestuurd door een overkoepelende instantie (de
publieke omroep), gecontroleerd door een Commissariaat (voor de Media) en
betaald door de overheid (jaarlijks ongeveer 750 miljoen euro subsidie) en het
bedrijfsleven (jaarlijks ongeveer 200 miljoen euro reclamegeld via de STER).

Naast de publieke omroep zijn er acht commerciële Nederlandstalige zenders die
geen cent subsidie krijgen en voor wie reclame en sponsoring de belangrijkste
bron van inkomsten is: RTL4, RTL5, RTL7 en RTL8 (onderdeel van RTL), Net5, SBS6
en Veronica (onderdeel van SBS), en Het Gesprek, van de machtige mediamannen
Derk Sauer, Ruud Hendriks, Frits Barend en Harry de Winter.

De publieke omroep ligt sinds 2003, toen een McKinsey-rapport de efficiency van
de organisatie had doorgelicht, voortdurend onder vuur.  De huidige
verkiezingsprogramma's van de politieke partijen zijn verdeeld. PvdA en CDA, de
traditionele pleitbezorgers van de publieke omroep, houden de omroepen nog wel
uit de wind; van de VVD, GroenLinks, de PVV en D66 mag er flink in de publieke
omroep worden gesnoeid. Waarbij het een grappig detail is dat de mediaparagraaf
in het verkiezingsprogramma van D66 is geschreven door Ruud Hendriks van Het
Gesprek. Maar dat terzijde.

uw reacties en tips

Regelmatig kom ik in Spanje en Italië. Altijd prop ik een paar pakken
stroopwafels in mijn bagage. Voor mijn Spaanse en Italiaanse vrienden, die mij
hebben verzocht: 'Breng je alsjeblieft wat van die... kom hoe heten die dingen
ook alweer... mee?' De naam is voor hen een onneembare horde, maar de smaak
bevalt hen uitstekend. Toen ik eens in Sevilla een pak stroopwafels aan de ene
vriend overhandigde in het bijzijn van een ander, die dankzij mij al vertrouwd
was met dit Nederlandse product, begon die uit te leggen dat je de st... nou ja,
die galleta holandesa dus, op een kop dampende thee of koffie moest leggen voor
het beste effect. Als ik het nog eens helemaal gehad heb in Nederland, begin ik
een stroopwafelkraam in Spanje. Of Italië. Moet ik alleen nog een andere naam
verzinnen.

Marlies Jansen

Als ik aan Nederland denk en zijn identiteit, dan denk ik aan Water. Water dat
zorgt voor verbinding, zorgzaam is, waar we goed mee zijn als het gaat om
sporten (zwemmen/schaatsen). En soms hebben we te veel water en vervaagt onze
identiteit. Te veel polderen, te veel compromissen, te weinig lef.

Jan Stoop

Volgende week:   Hondenpoep    mail:  dernederlanden@volkskrant.nl of kijk op
http://vk.nl/dernederlanden

MMV NED. centrum voor volkscultuur

LOAD-DATE: May 17, 2010

LANGUAGE: DUTCH; NEDERLANDS

GRAPHIC: verjaardag DEF
verjaardag hoekorn los DEF
verjaardag hoekorn los DEF
verjaardag hoekorn los DEF

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              157 of 200 DOCUMENTS



                                 de Volkskrant

                              14 mei 2010 vrijdag

Interne crisis geeft China kopzorg

SECTION: ECONOMIE; Blz. 29

LENGTH: 1120 woorden

SAMENVATTING

De Chinese aanpak van de crisis leek zo doortastend, maar de schaduwzijden
worden zichtbaar.

VOLLEDIGE TEKST:

Terwijl Europa tobt met een schuldencrisis, lijkt China bijna onaantastbaar. De
economie groeide in het eerste kwartaal weer met bijna 12 procent, de
huizenprijzen blijven onverminderd stijgen. China is op weg de tweede economie
ter wereld te worden, voor Japan.

Maar er schuilt een verraderlijke adder onder het gras, zegt Andy Xie, een
uitgesproken econoom die schrijft voor Caijing, China's meest kritische
weekblad. Peking worstelt met een verborgen interne schuldencrisis: veel steden
en provincies hebben het afgelopen jaar zoveel geleend dat ze zomaar kunnen
bezwijken onder de last.

Het is een crisis die veel minder aandacht krijgt dan de perikelen in het
Westen, maar daarom is ze nog niet minder gevaarlijk, betoogt Xie. China
vertoont volgens hem tekenen van een bubbeleconomie. Als de boel onderuit gaat,
zal de hele wereld een dreun krijgen, van de grondstoffenlanden in de derde
wereld tot de leveranciers van hightechspullen in de eerste.

Buitenbeentje

Xie is lang een buitenbeentje geweest met zijn kritiek op het Chinese model. Met
zijn geregelde waarschuwingen dat het groeiwonder van Azië onderuit kan gaan,
heeft hij iets van Nouriel Roubini, de econoom die de bijnaam Dr Doom verwierf
omdat hij tegen de stroom in, de Amerikaanse financiële crisis voorspelde. Xie
ziet zichzelf overigens net als Roubini niet als doemdenker, maar als realist.

Hij staat  niet meer alleen in zijn kritiek. De Chinese regering is de laatste
weken druk bezig met allerlei noodmaatregelen om de huizenmarkt af te koelen.
Brave staatseconomen laten nu ook hun verontrusting horen over de binnenlandse
schuldenberg.

De financiële problemen zijn het gevolg van het grote stimuleringsprogramma dat
Peking vorig jaar losliet op de economie. Het geld was bedoeld om de effecten
van de globale financiële crisis te dempen. De honderden miljarden euro's leken
al snel resultaat te boeken, want de groei toonde in 2009 slechts een bescheiden
dip en op het eerste gezicht is China  weer terug op het oude groeipad.

De aanpak leverde Peking veel waardering op. Kijk die Chinezen de zaken toch
eens krachtig aanpakken, terwijl wij maar wat zitten te prutsen, klonkt het in
Europa en de VS. Maar de schaduwzijden worden  zichtbaar.

De kern van het probleem is dat Peking lokale overheden - steden, districten en
provincies - vorig jaar opriep lokaal zo veel mogelijk geld te lenen om de
crisis te lijf te gaan. De lokalen moesten zelf ruim tweederde van de ruim 400
miljard euro van het pakket op tafel leggen, Peking fourneerde slechts 120
miljard.

Vloedgolf

Dat lieten de vele duizenden stadhouders zich geen twee keer zeggen. Er kwam een
ware vloedgolf van plannen waarvoor geld werd opgetrommeld bij plaatselijke
bankfilialen die geen nee konden zeggen. Aan risicobeleid werd amper gedaan.

Als het fout gaat, zal Peking wel bijspringen, is van oudsher de overheersende
gedachte. Die leunt op de ervaring van eerdere leninghausses, die de centrale
regering de afgelopen vijf jaar al noopte met tientallen miljarden euro's te
schuiven om banken van slechte leningen te bevrijden.

Veel van het nieuwe stimuleringsgeld is gestopt in onroerend goed en
bijbehorende infrastructuur. Dat past geheel in een markante trend: de Chinese
staat - van stadsbesturen tot staatsbedrijven - is de afgelopen jaren de
hoofdrolspeler geworden in een ongekende onroerend-goedbonanza, waarvan de
gewone burger de dupe is.

Zo verdienen partijbonzen en hun vrienden in de bouwwereld kapitalen, terwijl de
onderdanen met veel te dure bouw worden opgescheept. Veel speculanten uit de
middenklassers pikken een graantje mee door nieuwe flats en huizen al van
tekening te kopen en met winst door te schuiven aan jonge stellen die willen
trouwen.

Volgens Xie gaat het om 'een van de grootste financiële gektes in de moderne
geschiedenis', waarbij 'dierlijke instincten' de boventoon voeren. Er zijn
Chinezen die tot honderd keer hun jaarinkomen lenen om maar te kunnen
meeprofiteren: mensen die naïef denken dat huizenprijzen alleen maar omhoog
kunnen gaan.

Het zal tot een catastrofe leiden, voorspelt econoom Roubini. Over anderhalf
jaar is het geld op, dan spat de huizenzeepbel uit elkaar en zit de hele wereld
met de brokken.

Maar, troost Xie, het hoeft niet zover te komen. Peking kan de politieke wil
tonen om harde maatregelen te nemen. Vooral het lenen van geld moet veel duurder
worden. Spaarders krijgen nu een rente die minder is dan de inflatie. Dan kun je
nog maar beter een flat kopen, al is die veel te duur, of een nieuwe auto.

Hebzucht

Chinese families worden nu gedreven door een mix van angst en hebzucht. Hun
traditionele spaarzin neemt schrikbarend snel af: de schuldenlast van
huishoudens steeg vorig jaar met een ongekend 43 procent tot zo'n 900 miljard
euro.

De grote vraag is of Peking de wil heeft. De tegenkrachten zijn groot, schetst
Xie: het zijn namelijk vooral staatsbedrijven en stadsbesturen die profiteren
van het goedkope geld. Diezelfde partijen profiteren ook van de hoge grond- en
huizenprijzen. Het levert voor de centrale beleidsmakers een dilemma op: kiezen
ze voor halfslachtige maatregelen die alleen tijdelijke schijnstabiliteit
opleveren,  of komt er alsnog een keuze voor stabiliteit op lange termijn?

Xie komt met een opvallend sociaal-democratisch advies. Niet alleen moet de
rente fors omhoog en dienen de staatsbanken hun kapitaalreserves aanzienlijk te
verhogen om de schok van een aanstaande golf van oninbare leningen te kunnen
absorberen: Peking moet vooral zorgen dat er veel meer volkshuisvesting komt.

Luistert Peking?  Qi Ji, de staatssecretaris van Huisvesting en Stedelijke
Ontwikkeling, probeerde de  middenklasse de afgelopen week in een online debat
gerust te stellen. De huizenprijzen moeten dalen, betoogde hij.

'Als de buitensporige prijsstijgingen niet worden beteugeld, kan de trend zich
uitbreiden. Dat zou de koopkracht van burgers aantasten, de financiële
stabiliteit bedreigen en zelfs voor sociale onrust zorgen', zo vatte de
bewindsman de zorgen van de centrale regering samen.

De keizer zit net  als vroeger ver weg

De manier waarop leningen worden uitgedeeld in de Chinese provincie is lastig
onder controle te krijgen. Peking mag oekazes uitvaardigen, plaatselijke
belangen laten zich niet zomaar aan de kant schuiven. De keizer zit, net als
vroeger, ver weg.

'Heb medelijden met de bankier die op zijn filiaal leningaanvragen krijgt van de
plaatselijke machthebbers', spot het weekblad Caijing. 'Vaak ontbreken de
basisgegevens die een kredietbeoordelaar nodig heeft om risico's te bepalen.
Maar hij staat laag in de pikorde. Als een partijbestuurder een lening wil, dan
krijgt hij die.'

LOAD-DATE: May 14, 2010

LANGUAGE: DUTCH; NEDERLANDS

GRAPHIC:  Een kruispunt van snelwegen in het centrum van Shanghai.  Foto AP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              158 of 200 DOCUMENTS



                                 de Volkskrant

                              12 mei 2010 woensdag

Filmpje Verdonk: 'Tot hier en geen centimeter verder'

BYLINE: Sebastiaan Timmermans

SECTION: MEDIA EN MENSEN

LENGTH: 328 woorden


Dreigende muziek, heftige beelden. Een dame met  rollator wordt bedreigd,
ambulancepersoneel belaagd door Marokkanen. Meisjes worden lastiggevallen.
Daar is Rita Verdonk.

'Tot hier en geen centimeter verder.' Rita Verdonk pakt uit in haar
campagnefilmpje van Trots op Nederland, voor de Tweede Kamerverkiezingen. Het is
gemaakt door Willibrord Frequin Producties.

Het moet iedereen duidelijk worden dat het helemaal de verkeerde kant opgaat in
Nederland. De overheid zit de eerlijke burger in de weg. Het water staat de
'gewone man' aan de lippen. Dus toont het filmpje  een zwembad vol
watertrappelende mannen en vrouwen die het hoofd nog net boven water kunnen
houden. Na 24 uur was het filmpje al meer dan 65 duizend keer op internet
bekeken.

'Amateuristisch en veel te opzichtig', vindt Jan Kleinnijenhuis, hoogleraar
communicatie aan de Vrije Universiteit. 'In het filmpje worden Marokkanen
duidelijk aan criminaliteit gelinkt. Op zo'n overdreven manier dat het voor veel
mensen ongeloofwaardig wordt. Hier prikken ze zo doorheen.'

Anders dan in de VS kent Nederland  geen sterke traditie van campagnefilmpjes.
Volgens Kleinnijenhuis heeft dit meerdere oorzaken.

'Partijen hebben weinig geld. Spotjes zijn erg duur.  In Nederland geloven
mensen spotjes niet. Ze baseren hun oordeel op kranten en nieuws. Daar kunnen
partijen gratis in komen. Een stem is in Nederland dus veel goedkoper dan in de
VS, waar partijen miljoenen dollars voor campagnes uittrekken.'

De partijen van Verdonk en Geert Wilders profileren zich op immigratie en
veiligheid.   Zo zien we in een filmpje van de PVV  'vliegtuigladingen vol uit
moslimlanden naar Nederland komen'.

Kleinnijenhuis vreest voor het succes van de partijen. 'Immigratie speelt  bij
PVV-kiezers  een steeds kleinere rol.  Veiligheid is wel belangrijk, maar daar
vinden kiezers ook het CDA en de VVD goed in.  Wilders zit in de verdediging en
daar komt hij maar moeilijk uit. Hij zal iets nieuws moeten verzinnen.'

xxxxxxxxx

xxx

LOAD-DATE: May 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              159 of 200 DOCUMENTS



                                 de Volkskrant

                              11 mei 2010 dinsdag

Feestje;
Tv-recensie Jean-Pierre Geelen

SECTION: MEDIA EN MENSEN

LENGTH: 455 woorden


'Over vier weken beleven we weer het feest van de democratie. Maar hoe leuk is
dat feestje eigenlijk nog?' De commentaarstem van Chris Kijne stelde de vraag
aan het begin van VPRO's Tegenlicht. Er klonk dreigende muziek, er waren sterk
vertraagde beelden van Job Cohen en Margaret Thatcher tegenover grote massa's.
Tegenlicht ging over die vraag praten met vijf 'vooraanstaande denkers' uit
verschillende landen.

Dus eigenlijk kende je het antwoord al: dit feestje gaat niet meer bruisen.

De stand van de democratie is er niet beter op geworden, was de heersende opinie
onder de denkers - alsof ze erop waren uitgezocht. Hun citaten werden zorgvuldig
door elkaar gemengd, en zo ontstond vanzelf een nogal alarmerend beeld van de
moderne samenleving en haar bestuursvorm.

De politicus die aftreedt, keert nooit terug naar de gewone burgerij, maar wordt
bankdirecteur of iets dergelijks, signaleerde de Britse politicologe Hilary
Wainwright. Dat gebeurt steeds, en dat staat volgens haar haaks op de ware
democratische beginselen.

Weer die dreigende tonen en vertraagde beelden, terwijl Wainwright klonk: 'De
overheid staat nu mijlenver af van de gewone mens.'

Historicus John Keane zag 'een serieuze identiteitscrisis' van de democratie.
'Partijen zijn vaak onhelder gefinancierd, door rijken en instellingen. Onder
het electoraat leeft een sterk gevoel dat ze het één beloven en het ander doen.
Dat leidt tot de vraag: wat doen ze nog voor ons?'

Het scherpst was de Amerikaanse politicoloog Fareed Zakaria. 'Telkens wanneer
een overheid een vervelende maatregel voorstelt, ontstaat er weerstand, en die
is bijna altijd succesvol.' Dat laatste is dus een probleem, want het verlamt
elke daadkracht. Nee, dan het Chinese systeem: waar met economische inzichten
het onderwijsbudget in één keer werd verdubbeld. Zakaria: 'In welk democratisch
systeem is zoveel daadkracht mogelijk?'

Hij noemde Californië, waar referenda bestaan, met steeds dezelfde uitslagen.
Zakaria: 'Het volk wil lagere belasting én meer voorzieningen. De gedachte rees
dat je burgers meer bij het bestuurlijk proces moet betrekken om hen te leren
dat die combinatie dus niet kan. Ik kan niet een voorbeeld noemen waar dat
gelukt is. Integendeel: het leidde tot grotere onrust.'

En zo ging het vijftal door. Over populisme, over de zegeningen van internet en
bloggers in minder democratische samenlevingen als China.

Aan het einde moesten we het doen met historicus Keane, die democratie omschreef
als 'een soort anti-utopie', waarin grote idealen altijd worden ingeperkt. De
utopie van het controleren der machten zal volgens hem nooit helemaal worden
bereikt, maar het is 'een strijd die nooit moet worden opgegeven'.

Lekker feestje.

xxxxxxxxx

De zegeningenvan de dictatuur

LOAD-DATE: May 10, 2010

LANGUAGE: DUTCH; NEDERLANDS

GRAPHIC: jeanpierre 2
jeanpierretv

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              160 of 200 DOCUMENTS



                                 de Volkskrant

                              8 mei 2010 zaterdag

'Inkomensverschil te groot geworden';
cohen

BYLINE: ANP

SECTION: BINNENLAND

LENGTH: 66 woorden


De inkomensverschillen tussen de middenklasse en alles wat daar boven zit, zijn
te groot geworden. Dat betoogt PvdA-lijsttrekker Job Cohen vrijdag in Heerlen in
de Wöltgenslezing. De inkomens van grootverdieners groeien volgens hem twee keer
zo snel als dat van de gewone Nederlander. Daarom is het tijd voor een 'fiscale
correctie', en  moet  een einde komen aan afwijzingen van lastenverzwaring. ANP

LOAD-DATE: May 7, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              161 of 200 DOCUMENTS



                                 de Volkskrant

                              8 mei 2010 zaterdag

'Stop met dat Haagse gedoe' Interview  Enschedese CDA-bestuurders Jan Bolscher
en Armand Dohmen   Democratie in depressie   Deel 3;
interview enschedese CDA-bestuurders Jan Bolscher en Armand Dohmen

BYLINE: Jan Tromp

SECTION: HET VERVOLG

LENGTH: 2475 woorden

SAMENVATTING

Ze stuurden een stuk naar de krant waarin ze zich openlijk keerden tegen hun
partijleider Jan Peter Balkenende. Het was tijd voor iemand anders. 'Je weet
niet meer waarop je stemt.'

VOLLEDIGE TEKST:

Armand Dohmen is in Enschede de penningmeester van het CDA. 'Dat artikel', zegt
hij, 'waarin wij op persoonlijke titel opschreven dat het voor Balkenende tijd
is om te gaan, was een soort kristallisatiepunt. Het was de uitdrukking van een
gevoel dat Jan en ik al langer hebben: de politiek moet zich nu eens serieus
zorgen maken. Men kan wel op de oude voet door blijven gaan, maar er is veel te
weinig vertrouwen.'

Jan is Jan Bolscher; hij is de voorzitter van het CDA in Enschede. Hij zegt:
'Het gaat niet om de persoon. We hebben hem nog gemaild '

Hem?

Dohmen: 'De heer Balkenende. We hebben hem inderdaad geschreven dat het in
essentie niet om zijn persoon gaat, maar dat we de fatale scheefgroei niet
langer mogen ontkennen.'

Wat schreef Balkenende terug?

'Hij heeft niet teruggeschreven.'

Bolscher en Dohmen veroorzaakten meer dan een rimpeling in de vijver toen ze in
maart, kort na de gemeenteraadsverkiezingen, een stuk naar de Volkskrant
stuurden waarin ze openlijk opstonden tegen hun  partijleider. Deze had zich
zojuist overnight opnieuw op het schild gehesen als lijsttrekker van het CDA.

En paar fragmenten uit dat stuk: 'De politieke 'houdbaarheidsdatum' van JP is
gepasseerd; we zijn toe aan iemand anders.' Iets verderop: 'Van een voormalig
hoogleraar christelijk-sociaal denken is het vreemd dat hij niet de realisering
van het gedachtengoed, maar machtsrituelen het lot van zijn kabinet laat
bepalen.' Tegen het slot: 'Politieke partijen zijn er niet voor zichzelf. Zij
ontlenen hun legitimiteit en hun bestaansrecht aan de mate waarin zij bijdragen
aan een menselijker wereld, in ons land en daarbuiten.'

Thuis bij Dohmen, niet ver van de plek waar nu bijna tien jaar geleden de
vuurwerkfabriek ontplofte, zegt  Bolscher  dat Enschede 'sociaal-economisch een
moeilijke stad' is. De textiel is verdwenen, en dat gat is nooit meer opgevuld.
'Al ruim twintig jaar wordt hier hard gewerkt aan een betere stad, in coalities
waarin de PvdA leidend is en het CDA een rol heeft als tweede partij. Dat gaat
goed.'

Het CDA is in twee verkiezingen van acht naar vijf zetels gezakt. Alle
inspanningen die ze in de opbouw van de stad steken, worden op verkiezingsdagen
verziekt door het landelijk CDA - zo zien ze dat. Dohmen: 'Wat denk je dat
gewone mensen hier vinden van de manier waarop ze in Den Haag met elkaar omgaan?
Het is fnuikend.'

Bolscher wijst op de opkomst in Enschede: 'Nog maar 45 procent van de mensen bij
de laatste raadsverkiezingen.' Vier jaar geleden ging 53 procent naar de
stembus. Ook niet veel, maar het verschil schrijnt.

'We hebben hier vijf stadsdelen. Er waren debatten georganiseerd over de
toekomst van de buurt. Gemiddeld zijn zeven mensen komen kijken. Zeven.'

Zo op het oog horen ze niet bij elkaar, Bolscher en Dohmen. De eerste is 67; hij
had de vader kunnen zijn van Dohmen, die 42 is. Dohmen is de rustige van het
duo. Hij heeft mijnbouwkunde gestudeerd, hij had bij Shell of een vergelijkbaar
concern terecht moeten komen, maar het werd milieubeheer in de gemeente Zwolle.
Tegenwoordig heeft hij een eigen bureau dat adviseert over ontwikkelingen op het
gebied van milieu, veiligheid en duurzaamheid.

Bolscher heeft een half leven doorgebracht in het onderwijs. Hij was tot 2005
rector van het plaatselijke Bonhoeffer College. In zijn jongensjaren studeerde
hij sociologie en rechten in Tilburg, dat zich nog een tijdje Karl
Marxuniversiteit heeft genoemd. Bolscher studeerde af op een scriptie over
vervreemding en het leerstuk van het menselijk tekort.

Het gesprek zal voor een belangrijk deel over de onveranderlijkheid der dingen
blijken te gaan. Uit het boek Prediker: 'Alles heeft een bestemde tijd en alle
voornemen onder de hemel heeft zijn tijd. (...) Alles is eindeloos vermoeiend.'

Bolscher: 'Onveranderlijkheid was de cultuur van het voortgezet onderwijs in de
jaren tachtig. Het ging zoals het ging. Je had kinderen die in cohorten bij
elkaar zaten. Je had leraren die aan een kar trokken die steeds zwaarder werd.
Niemand vroeg zich af: wat gaat er mis? Nee, zo ging dat nu eenmaal in het
onderwijs.'

Dohmen: 'Ook op milieugebied zie je veel onbeweeglijkheid. Het beleid lijkt niet
gericht op het bereiken van doelen; veeleer probeert het te voorkomen dat je als
verantwoordelijk politicus een probleem zou kunnen krijgen.

'Ik geloof dat het mijden van risico een tijdverschijnsel is geworden. Wie
zichtbaar een fout maakt, krijgt de hele lading over zich heen. Je wordt zwaar
afgerekend. Door de oppositie, door de media, misschien ook wel door je eigen
partij. Het resultaat is een cultuur van angst. Een bestuurder heeft een
probleem opgelost als hij het heeft kunnen doorschuiven.'

Bolscher heeft recent een leerzame ervaring opgedaan. Op het concept van het
verkiezingsprogramma van zijn CDA diende hij een wijzigingsvoorstel in. Het
amendement benoemde man en paard: kwaliteit en doelmatigheid van het voortgezet
onderwijs schieten ernstig tekort. De onvrede is indrukwekkend. Voor beter
functionerende scholen is het dringend nodig dat de personele en inhoudelijke
kant op elkaar worden  afgestemd.

Bolscher: 'Mijn amendement veroordeelde feitelijk het beleid vanaf, laten we
zeggen 1990. De tekst van mijn voorstel kwam in essentie uit een
commissierapport van - het is niet te geloven - achttien jaar geleden.'

Hoe verging het uw amendement?

Bolscher: 'Afgeserveerd. Het werd met een negatief advies aan het congres
voorgelegd. Het was 'negatief van toon', schreef het partijbestuur. Ik zou
suggereren dat het 'alleen maar kommer en kwel' is in het onderwijs.

'Maar hoe kun je nu positief toonzetten wat in zijn kern niet deugt? Kommer en
kwel? Iedere betrokkene weet dat de doelstellingen van het voortgezet onderwijs
al jaren niet worden gehaald. Vanaf 1992 krijgen scholen een fors bedrag voor
intensievere begeleiding. Niet dat ooit om verantwoording van de uitgaven is
gevraagd, maar dat geld, dat ontvangen ze. Toch worden tot op de dag van vandaag
de doelen niet gehaald. Je kunt het lezen in de openbare verslagen van de
inspectie.

'Maar zeg het niet hardop. Formuleer niet in je verkiezingsprogramma dat je een
probleem hebt en dat je vast van plan bent het eindelijk stevig aan te pakken.'

Dohmen: 'Wat mij opvalt, is dat politici en bestuurders heel slecht zijn in
terugkijken. Met elan stort men zich op nieuw beleid. Altijd leuk om uit te
dragen. Maar achterom kijken en zich afvragen of gebeurd is wat is beloofd, komt
amper voor in onze politieke cultuur.

'Het is vaak onthutsend, ik kan het niet anders zien. Een voorbeeld uit mijn
eigen vakgebied: er is een klimaatakkoord tussen het rijk en de gemeenten. Daar
staat een afspraak in die feitelijk al vijftien jaar geleden in een wet is
vastgelegd. Nu doet men stoer over zo'n afspraak. Ik zou zeggen: was vijftien
jaar geleden trouw gebleven aan je eigen wet, en die afspraak was niet nodig
geweest.'

Over dat falende onderwijs, meneer Bolscher, maakt u zich al twintig jaar
druk...

Bolscher: 'Het schiet ernstig tekort. Maar ik ben doorgegroeid. Mijn
overtuiging, door de feiten onderbouwd, is alleen maar sterker geworden.'

U legde uw zaak neer in een wijzigingsvoorstel voor het partijcongres. Maar
vervolgens bleef u weg. Hoe kan dat?

Bolscher: 'Ik mail regelmatig met Marja van Bijsterveldt, de staatssecretaris
van Onderwijs. Zij is goed, ze is een van de besten die we in twintig jaar gehad
hebben. Ze vond het amendement pittig kritisch, maar wees het niet af. Toch
kreeg het een negatief advies van het partijbestuur. Als Van Bijsterveldt al
niet in een positie verkeert om zo'n amendement niet afgewezen te krijgen, wie
ben ik dan?'

Zo komen we vanzelf bij de vergeefsheid der dingen. Als u als actief partijlid
al niet meer het geloof hebt, waar zou een gewone burger zich dan nog druk om
maken?

Bolscher: 'Ik geef niet op. Toen ik nog rector was van het Bonhoeffer College,
heb ik mij ongelofelijk ingespannen om mensen met andere ogen naar de eigen
bedrijfstak te laten kijken.

'Toen ik in 2005 met pensioen ging, dacht ik: het is goed Jan, nu moet je er ook
een keer mee stoppen. Maar er komt de laatste tijd weer zoveel los, dat ik denk:
kom nou!'

Dohmen: 'Ik denk inderdaad dat voor een deel de frustratie van het brede publiek
ook onze frustratie is. Ik heb het gevoel dat er in de politiek in Nederland een
mechanisme bestaat om alles te neutraliseren, mat te maken, van glans te
ontdoen. En dat animeert natuurlijk niet.

'De christen-democratie - om bij onze beweging te blijven - staat voor idealen
die ik herken. Zaken als solidariteit en rentmeesterschap. Maar als de leiding
van de beweging die idealen in de praktische politiek dof maakt, moet men niet
vreemd staan kijken dat op lokaal niveau men zijn eigen weg gaat zoeken.'

Mist u alledaags idealisme?

Dohmen: 'Absoluut. Men wil veel zetels binnenhalen. Die zijn nodig om de idealen
binnen bereik te brengen. Maar om veel zetels te halen mogen de idealen weer
niet al te scherp gemarkeerd worden. Zo wordt het middel een doel. Ik begrijp
het wel, maar het gevolg is dat vaagheid loert en de idealen uiteindelijk
verbleken. Dan weet je als kiezer en ook als actief lid eigenlijk niet meer
waarop je stemt. Dan zou je het dus net zo goed kunnen laten.'

Bolscher: 'Ik denk dat mensen in het land langzamerhand met recht het gevoel
mogen hebben dat ze eigenlijk niet goed weten wat er met hun stem gebeurt. Ze
brengen hem uit, die stem, en daarna is het afgelopen.'

Maar dat is een klacht die bijna vijftig jaar oud is. D66 is ervoor opgericht.

Boscher: 'Ik zeg ook niet dat het nieuw is, wel dat het klemmender  wordt, dat
het dramatische vormen aanneemt. 45 procent hè, bij de laatste verkiezingen.'

Dohmen: 'Het gaat meer pijn doen. De bestuurlijkheid wordt een probleem.
Draagvlak is een omstreden kwestie geworden, beslissingen zullen steeds
moeizamer tot stand komen. Uiteindelijk krijg je een fundamenteel onbetrouwbaar
geheel.

'Zonder zekerheden gaat het niet. Welke organisatie blijft nou overeind als
niets meer houvast biedt en alles afbrokkelt?

'Op langere termijn gaat dat vreten en krijg je een overheid die buiten ons om
opereert. Het wordt een organisatie waarvan je als burger denkt: ik kan me er
iets van aantrekken, ik kan me er niets van aantrekken.'

Bolscher: 'Ik vind een Kamerdebat meestal nog boeiend, het zal aan mij liggen.
Maar ik geloof dat steeds meer mensen denken: dat gedoe, dat elkaar vliegen
afvangen, die machtsspelletjes en dat almaar proberen elkaar een poot uit te
draaien, als dat politiek is, als dat de democratie is, dan ben ik niet
geïnteresseerd.

'Wat ik verontrustend vind is dat ze in Den Haag de waarde van het compromis
niet meer kennen. In het land begrijpt men heel goed dat in de politiek van
alledag geven en nemen nodig is om een pluriforme gemeenschap te besturen. Een
compromis is iets waardevols. Maar in de Haagse politiek is het een uitnodiging
tot ruzie, ramkoers, gesodemieter.'

Dohmen: 'Voor goede besluitvorming is chemie nodig tussen partijen. En durf
binnen partijen. Durf nou eens hardop te zeggen dat je in een bepaalde zaak iets
hebt opgegeven, weggegeven. Het is de angst om zwak gevonden te worden die hun
gevangen houdt.'

Maar alweer: Van Mierlo hekelde al het 'geharrewar in de Kamer'. Wanneer was
het, in 1967?

Dohmen: 'Ik ben geboren in dat jaar.'

Dat bedoel ik, de onveranderlijkheid der dingen. Het lijkt door te vreten in
bitterheid, niet alleen van kiezers, maar ook van  bestuurders. U schreef in de
krant over de 'ondoorzichtige machtsrituelen' van uw partijgenoot Balkenende.
Bent ook u vastgelopen?

Bolscher: 'Oké, we zeggen het de mensen in de straat na: kan dat alsjeblieft
eens ophouden? Kunnen we het eindelijk weer eens over de inhoud hebben? Kijk
alsjeblieft eens in de spiegel.

'Luister, ik ben een lokale politicus. Ik ben niet eens een politicus, ik ben
een bestuurder. Wij denken dat het CDA iets kan betekenen voor deze gemeenschap.
Dat vinden wij waardevol, en wij doen er onze uiterste best voor. Het is
vreselijk om te moeten ervaren hoe door geknoei vanuit de partijleiding de
beweging op lokaal niveau in feite wordt gemarginaliseerd. Dat is moeilijk te
verdragen.'

Dohmen: 'We hebben erover gemaild met de partijvoorzitter. Dan zie je dat die op
een volledig andere golflengte zit. Twee werelden. Om een of andere reden lijkt
hij niet open te staan voor een andere gedachte.'

Bolscher: 'De kiezer is het vertrouwen in de politiek verloren, zegt men. Ik
vind dat Jan Marijnissen het probleem in zijn recente Thorbeckelezing
fantastisch verwoordde, namelijk precies andersom. Marijnisse zei: de politiek
heeft zich van de kiezer afgewend. Zo is het. En nu krijgt de politiek zijn
trekken thuis.'

Is gebrek aan vertrouwen niet een constante geworden in de  politiek?

Dohmen: 'Zou het kunnen dat het zich uitbreidt? Dat de financiële sector, de
bouw, het bedrijfsleven erbij komt?

'Ik was voorzitter van de wijkraad-Noord ten tijde van de vuurwerkramp. Ik had
contacten met Grolsch. Uitlegverhalen van het gemeentebestuur werden met veel
scepsis aangehoord. Burgers geloofden zonder meer verhalen van Grolsch over hun
ammoniakopslag. Ik ervoer het alsof het merk meer vertrouwen kreeg dan de
overheid.

'Maar als nu ook bedrijven gewantrouwd gaan worden... Ik zou de gevolgen niet
kunnen benoemen; naar mijn gevoel kan de hele zaak bij wijze van spreken in één
keer instorten.

'Het klinkt misschien vreemd, maar de vraag is hoe catastrofaal dat zou zijn.
Door de vuurwerkramp kwam ik in contact met mensen uit steden elders in Europa
die iets vergelijkbaars hebben meegemaakt. Wat bleek? In al die steden was na de
ramp een opmerkelijke veerkracht zichtbaar geworden, men had zijn lot weer in
eigen hand genomen.'

Leve de Verelendung, is dat wat u zegt?

Dohmen: 'Ik ben actief in de protestantse kerk, daar moet gefuseerd en
geherstructureerd worden, dat gaat allemaal niet vanzelf. Soms zeg ik uit
frustratie: het lijkt wel of we eerst kapot moeten, willen we opnieuw kunnen
bouwen. Ik wil voorkomen dat het zover komt, maar ergens denk ik ook  Snap je?'

'Vaagheid loert, en de idealen zullen ten slotte verbleken'

'Door geknoei vande partijleiding wordt de beweging op lokaal niveau in feite
gemarginaliseerd'

CV  Jan Bolscher

1943

Geboren in Almelo

1964-1970

Sociologie en rechten in Tilburg

1970

Adjunct-directeur Pedagogische Academie Tilburg

1975-1979

Lid HBO-raad

1980-2005

Rector Jacobus College, na fusie Bonhoeffer College  Enschede

2003-heden

Voorzitter CDA Enschede

CV ARMAND DOHMEN

1967

Geboren in Herkenbosch

1985-1992

Mijnbouwkunde TU Delft

2003-2005

Bestuurskunde VU Amsterdam

1993-1996

Teamleider handhaving gemeente Zwolle

1996-2006

Milieuadviseur Borger & Burghouts

2006-2009

Senior-adviseur Milieu & Veiligheidsmanagement Royal Haskoning

2010-heden

Zelfstandig ondernemer

2005-heden

Penningmeester CDA Enschede

LOAD-DATE: May 7, 2010

LANGUAGE: DUTCH; NEDERLANDS

GRAPHIC: Jan Bolscher (rechts) en Armand DohmenFoto Marcel van den Bergh

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              162 of 200 DOCUMENTS



                                 de Volkskrant

                               4 mei 2010 dinsdag

Geachte redactie

BYLINE: Elli Zwart, Utrecht; Ron Konijnendijk,  Maastricht; Jef Michielsen, St.
Michielsgestel; Miriam Wesselink, Wassenaar; Eric van de Beek, Hoorn; Stefan
Holdermans, Dordrecht; Niek van Dijk, Amsterdam

SECTION: OPINIE EN DEBAT; Blz. 21

LENGTH: 538 woorden

Marrons

Ik las in het kader bij het interview met dichter Michaël Slory (Binnenland, 30
april): 'De derde bevolkingsgroep  (14,7 procent) zijn de marrons, de nazaten
van de slaven.'

Laat het nu net andersom zijn: de Marrons zijn de weggelopen 'slaven' die te
trots waren om slaaf te worden en die zich in het binnenland vestigden, waar ze
met de Indianen, de oorspronkelijke bewoners van Suriname, een bestaan
opbouwden. De Creolen zijn de nakomelingen van de stads- en landslaven.

Moeite

Proficiat Twente. Maar ook met de oude telling -  twee punten per overwinning -
hadden we dezelfde kampioen, degradant en de twee clubs voor de nacompetitie
gehad. Alleen Roda JC en NAC zouden van plaats verwisselen: van belang voor de
play-offs. En daar doe je dan al die moeite voor: drie punten bij winst.

IJkstel

Nog niet in het woordenboek: IJkstel. Door Wilders gelanceerd als Henk en Ingrid
(Binnenland, 1 mei).

Windmolens

In het hoofdartikel over windenergie (Kennis, 1 mei), zegt dr. ir. Bart Ummels
dat hij niet precies weet waar de weerstand tegen windenergie vandaan komt. Ik
kan in ieder geval wel vertellen waar mijn weerstand vandaan komt: windmolens
zijn de pest voor vogels en vleermuizen.

Zolang daar geen goede oplossing voor gevonden is heeft windenergie mijn steun
niet, hoe milieuvriendelijk en volgens het artikel praktisch inpasbaar deze ook
is.

Jitter bug

Er valt weer van alles te beluisteren op Bevrijdingsdag, behalve het geluid van
de bevrijders, de swing van de big bands: het geluid van 5 mei 1945. Van rock
tot klassiek en van dance tot levenslied. Het Nationaal Comité 4 en 5 mei stelt
zich ten doel de betrokkenheid bij de 5 mei-viering te vergroten.

Als je de jeugd van nu wilt bereiken, dan zul je moeten laten zien hoe de jeugd
van toen uiting gaf aan zijn blijdschap. Er kon na de bevrijding eindelijk weer
gedanst worden op de swing van Benny Goodman en Glenn Miller. Onder de nazi's
was deze muziek en de daarbij behorende dans, the jitter bug, streng verboden.
Daarom: bied op 5 mei een podium aan big bands en swingdansers die de sfeer van
toen oproepen. Vertoon archiefbeelden van feestende jongeren in de dagen na de
bevrijding. En, o ja: sla In the Mood van Glenn Miller en We'll Meet Again  van
Vera Lynn eens een keer over. Het lijkt wel of makers van documentaires over de
Tweede Wereldoorlog denken dat dit de enige twee hits waren uit die tijd.

Liefde

Nederland draagt ongeveer vijf miljard euro bij aan de financiële noodhulp aan
Griekenland, niet zozeer om de Grieken te helpen, als wel om de stabiliteit van
de euro te waarborgen. Demissionair minister De Jager benadrukt in de Volkskrant
(Voorpagina, 3 mei): 'We doen dit niet uit liefde.' Nee, stel je voor zeg. Zoals
zovelen tegenwoordig, ben ik nu niet bepaald bijbelvast, maar ik meen toch wel
eens iets over naastenliefde te zijn tegengekomen. Misschien dat de CDA-minister
die passages nog eens ter hand kan nemen?

'We doen dit niet uit liefde.' Goede verkiezingsleus ook.   Blijkbaar hebben de
regeringspartijen al hun solidariteit aan de Afghanen gespendeerd; de Grieken
zullen het met onze liefdeloosheid moeten doen.

Euro

Als de euro wordt opgesplitst in een sterke noordelijke variant en eenzwakke
zuidelijke, noemen we die de neuro en de zeuro.

LOAD-DATE: May 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              163 of 200 DOCUMENTS



                                 de Volkskrant

                               3 mei 2010 maandag

Solidair met de 'schoonstakers'

BYLINE: Ianthe Sahadat

SECTION: BINNENLAND; Blz. 6

LENGTH: 564 woorden

SAMENVATTING

De 1-meiviering in Amsterdam was een eerbetoon aan de stakende schoonmakers, de
nieuwe helden van de arbeidersbeweging.

VOLLEDIGE TEKST:

AMSTERDAM 'So, so, solidariteit', scandeert Ismail Ates (49). Met
geconcentreerde blik, rode vlag en gebalde vuist staat de schilder uit
Amersfoort zaterdagmiddag op het Beursplein in Amsterdam. Elk jaar viert hij de
Dag van de Arbeid, maar nu eindelijk weer eens op een plein vol socialisten en
sympathisanten.

'Solidariteit is belangrijk, juist in deze tijden. Door de crisis van de rijke
mensen, heb ik nu weinig werk', zegt Ates. Het is het mantra van de middag: de
kredietcrisis 'van de rijken' belandt ongevraagd op de overbelaste schouders van
de gewone man. Op het podium verschijnen leden van organisaties als de
internationale marxisten, het Iraans 1 mei Comité, de Koerdisch-leninistische
beweging.  Unaniem steken ze de loftrompet over de nieuwe helden van de
arbeidersbeweging: de  'schoonstakers'.

Apotheker Ayten Gülhan (40) uit Deventer is vandaag gekomen om zich solidair te
betonen met de schoonmakers. 'Wij eisen RESPECT, RESPECT', roept een Iraanse
vrouw op het podium. Gülhan scandeert strijdvaardig mee. Haar vriendin, de
Turkse Esra Balaban (26),  is geschokt over de lage opkomst. 'Driehonderd
mensen?', vraagt ze. 'In Istanbul vieren we 1 mei met z'n tienduizenden.'

Vanachter een stand van de Nieuw Communistische Partij Nederland (NCPN) deelt
Willem van Kranenburg (39) flyers uit. Hij is blij dat de crisis 'de illusie van
de vrije markt' heeft blootgelegd. Nu zien mensen het socialisme tenminste weer
als alternatief voor het kapitalisme. Van Kranenburg ziet een nieuw tijdperk
gloren aan de horizon. Met een blik op het plein: 'Onze jeugdbeweging groeit
weer.'

Er staan inderdaad redelijk wat twintigers op het Beursplein. Een van hen,
student Joel (24), rookt met een langharige vriend een sjekkie. 'Een overtuigd
socialist', noemt hij zichzelf. Ook hij had op meer mensen gehoopt. 'Maar de
schoonmakers moeten gewoon werken vandaag, dat is  de ironie.' De Zweed van
oorsprong verbaast zich al jaren over de tamme strijdcultuur van links
Nederland. 'In Zweden is 1 mei een echt volksfeest.'

Internationaal socialist Mark (43) duwt Joel een flyer in de hand.  Mark is
juist tevreden over de opkomst.  Hij ziet een wederopbouw van de 'toch nog heel
vitale' arbeidersbeweging. Over de schoonmakers: 'Mannen en vrouwen, zwart en
wit naast elkaar. Een paar duizend mensen die voor 150 duizend mensen een nieuwe
cao hebben bedongen. Prachtig.'

Ondertussen beklimt SP-Kamerlid Sadet Karabulut het podium om de eregasten van
de dag te huldigen. 'Jullie hebben je recht gezocht en gewonnen', schreeuwt ze
door de microfoon, terwijl drie vrouwen schuchter naar voren schuiven.
Karabulut: 'Schoonstakers, namens ons allen, bedankt!'

Arrestaties in Rotterdam en Nijmegen

In andere plaatsen in Nederland liepen enkele 1-meibijeenkomsten uit de hand.
Een deel van de circa 225 antikapitalisten in Nijmegen gooide aan het einde van
een protestmars  stenen en flessen naar de politie. Er werden aanhoudingen
verricht. Een agent raakte lichtgewond.

In Rotterdam hield de politie veertien van de 200 demonstranten aan. Zij hadden
stokken bij zich. Volgens de vergunning was dat verboden. Toen de politie
sommeerde de stokken in te leveren, weigerden zij. Volgens de betogers  waren ze
bedoeld om spandoeken en vlaggen aan te hangen.

LOAD-DATE: May 7, 2010

LANGUAGE: DUTCH; NEDERLANDS

GRAPHIC: Een toneelstukje over de  cao-onderhandelingen in de schoonmaakbranche
op de 1-meiviering in Amsterdam.
Foto Bart Mühl

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              164 of 200 DOCUMENTS



                                 de Volkskrant

                              1 mei 2010 zaterdag

Familie

SECTION: TEN EERSTE

LENGTH: 563 woorden


De koninklijke familie was in Wemeldinge. Veiliger is Wemeldinge nooit geweest
en veiliger zal het nooit meer zijn. Zo nu en dan zag je even hoe een lid van de
familie zich onderhield met iemand uit het volk, maar het beeld werd toch vooral
in beslag genomen door mannen met oortjes. Die keken de gesprekspartners van de
betreffende hoogheid steeds doordingend aan: één verdachte beweging en je lag
met je arm uit de kom op de grond.

Zeeland gaf ons Koninginnedag terug, zeiden de koningin en de kroonprins na
afloop van een dag ringsteken en netten boeten. Dat ging niet zomaar.

De hele dag had je het gevoel dat we wanhopig op zoek waren naar de onschuld van
Koninginnedag, een onschuld waarvan we ons overigens vorig jaar pas bewust
werden toen hij wreed werd verstoord door Karst T. in zijn oude Suzuki.

De NOS deed heel erg zijn best om de onschuld voorrang te verlenen. Nadat de
koninklijke familie Wemeldinge allang weer had verlaten, gingen we nog een paar
keer terug naar het onschuldige dorpje, om te genieten van de optocht. Een bonte
stoet opgetuigde boerenkarren trok over het scherm - het was van een bijna
onverdraaglijke onschuld.

'En hier zien we een zeemeermin', zei Astrid Kersseboom vanuit de studio in
Middelburg. Die stad was ook omgebouwd tot een vesting waar je zelfs met een
Hummer niet in de buurt van de koninklijke bus was gekomen.

De koningin op expeditie op Koninginnedag is een toneelstuk waarin heel
Nederland is veranderd in een Openluchtmuseum vol oude ambachten, stoere mannen
op Zeeuwse knollen en klederdrachten.

Het is fascinerend te zien hoe het volkstoneel zich vermengt met die andere
superieure theatervorm, de monarchie, en hoe alle acteurs magistraal opgaan in
hun rol.

De koninklijke kosmopolieten met hun tweede huizen in verre landen veranderen
één dag per jaar in provincialen met een mateloze belangstelling voor handmatig
garnalen pellen en volksdansen. Ik zag bijvoorbeeld prinses Laurentien
Brinkhorst op haar stilettohakken  met een paar klompen in de weer. Ook de
anderen deden erg hun best. In de onafzienbare stoet van koninklijken bloede
zijn alle prinsen en prinsessen allang niet meer uit elkaar te houden, maar wat
je wel kon zien was dat ze  goed waren geïnstrueerd: meet the people, in
godsnaam.

De Familie is een bedrijf en de beoogde nieuwe CEO zit in zwaar weer. Zijn
populariteit is stevig gedaald na alle consternatie rond de strandvilla in
Mozambique. Volgens Maurice de Hond heeft nog maar 17 procent van de
Nederlanders 'zeer veel' vertrouwen in het koningsschap van Willem-Alexander en
24 procent vindt hem ronduit ongeschikt.

De macht van de Oranjes is al eeuwenlang gebaseerd op de liefde van het gewone
volk, dus zulke cijfers hakken erin. Ik heb niet alles gezien, maar volgens mij
liep de kroonprins er een beetje aangeslagen bij en liet hij zich niet, zoals
andere jaren, in met steltlopen, haringhappen,  Zeeuws punniken,  of een van die
andere vrolijke oud-Hollandse activiteiten.

Maar de rest van de familie trok er des te harder aan. Dat een van de prinsen
weigerde een namaak Zeeuws kapje op te zetten was een minpuntje, maar verder
werden er vermoedelijk meer handen geschud dan ooit en bleef geen kind een aai
over de bol bespaard.

We hebben na alle ellende van vorig jaar Koninginnedag weer een beetje terug, en
daar mogen wij en vooral de Familie blij mee zijn.

Geen kind bleef een aai over de bol bespaard

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              165 of 200 DOCUMENTS



                                 de Volkskrant

                              1 mei 2010 zaterdag

Realisme dat niemand kon redden

BYLINE: Anet Bleich

SECTION: BOEKEN

LENGTH: 423 woorden

SAMENVATTING

Non-fictie Hoogleraar David Cohen voerde met de Joodse Raad met pijn in het hart
de Duitse bevelen uit.

VOLLEDIGE TEKST:

'Redden en rekken',  was het (heimelijke) credo van de Joodse Raad die van
februari 1941 tot eind september 1943 als schakel tussen de Duitse
bezettingsautoriteiten en de Joodse gemeenschap in Nederland fungeerde. Van de
uit 1956 stammende, maar nu pas in boekvorm gepubliceerde herinneringen van
David Cohen, een van de twee voorzitters van de Joodse Raad (de ander was de
diamantair Abraham Asscher), zou je mogen verwachten dat ze een zelfkritische
terugblik bevatten op wat er fout is gegaan.

Hoewel dat niet het geval is, is Voorzitter van de Joodse Raad, ingeleid door
NIOD-medewerker Erik Somers, de moeite ruimschoots waard. Cohen, tot eind 1940
hoogleraar geschiedenis van de klassieke oudheid, geeft een eerlijk en uitvoerig
overzicht van zijn voornaamste activiteiten  en beargumenteert waarom hij
handelde zoals hij deed.  Cohen was vervuld van plichtsgevoel en beschouwde
zichzelf als een geboren leider.

De Duitsers drongen aan op oprichting van een Joodse Raad om bij het voeren van
hun 'rassenpolitiek' de rust te handhaven.  De  voorzitter van de Hoge Raad, mr.
L.  Visser - afgezet omdat hij Jood was -  waarschuwde Cohen meteen dat de Raad
een instrument in Duitse handen zou  worden. Maar Cohen en zijn medeleden van de
Joodse Raad vonden het niet realistisch om 'principieel te weigeren  om met de
feitelijke machthebbers tot besprekingen te komen'.

Door de bereidheid hiertoe ging de Joodse Raad mee met de nazi-opvatting dat de
Joden geen gewone  burgers waren en hielp ze de Joden van de andere Nederlanders
te isoleren.

Zo werden de  Jodensterren (in mei 1942) via  bureaus van de Joodse Raad
gedistribueerd. Als Cohen en Asscher op dat moment iedere medewerking hadden
geweigerd, hadden ze de Nederlandse instanties  voor een dilemma geplaatst.
Zouden die de gele sterren hebben uitgedeeld? De kans is groot, maar dankzij de
medewerking van de Joodse Raad werd de worsteling of dit wel mocht de
Nederlandse autoriteiten bespaard.

Zelfs toen de deportaties begonnen, zomer 1942, bleef de Raad als Duits
doorgeefluik fungeren en verschenen in Het Joodsche Weekblad oproepen van de
voorzitters om zich te melden voor werk in het Oosten, in de hoop, zegt Cohen,
zo razzia's te voorkomen. Maar die razzia's kwamen er ook, de laatste 29
september 1943, waarna de Joodse Raad, bij gebrek aan nog legaal in Nederland
verblijvende Joden, werd opgeheven.

Streamerstreamerstreamerstreamerstreamer

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              166 of 200 DOCUMENTS



                                 de Volkskrant

                              1 mei 2010 zaterdag

Dooddoeners, stoplappen en belegen humor;
BINNENSKAMERS

BYLINE: Douwe Douwes; Kim van Keken

SECTION: HET VERVOLG

LENGTH: 465 woorden

SAMENVATTING

De campagne is nauwelijks begonnen, of politici bakken al oude grappen op.
Originaliteit is schaars op het Binnenhof.

VOLLEDIGE TEKST:

O,o,o, wat waren we weer aan het schuddebuiken van het lachen. Mark Rutte, de
liberale leider, wil graag premier worden. Maar voorlopig speelt meneer nog even
de stand-up comedian tijdens zijn VVD-congres. 'Geef links het beheer van de
Sahara en binnen de kortste keren is het zand op.'

De ruitjesbroeken en parelkettingen hadden het niet meer van het lachen om de
grote leider. Alsof ze die nog nooit gehoord hadden. Goeie act hoor, daar niet
van. Maar dezelfde dijenkletser hoorde Binnenskamers twee jaar geleden al, toen
we met liberalen op het terras zaten.

En een jaartje geleden, toen we wegdommelden tijdens een of ander spoeddebat,
maakte Rutte de grap ook al. Nee, voor originaliteit hoeven we niet bij de VVD
aan te kloppen.

Wouter Bos, de oud-leider van de PvdA, waarschuwde ons vorige week al in  een
interview in deze krant: honderd keer hetzelfde zeggen, dat  is goed voor je
voorspelbaarheid.

De kiezer, denken ze in Den Haag, is toch een beetje een kleuter. Zo eentje die
elke dag om half tien 's morgens op Nederland 3 voor de zoveelste keer naar
dezelfde aflevering van de Teletubbies kijkt. De kracht van de herhaling, hè.

Tactiek of niet, Binnenskamers heeft het inmiddels wel gehad met de dooddoeners,
stoplappen en afgelikte boterhammen. Op deze manier is 9 juni, de dag van de
verkiezingen, nog wel héél erg ver weg.

Zelfs Geert Wilders, zelfbenoemd anti-kaasstolper bij uitstek en ooit berucht om
zijn sterke oneliners, wordt sleets. Het multiculti-kopje thee horen we al bijna
een decennium.

En Henk en Ingrid, voor wie de PVV het nu allemaal doet, kwamen een jaartje of
drie geleden ook al voorbij. Toen meldde Wilders dat 'Henk en Anja betaalden
voor Ahmed en Fatima'. Binnenskamers vraagt zich verschrikt af wat er met Anja
is gebeurd. Een echtscheiding?

Bij PvdA'er Job Cohen geen flauwe grappen. Wel stoplappen. 'We moeten ons niet
achter de dijken verschansen', meldde hij vorige week op zijn congres. Ja zeg,
dat zei PvdA'er Ad Melkert in 1998 al, tijdens een debat over het regeerakkoord
van Paars II.

'Denkend aan ons land, zie ik een land om trots op te zijn', hield Jan Peter
Balkenende vorige week zijn mede-CDA'ers voor. Rijmend, als de dichter Hendrik
Marsman, liep hij zijn speech door. 'Denkend aan ons land zie ik ook straks weer
een land dat de problemen heeft overwonnen.'

Pff. Binnenskamers wordt er wee van. Gelukkig zijn we na de verkiezingen klaar
met de halve en hele herhalingen. Alhoewel. Sidderend herinneren we ons de
dooddoeners van de laatste coalitie.

Vraag: 'Minister Donner, hoe gaat het met de begrotingsbesprekingen?'

Antwoord: 'Je moet een broedende kip niet storen.'

Nee, we zijn nog lang niet klaar.

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              167 of 200 DOCUMENTS



                                 de Volkskrant

                              1 mei 2010 zaterdag

Duo's Henk en Ingrid platgebeld op zoek naar PVV-ijkgezin

BYLINE: John Wanders

SECTION: BINNENLAND

LENGTH: 516 woorden


DEN HAAG Toen de PVV op maandag 19 april in een persbericht de presentatie van
haar verkiezingsprogramma De Agenda van Hoop en Optimisme aankondigde voor de
daarop volgende vrijdag, sprong er één zinnetje uit: 'Wij zijn de partij van
Henk en Ingrid.'

Op het razendsnelle medium Twitter begon onmiddellijk de speurtocht naar het
genoemde duo. 'Wat doet Wilders nu weer? Wie zijn die Henk en Ingrid in
vredesnaam?'

Luttele seconden nadat de vraag was opgeworpen, schoot er een directe link door
de Twitter-gemeenschap naar de website van de Zeeuwse edelsmeden Henk en Ingrid
van der Kooij. 'Gevonden!', jubelde de afzender.

Niet veel later werden de vader en moeder van Wilders' ijkgezin lacherig
geassocieerd met de partijvoorzitters van GroenLinks (Henk Nijhof) en D66
(Ingrid van Engelshoven). Bedoelde Wilders nou de partij van Henk óf die van
Ingrid?

Maar het hek voor de Henken en Ingrids van Nederland ging pas echt van de dam
toen Wilders op vrijdag 23 april het duo aan het televisiepubliek voorstelde.
Henk en Ingrid vormen volgens de PVV-leider hart en ruggegraat van de
Nederlandse samenleving. Het fictieve stel bewoont een koophuis in een
Vinexwijk. De een werkt full-time, de ander mogelijk parttime. Henk en Ingrid
hebben één of twee schoolgaande kinderen. Ze gaan één of twee keer per jaar op
vakantie. Ze betalen de prijs voor 'een falende overheid' en draaien op voor de
kosten van het al even fictieve duo 'Fatima en Ali'.

Wilders resoluut: 'Wij kiezen voor de mensen die het niet cadeau krijgen in
Nederland. Niet voor de grachtengordel, maar voor Henk en Ingrid.'

Vanaf dat moment werden Google Search en andere digitale zoekmachines pas echt
op grote schaal ingezet bij de speurtocht naar het duo dat vanuit het niets een
nationaal gespreksonderwerp werd. De op internet gevonden bestaande combinaties
'Henk en Ingrid' werden plat gebeld door radio- en televisierubrieken.

Een Ingrid - we noemen op haar verzoek geen achternaam of woonplaats - zegt via
de telefoon: 'Als we in de display van ons toestel het kengetal 035 zien, nemen
we niet meer op. Wij zagen uw 070-nummer steeds en zeiden op een gegeven moment
tegen elkaar: misschien probeert Wilders ons te bereiken.'

Sommige Henk en Ingrid-combinaties moesten ontdekken dat zij via e-mail of hun
digitaal gastenboek plots de grootste vuiligheid over zich uitgestort kregen.

Op Twitter verscheen vrij snel na de presentatie van Wilders het account
@henkeningrid. Daarin afficheert een anonieme grapjas zichzelf als het
PVV-ijkgezin, berichtjes versturend als: 'Het schijnt zo te zijn dat
@ritaverdonk ons nu ook wil, maar wij blijven trouw aan Geert. Dat is de enige
man die wel voor ons opkomt!'

Edelsmid Henk van der Kooij klinkt intussen tamelijk onderkoeld onder alle
ongevraagde aandacht. Hij zegt zich consequent te houden aan zijn voornemen
niets te vertellen over zichzelf, zijn Ingrid, Geert Wilders, diens ijkgezin
Henk en Ingrid, of over wat hem de afgelopen week zoal aan narigheid is
overkomen.

Deze  Zeeuw beseft dat er voor hem en zijn Ingrid weinig anders op zit dan
geduldig af te wachten tot de bui is overgewaaid.

LOAD-DATE: May 21, 2010

LANGUAGE: DUTCH; NEDERLANDS

GRAPHIC: Geert Wilders Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              168 of 200 DOCUMENTS



                                 de Volkskrant

                              1 mei 2010 zaterdag

Geachte redactie

BYLINE: Wim Stolk, Kampen; Jaco Mijnheer, Bergen (NH); P. C. Helmich, Hoogeveen

SECTION: OPINIE EN DEBAT; Blz. 26

LENGTH: 253 woorden


Liever Koninginnedag zonder controles

De politie beveiligt Middelburg, en spijkert met betonblokken alle straten
dicht. Er moet voorkomen worden dat een nieuwe Karst T. zich met 100 kilometer
per uur met een auto door een mensenmenigte boort. De nabestaanden zitten met de
waaromvraag  en zullen dit wellicht hun hele leven met zich meedragen. Maar er
is geen waarom, en ook geen garantie voor de toekomst. Wij denken dat we alles
kunnen regelen. We hebben moderne technologie, we hebben computers, we kunnen
klonen, we kunnen op de maan lopen en we maken reageerbuisbaby's. Maar een gek
die met een auto op de koningin in rijdt houd je niet tegen. Tragisch, maar het
is niet anders. Ik hoop dat Koninginnedag 2011 er  eentje is zonder hekken en
controledriften. Dat zou het een stuk aangenamer maken.

Bier

De avond voor Koninginnedag. Mijn supermarkt heeft een speciale  aanbieding, die
drie kratten bier met 10 euro korting blijkt in te  houden. Even later hoor ik
in een actualiteitenrubriek dat Nederlandse  inburgeraars wordt gevraagd wat je
met je gebruikte frituurvet moet  doen. Ik was bijna vergeten aan welke
hoogstaande cultuur wij deel hebben.

Ras

De heren Hoedeman en Meijer betogen dat royals zich niet  behoeven te gedragen
als de gewone man, maar dat ze wel rekening met hem moeten houden (Binnenland,
29 april). Waarom? Royals zijn van een ander ras.   Hun onderdanen hebben de
taak hen toe te juichen en hen te bewonderen, maar niet om hen te bekritiseren.
Zo is het altijd geweest en zo moet het ook blijven.

LOAD-DATE: May 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              169 of 200 DOCUMENTS



                                 de Volkskrant

                             30 april 2010 vrijdag

'De duiven moeten een beetje verliefd op me zijn';
Interview De Amsterdamse duivenmelker Jan Ladru

BYLINE: Jaap Stam

SECTION: LEVEN

LENGTH: 1836 woorden

SAMENVATTING

Nu het duivenseizoen weer is begonnen, is Jan Ladru altijd in het hok te vinden.
'Voor elke 100 kilometer vliegen, mag de duif 10 minuten bij zijn vrouwtje
zijn.' Door Jaap Stam

VOLLEDIGE TEKST:

Jan Ladru (51) in Amsterdam-Noord woont weer in zijn duivenhokken, het
duivenseizoen is begonnen. De hoofdconvoyeur Noord-Holland (begeleider van
duiventransporten) vliegt samen met zijn broer met 24 duiven. Ze doen alleen mee
aan marathonvluchten, wedstrijden van meer dan duizend kilometer. Het hoogtepunt
is de race uit Barcelona, dit jaar het eerste weekeinde van juli.

Het duivenseizoen loopt van april tot september. Eerst zijn er
trainingsvluchtjes om de spieren op te warmen, daarna begint het echte werk.
Tussendoor zijn er de wedstrijden voor jonge duiven. 'Je moet het rustig
opbouwen', vindt de wegens een hernia afgekeurde postbode, die in het duivenhok
is geboren. Al 38 jaar brengt hij elk weekeinde de wedstrijdduiven van de
Noord-Hollandse liefhebbers naar de losplaats. In Nederland, België, Frankrijk
en Spanje.

'Ik heb honderd duiven en ik ken ze allemaal. Ze hebben een zevencijferig
nummer, de laatste drie ken ik uit mijn hoofd. Het zijn mijn kinderen, ik ben er
24 uur per dag mee bezig. Daar links zit de 022, daarnaast de 719, dat is zijn
vrouwtje. Daarboven de 694. Iets verderop zit ook een 022, die is van een ander
jaar.

'Ik heb een vertrouwensband met ze, die bouw ik langzaam op. Ga ik op een krukje
in het hok zitten en geef ik ze een pindaatje, zijn ze dol op. Ze fladderen rond
mijn hoofd en trekken aan mijn haar, vaak zit ik onder de schrammetjes. Dat hok
moet alles voor ze zijn, dan willen ze terug.

'Soms zie je meteen of een duif een winnaar is. Die straalt en heeft bravoure.
Hij komt naar me toe als ik het hok in stap en begint met me te stoeien. Schuwe
duiven moet je niet hebben. Ik loop dertig keer per dag het hok in. Ze moeten
aan me wennen. De tijd die ik er nu insteek, betaalt zich straks uit. Er zitten
weer een paar knappe duiven tussen.'

Sjansen

'Vrouwtjes komen naar me toe en lopen te sleepstaarten, te sjansen zeg maar. Ze
zijn met mij aangelopen, noemen we dat. Ze moeten een beetje verliefd op mij
zijn. Ze moeten verkering met me willen, om het zo te zeggen. Als de vrouwtjes
zich thuis voelen, gaat het de mannetjes ook goed.

'Wij vliegen alleen met mannetjes. Met vrouwtjes spelen we niet. Mannetjes
vliegen beter en zijn makkelijker. We hebben 24 wedstrijdduiven, 24 koppeltjes
liever gezegd. Mijn broer en ik hebben ze gekoppeld. Doen we via de stamboom.
Zitten we de hele winter te puzzelen. Hoe heeft-ie het afgelopen jaar gevlogen?
Bij vrouwtjes kijken we naar de broertjes. Als haar broertje het goed heeft
gedaan, zal zij het ook wel goed kunnen. Het is een beetje duivenpsychologie.

'Een vrouwtje krijgt twee eitjes. Na zestien dagen komen die uit. Na drie weken
zijn de jonkies groot genoeg en kunnen ze bij de ouders vandaan. Dan gaat het
vrouwtje naar het vrouwtjeshok, de jonkies naar het jongeduivenhok en het
mannetje blijft in zijn territoriumpje in het wedstrijdhok. Dat heb ik hem
geleerd. Een hokje van 60 bij 30 bij 30 centimeter in het grote wedstrijdhok.

'Daar doet-ie alles voor - niemand mag erin, behalve zijn vrouwtje. Als de
eerste wedstrijd begint, heeft het mannetje twee weken zijn vrouwtje niet
gezien. Dan zet ik de broedschaal in zijn hok en denkt dat mannetje: hé, het
wordt weer feest. Even later komt zijn vrouwtje het hok in gewandeld. Net op het
moment dat-ie erbovenop wil springen, pak ik hem weg en gaat-ie de mand in.

'Op route naar de losplaats spookt de hele tijd door zijn hoofd dat zijn
vrouwtje op hem zit te wachten. Dus die wil wel naar huis. Als hij thuis komt,
zit ze in zijn hok. En dan zeg ik op mijn manier: hoe moe-ie ook is, hij doet
het. Voor elke honderd kilometer die hij heeft gevlogen, mag hij tien minuten
bij zijn vrouwtje zijn. Dan gaat ze terug naar haar hok.

'Dat kun je veertien weken volhouden. Dan heeft-ie het door. De beloning is
daarna dat-ie weer jonkies mag kweken. Mag-ie op de eitjes zitten. Mannetjes en
vrouwtjes broeden allebei. Om de acht uur wisselen ze. Daar kun je de klok op
gelijk zetten.

'Jonge duiven kunnen al na drie maanden vliegen. Eerst lossen we ze bij de
Schellingwouderbrug, 3 kilometer verderop. Dan in De Meern bij Utrecht, 30
kilometer verderop. Zo bouw je dat op. De eerste race is 100 kilometer. We
eindigen met 450 kilometer, Parijs, verder mag niet van de Dierenbescherming.

'Aan het eind van het seizoen schiften we. De duiven die het niet goed hebben
gedaan, gaan naar een valkenier bij Delft. Een duif is een jaar jong.
Marathonvliegers kunnen tot 10 jaar mee, sprinters hooguit een jaar of 3. Dan is
het explosieve eraf. Die vliegen tot 300 kilometer.'

Klooien

'Voor ons is Barcelona dé race, 1.250 kilometer. Vrijdag om 7 uur gelost,
zaterdag om 11 uur thuis. Duiven stoppen als het schemerdonker wordt, zodra het
licht wordt, gaan ze verder. Een enkeling vliegt door. De bond zit een beetje te
klooien met die nachtvliegers, ze weten niet wat ze ermee aan moeten. Tussen 11
uur 's avonds en 4 uur 's ochtends vliegt niks, is de bedoeling. Vliegen ze
toch, dan wordt dat gecompenseerd met een neutralisatietijd. Anders zou een
nachtvlieger altijd winnen.

'De hoogste snelheid die ooit is gemeten is 137 kilometer per uur. Windje mee.
Een sprinter haalt met gemak 120 kilometer per uur. Bij een marathonvlieger ben
je blij als hij 65 kilometer per uur haalt. Dat houdt-ie wel uren vol.

'Duiven zijn verschrikkelijk sterk. Barcelona, noordoostenwind, 30 graden - dat
is zwaar hoor. Dan verliezen ze de helft van hun gewicht. Na twee dagen zie je
niks meer aan ze. Ik geef natuurlijk geen suffe duiven mee. Het kost 25 euro
inschrijfgeld per duif.

'Hoe die duiven dat doen? Geen idee. Een paar jongens van de TU in Delft hebben
een duif een keer geblinddoekt en 25 kilometer van zijn hok losgelaten. 25 meter
voor zijn hok landde-ie. Ze hebben duiven magneetjes onder de vlerken gedaan en
op dezelfde plaats losgelaten. Die zijn nooit thuisgekomen. Het heeft iets te
maken met het magnetisch veld van de aarde.

'En ze oriënteren zich op de zon. Daarom moet je wachten met lossen tot het
zonnetje er is. Als ze de zon zien, weten ze waar ze zijn. Een regenbui onderweg
maakt niet veel uit. Dan zijn ze al op route. Soms vliegen ze om een regenbui
heen. Duiven die er doorheen gaan, zijn sneller. Daar kun je ze niet op trainen.

'Wij hebben de sterkste duiven, de Hollander wint het van iedereen. Er zijn
professionele duivenmelkers, die hebben een paar man in dienst om de hokken te
coördineren. Die hebben duizenden duiven, hele boerderijen vol. Maar de
overwinning is gelukkig nog niet te koop. De gewone man zit vaak genoeg
vooraan.'

Roem

'Mensen met geld hebben wel meer kans. Ik kan maximaal vier duiven meegeven,
kost me honderd euro. Dat soort gasten geeft er vijftig mee, of misschien wel
honderd. Vorig jaar won iemand Barcelona die twee duifies had meegegeven. Wat je
dan krijgt? Eeuwige roem. En misschien kun je de winnaar voor een mooi prijsje
verkopen aan een Thai of Italiaan. Die gasten betalen daar een vermogen voor. Je
leest wel eens in de krant dat een duif verkocht is voor 200.000 euro.

'Een rijke baron in Italië had er een sport van gemaakt om alle prijswinnaars
van internationale vluchten te hebben. Hij heeft er vijf gekocht, geloof ik.
Daar gaat hij mee kweken. Hij kan er niet mee vliegen, want een duif gaat terug
naar zijn oude hok.

'Mijn broer vindt het thuiskomen het mooiste. Die ziet op een kilometer afstand
of er een van ons aan komt. Vleugeltjes bij mekaar, dan zetten ze de landing in
en schieten ze als een pijl uit een boog op het hok af.

'Ik vind het lossen het mooiste. Zie ik er 35.000 vertrekken. Krijg ik elke keer
een kick van. Zeggen ze: Jan, je doet dat nu al 38 jaar, heb je het nou nog niet
gezien? Nee, ik ga elke week mee, 32 weekenden per jaar. Tien, vijftien
seconden, dan is het gebeurd. Ik rijd er soms drie dagen voor. Man, dat is
geweldig, die wolk van duiven, dat geluid van klappende vleugels.

'Wij hebben duiven van de beste liefhebbers van Nederland, de Sven Kramers onder
de duivenmelkers. Soms krijg ik zulke goede duiven, die krijgen de buitenkant
van het hok niet te zien. Ze kunnen worden gegrepen door een roofvogel. Er kan
net een reiger overvliegen op het moment dat-ie voor het eerst uitvliegt, hij
schrikt en neemt de kuierlatten. Daar vlieg ik nooit mee, die zijn veel te
kostbaar, je kunt er een auto van kopen. Vaak krijg ik ze voor niks. Ik heb ook
wel betaald voor duiven... maar mijn vrouw zit erbij.'

Zijn vrouw: 'Ik ga wel weg. Ik weet alleen van die keer in België. Een geeltje
voor een duifie.'

'Mijn moeder zei tegen haar: trouw nooit met een duivenmelker. Als je eens wist
wat mijn vader heeft vergokt... Als hij dat had gespaard, hadden we een Cadillac
met gouden koplampen gehad, zei mijn moeder altijd. Hadden ze geen geld, bracht
mijn vader het ameublement naar het pandjeshuis,  kreeg-ie 4 gulden voor, en een
bonnetje dat hij de meubels kon terugkopen. Verkocht-ie dat bonnetje ook nog
voor een gulden, en met die 5 gulden ging-ie gokken op de duiven. Zaten we thuis
op aardappelkistjes. Ik weet niet anders of je bent in de weer met duiven.

'Je kunt alleen op je eigen duiven gokken. Dat doe je via de duivenbond. Er gaan
geen wereldbedragen in om. Je wint wel eens honderd euro. Soms kun je een fiets
winnen. En heel soms een auto. Die heb ik ooit op 10 seconden na gewonnen.

'Doping weet ik niks van. Doping kan niet, zeg ik op mijn manier. Die duif gaat
zondagavond de mand in. Hij wordt pas de vrijdag erop gelost in Barcelona. Die
mand wordt verzegeld. Wanneer moet je dat pilletje of dat poeiertje geven? Er
zijn controles, de bond heeft een lijst met verboden middelen, ik kan me niet
heugen dat iemand is betrapt.

'Ze krijgen wel speciaal voer, de motor moet lopen. Ja toch? Vetrijk voer, maïs,
erwtjes, zaden, er zit van alles in - heel modern en gespecialiseerd. Ik heb
verder geen idee wat erin zit.

'Elk zondagochtend zet ik een bak met water op het hok. Daar duiken ze in,
lekker badderen, vinden ze heerlijk. Kunnen ze de vermoeidheid van de wedstrijd
afspoelen. Daarna opdrogen in de zon, vinden ze prachtig. En ik sta ook te
genieten. Dan is het hier net het Floraparkbad. Als ik het een keer niet doe,
zie ik ze kijken: hé baas, waar blijft die bak  water?'

Man, dat is geweldig, die wolk van duiven, dat geluid van klappende vleugels

'De overwinning is gelukkig nog niet te koop, de gewone man zit vaak vooraan'

Aantal duivenverenigingen: 863

Aantal leden: 24.532

Aantal postduiven: 2 miljoen

De meeste liefhebbers wonen op de Veluwe, in Salland, de Achterhoek, Twente, de
Kempen en Rijnmond.

Aantal vluchten: Vele honderden, misschien wel een paar duizend. Dat wordt niet
centraal bijgehouden.

Categorieën:

Vitesse (60 tot  300 kilometer)

Midfond (300 tot 500 kilometer)

Fond (500 tot 1.300 kilometer)

Jonge duiven

Natour in het naseizoen

Aan de grootste wedstrijden doen 70.000 duiven mee.

Prijzen: bekers, slagerijbonnen, soms een auto.

Bron: Nederlandse Postduivenhouders Organisatie.

LOAD-DATE: April 29, 2010

LANGUAGE: DUTCH; NEDERLANDS

GRAPHIC: De duiven van Jan Ladru in hun hok in Amsterdam-Noord. Foto's Bart Mühl

Duivenmelker Jan Ladru: 'Marathonvliegers kunnen tot tien jaar mee, sprinters
hooguit een jaar of drie.'

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              170 of 200 DOCUMENTS



                                 de Volkskrant

                            29 april 2010 donderdag

Duitse aarzeling

SECTION: OPINIE EN DEBAT

LENGTH: 374 woorden


Duitsland ziet zichzelf als de hoeder van de harde euro. Bij de ingrijpende
sanering van de sociale zekerheid, die vanaf 2002 haar beslag heeft gekregen,
werd verwezen naar het Stabiliteits- en Groeipact, dat een begrenzing van de
staatsschuld van de eurolanden tot 60 procent van het bbp beoogt. Van alle
eurolanden leek Duitsland nog het meest belang te hechten aan deze norm. Het had
er zijn solide D-mark, het waarmerk van de Bondsrepubliek en haar sociale
verworvenheden, tenslotte voor opgeofferd.

Tegen deze achtergrond is de Duitse aarzeling om het noodlijdende Griekenland
zonder meer te hulp te schieten alleszins invoelbaar. Otto Normalverbraucher, de
Duitse Jan Modaal, vraagt zich deze dagen enigszins verongelijkt af waarom de
Duitsers een land moeten helpen waar wordt gestaakt voor het behoud van sociale
voorzieningen die zijzelf drastisch hebben moeten versoberen. Onder politici en
economen is een vaak gehoord bezwaar tegen overijlde hulpoperaties dat
Duitsland, als een van de voornaamste donateurs, daarmee mogelijk het enige
middel uit handen geeft waarmee het de Grieken nog tot goed gedrag kan
aansporen.

De Duitse regering is zich bewust van de onontkoombaarheid van steun aan
Griekenland. Met het beschikbaar stellen van de toegezegde  8,4 miljard euro aan
noodhulp wil ze echter wachten tot Griekenland vertrouwenwekkende maatregelen
heeft getroffen. Dit gedraal wordt mede in verband gebracht met de verkiezingen,
op 9 mei, in Noordrijn-Westfalen, de deelstaat met het grootste electorale
gewicht. Als bondskanselier Merkel een beslissing over Griekenland niet tot na
de verkiezingen kan uitstellen, wil ze de kiezers in elk geval laten zien dat ze
haar huid duur heeft verkocht.

Onderhand ziet het ernaar uit dat Duitsland te lang heeft gewacht. Zolang
twijfel heerste over zijn bereidheid de Grieken bij te staan, drukten
speculanten de kredietstatus van Griekenland verder naar beneden, en kwam de
eurozone maar niet tot rust. Intussen zijn de kosten van de Griekse
schuldensanering mogelijk opgelopen tot meer dan 100 miljard euro, en zal het
Merkel nog meer moeite kosten om de Duitsers ervan te overtuigen dat hulp aan de
Grieken ook in hun belang is.

Duitsland benadeelt zichzelf door te wachten met hulp aan Grieken

LOAD-DATE: April 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              171 of 200 DOCUMENTS



                                 de Volkskrant

                            29 april 2010 donderdag

Boerenrepubliek die  burgers geld kost

BYLINE: Harry Edzes

SECTION: OPINIE EN DEBAT; Blz. 22

LENGTH: 323 woorden


Dijkgraaf Jan Geluk van het waterschap de Hollandse Delta vindt (O&D, 21 april)
dat de waterschappen niet om zeep moeten worden geholpen. Dat hoeft ook niet.
Als uitvoerend orgaan van  de provincie kunnen ze goed werk doen en ook nog
goedkoper waarschijnlijk.

Onze 'oudste democratische instelling'  is in wezen geen echte democratie, maar
meer een boerenrepubliek die de burger geld kost, terwijl de boeren niet meer
dan 3 procent van de bevolking  uitmaken.   Ooit ontstaan toen het inpolderen
begon waarbij het motto was: wie betaalt, bepaalt. Nuttig werk inzake de strijd
tegen dijkdoorbraken hebben de waterschappen zeker verricht, hoewel de
overstromingsramp van 1953 mede te wijten was aan  verwaarlozing van   dijken.
Meer dan een boerendemocratie is een waterschap nooit geweest en nu zeker niet.
Als er gestemd moet worden,  wordt de gewone burger geconfronteerd met reeksen
namen van onbekende personen die hij of zij niet kent. Hij of zij stemt niet
bewust, gewoonlijk helemaal niet. Boerenleiders publiceren in hun agrarische
bladen namen van kandidaten op wie hun vakgenoten moeten stemmen. Zo komen veel
boeren of verdedigers van boerenbelangen in de besturen van waterschappen.

Een mooi voorbeeld speelt zich af op het eiland Voorne, waar het waterschap van
dijkgraaf Jan Geluk de scepter zwaait. Op Voorne, de 'tuin van Rotterdam', legt
het waterschap een  waterbergingsgebied aan. Er is ook subsidie verstrekt  voor
natuur en recreatie.  Er zou  een fietspad komen  als onderdeel van een lange
fietsroute door Voorne. Het waterschap boorde de recreanten het fietspad door de
neus door er een 'laarzenpad' van te maken. Boeren mogen  hun koeien laten
grazen in dit 'recreatiegebied' wat burgers  zeker zal weerhouden. Het
boerenbelang is weer gediend. Het Recreatieschap was niet ingelicht over de
wijziging van de plannen  en  is woedend. Het gebeuren is tekenend voor het
democratisch gehalte van een groot waterschap.

LOAD-DATE: April 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              172 of 200 DOCUMENTS



                                 de Volkskrant

                            29 april 2010 donderdag

Barstjes in de koninklijke regie;
Analyse  monarchie verspeelt krediet door onhandig optreden kroonprins

BYLINE: Jan Hoedeman, Remco Meijer

SECTION: BINNENLAND; Blz. 8

LENGTH: 543 woorden


Den Haag Vandaag herdenkt de koninklijke familie de dramatische gebeurtenis van
30 april vorig jaar. De zeven doden die Karst T. in Apeldoorn veroorzaakte met
zijn zwarte Suzuki worden met een monument geëerd. De plechtigheid, is evenals
het dertigjarig jubileum van koningin Beatrix, morgen,  een ijkpunt  waarbij ook
de balans van de monarchie zal worden opgemaakt.

Het afgelopen jaar gebeurde er veel rond de Oranjes. Vorig jaar leek een
troonswisseling nabij. Het geplande defilé op paleis Het Loo als decor van een
abdicatie-aankondiging - het had zomaar gekund.

Koninginnedag kreeg een heel andere wending. De reactie daarop van het
Koninklijk Huis dwong respect af. In de week nadien bleek het grote krediet van
de Oranjes bij de natie. Meteen al door de verklaring van Beatrix, waarin zij
als hoofd van de familie geschokt haar ontsteltenis en medeleven betoonde.
Verder werd duidelijk dat leden van het Koninklijk Huis achter de schermen
intensief contact onderhielden met nabestaanden en gewonden. Ook de ouders van
Karst T. werden bezocht, door Pieter van Vollenhoven.

Maar het krediet slonk later in het jaar, dat in het teken stond van een
economische crisis. Prins Willem-Alexander en prinses Máxima kregen de wind van
voren over Argentijnse grondaankopen en over de villa in Mozambique in het
bijzonder.

Vooral drie zaken vielen slecht. Nederlanders willen geen vastgoedkoning, dat is
de kern van de kritiek die nog steeds niet ten paleize wordt doorgrond. Verder
wekte het gezelschap mensen met wie de prins in het Mozambique-project
participeert - 'internationale jetset' - ergernis op. En waarom moest de
toekomstige koning van alle Nederlanders zo ver van het koninkrijk vakantie
vieren? Wat kostte dat wel niet, aan vliegen en beveiliging?

Alle negatieve adviezen werden in de wind geslagen. Totdat de prins moest buigen
en een brief aan minister-president Balkenende schreef, waarin hij vanwege 'de
voortgaande publiciteit' afstand deed van het project. Nog steeds denkt
Willem-Alexander dat het de schuld is van de pers dat Mozambique is afgeblazen.
Er is geen begin van een besef dat er grote inschattingsfouten zijn gemaakt door
het prinselijk paar en premier Balkenende.

Royals hoeven zich niet te gedragen als de gewone man, maar ze moeten wel
rekening met hem houden. Die perceptie lijkt afwezig. Misschien is het wel
lastig 'als je van Bogota via Wassenaar naar New York moet vliegen' om je
kinderen nog even te zien, zoals de kosmopolitische Máxima tegen Vanity Fair
zei. Maar het PVV-stemmende ijkstel Henk en Ingrid snapt daar niets van en heeft
er al helemaal geen medelijden mee.

De Rijksvoorlichtingsdienst probeert nu kortere lijnen met redacties te hebben
om hypes de kop in te drukken. Willem-Alexander en Máxima zullen ook
hoofdredacties bezoeken. De wording van een YouTube-kanaal is daarvan een
uiting. Daarop zet de Rijksvideodienst -  onderdeel van de RVD - filmpjes,
zonder lastige vragen van de reguliere media.

De polls voor de prins zijn beter geweest, bleek op de verjaardag van koningin
Beatrix. Reikhalzend wordt uitgekeken naar de grote NOS-enquête morgen, op 30
april. Koningin Beatrix zal, als vrouw die graag controle heeft, niet snel
afstand doen als de opvolger slechte cijfers blijft scoren.

streamer

streamer

streamer

LOAD-DATE: April 29, 2010

LANGUAGE: DUTCH; NEDERLANDS

GRAPHIC: Staatsiefoto van koningin Beatrix Foto RVD

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              173 of 200 DOCUMENTS



                                 de Volkskrant

                             28 april 2010 woensdag

'Dan ga ik nu naar de volgende dia';
Aandeelhoudersvergadering ING zowel reünie als toneelstukje

BYLINE: Robert Giebels

SECTION: ECONOMIE

LENGTH: 679 woorden


Amsterdam Jeroen van der Veer valt bijna achterover het podium af van het
lachen. Een bezoeker van de aandeelhoudersvergadering van bank-verzekeraar ING
merkt op dat het wel heel ironisch is dat juist de voormalige topman van Shell
in zijn nieuwe functie het beloningsbeleid van ING uitstippelt. Van der Veer is
commissaris van de bank en voerde toen hij nog bij Shell zat steevast de lijsten
aan van meest verdienende topman. In zijn afscheidsjaar was zijn inkomen 8,7
miljoen euro.

Alsof hij aan hun verstandelijke vermogens twijfelt, loodst Van der Veer de
aandeelhouders kordaat door zijn beloningsvoorstel. 'En dan ga ik nu naar de
volgende dia. En daar is die volgende dia dan. En wat ziet u daar?' In ieder
geval dat ING zich niet wil vergelijken met de andere Nederlandse banken. 'Daar
is ING te groot voor. Ik zeg niet welke, maar nummer twee is de helft van ING',
schampert Van der Veer, doelend op de Rabobank. 'ING is gewoon een heel grote
speler.'

Dus moet het salaris van de baas, dat maatgevend is voor alle ING'ers, conform
de inkomens van de top van het Europese bedrijfsleven zijn, vindt Van der Veer.
Omdat er steeds vragen over komen, blijft het plaatje van het salaris van de
topman van ING, Jan Hommen, bijna een uur staan. Hommen gaat er in vaste
jaarsalaris niet op achteruit, dat blijft rond de 1,3 miljoen. Maar zijn hele
inkomen daalt wel bijna 40 procent, want zijn variabele beloning gaat van 2,7
miljoen naar 1,1 miljoen. 'Wij lopen daarmee volledig in de pas met de
maatschappelijke discussie', zegt Van der Veer tot de aandeelhouders.

Aandeelhouders is overigens niet helemaal een correcte benaming. Bijna alle
driehonderd aanwezigen zijn certificaathouder. De 1,5 miljard aandelen van alle
certificaathouders berusten tot hun al jaren durende en toenemende ergernis bij
een administratiekantoor dat hen formeel vertegenwoordigt. Het maakt elke
aandeelhoudersvergadering van ING tot zowel een reünie als een toneelstukje.

Compleet met elke keer dezelfde acteurs. In de zaal welteverstaan. De steeds
maar weer opduikende  hobby-aandeelhouders stellen apodictische vragen, maar
zijn niet wezenlijk geïnteresseerd in het antwoord, zolang de zaal maar om ze
lacht. Dat een commissaris die uit Azië of Amerika komt vliegen voor elke
vergadering 7.500 euro zakgeld krijgt, schiet sommigen in de zaal in het
verkeerde keelgat. 'En waar is die commissaris die daar net nog zat?', vraagt er
een, wijzend op een lege stoel. 'Die moest het vliegtuig van 5 uur halen', zegt
voorzitter Peter Elverding. 'Niet werken en toch geld krijgen', is de
populistische reactie, 'kijk, daar begrijpt Jan met de pet niets van.'
Aandeelhouders krijgen geen dividend. Eigenlijk, oppert iemand uit de zaal, moet
u dan ook helemaal geen bonus krijgen. Een applausje volgt. Van der Veer schudt
van nee: 'Geen dividend, geen bonus, wil ook meteen zeggen: geen bank.'

Dan is het tijd om in een stemming alle gramschap van de aanwezigen over het
beloningsbeleid ruim baan te geven. Gezien de  kritiek, wordt het krap, is de
indruk. Maar Van der Veer kan blijven lachen. Zijn beloningsvoorstel wordt met
98,7 procent van de stemmen aangenomen.

Ondanks alle kritiek  bijna unanieme steun   beloningsvoorstel

Ook aandeelhouders in de greep van de Europese Commissie

Brussel houdt niet alleen bank-verzekeraar ING in zijn greep, maar ook de
aandeelhouders. De Europese Commissie heeft tot woede van ING-baas Jan Hommen
verordonneerd dat zijn bank bijna de helft kleiner moet worden. Hommen vecht dat
in een lange procedure aan bij het Europese Hof. Een zaak die daar ook speelt is
rondom de boete die ING betaalde toen het de helft van de 10 miljard staatssteun
terugbetaalde. Aanvankelijk moest de bank 50 procent boete betalen, maar wist
dat naar 15 procent te verlagen. Tot verbijstering van Hommen beschouwt Brussel
het verschil als ongeoorloofde staatssteun. Maar zolang de rechter er geen
oordeel over heeft geveld, betaalt ING de tweede helft van de staatssteun niet
terug. En voor de aandeelhouders geldt: zolang die staatssteun niet volledig is
betaald, keert ING geen dividend uit.

LOAD-DATE: April 27, 2010

LANGUAGE: DUTCH; NEDERLANDS

GRAPHIC: De ING-top maakt zich gereed: v.l.n.r. Patrick Flynn, Jan-Willem Vink,
een lid van de organisatie, Peter Elverding en Jan Hommen. Foto Bart Mühl

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              174 of 200 DOCUMENTS



                                 de Volkskrant

                             27 april 2010 dinsdag

geachte redactie

BYLINE: Marcel Enkelaar, Weesp; A. van Daal, Overloon; J. Tolsma, Leiden; A. A.
van Moorsel, Maarssen; Sven Gutker de Geus, De Bilt; deeltijdvader

SECTION: OPINIE EN DEBAT; Blz. 25

LENGTH: 535 woorden

België

Hoe kun je in een verdeeld land als België denken dat één bemiddelaar
(oud-premier Dehaene) de kwestie rond het omstreden kiesdistrict
Brussel-Halle-Vilvoorde (BHV) in goede banen kan leiden (Buitenland, 23 april)?
Op zijn minst één Vlaming en één Waal aan het werk zetten. En een Duitstalige
deskundige (Duits is de derde officiële taal in België) het compromis laten
beoordelen. En pas daarna de gang naar het staatshoofd.

Maten

De ombudsman ging in zijn column in op het punt waarom de Volkskrant veel meer
aandacht heeft voor misbruik door priesters begaan dan door anderen (U-pagina,
24 april).

Eén vraag werd niet beantwoord. Waarom wordt de  kerk als instituut aangerekend
wat een kleine minderheid van de priesters heeft misdaan en waarom geldt dat
niet voor ontuchtplegers in bijvoorbeeld de sport of het onderwijs? Volgens
sommigen vanwege hypocrisie: misbruik is strijdig met alles waar de kerk voor
staat.

Maar dat geldt ook voor de psychiatrie, het onderwijs, en de sport, zij staan
voor een gezonde geestelijke en/of lichamelijke ontwikkeling en toch komt
misbruik het vaakst voor onder psychiaters en onderwijzend personeel, volgens
Amerikaans onderzoek.

Waarom worden instellingen er dan niet op aangesproken: qua aanstellingsbeleid,
preventie? Merkten collega's en leiding niets, waren er klachten, hoe werden
klachten afgehandeld? Is dat geen meten met twee maten?

Henk en Ingrid

Het verkiezingsprogramma van de PVV is uit (Binnenland, 24 april). Wat ik op de
cover mis, is de volgende omkaderde waarschuwing : wanneer u Henk of Ingrid heet
en werkzaam bent bij de overheid, maatschappelijke en of culturele instellingen,
of actief in ontwikkelingslanden, dan zou de uitwerking van dit programma wel
eens vrij ongunstig voor u kunnen uitvallen.

Harmonie

Naar aanleiding van het stuk van Arnon Grunberg op de Opinie & Debatpagina van
26 april: zoals iedereen wil ik verre blijven van lijden, ziekte, dood en kwaad.

Maar bedenk wel: als we in het bestaan waren gekomen in volledige harmonie
tussen onze meest fundamentele verlangens en de ons omringende realiteit, waren
we dan niet wezenlijk in ons mens-zijn aangetast? Dan viel er niet meer te
kiezen, niet te scheppen. Hadden geloof, hoop en liefde dan nog zin?

Wouter

Zaterdag was het mooi weer. Mijn dochter en zoon waren na de lunch gaan logeren
bij opa en oma. Aan het einde van de middag las ik het interview met Wouter Bos
(Magazine, 24 april).

Ik hoopte iets van mijn bewondering voor zijn keuze meer tijd te besteden aan
zijn kinderen terug te lezen. Honderdduizenden vaders hebben een papadag. Velen
van hen worstelen daarmee. Zij vinden het lastig los te komen van het werk en om
de zorgtaken enigszins goed uit te voeren. Want moeders doen dat toch veel beter
met duizenden jaren ervaring in de genen?

Deze vaders gaf Wouter steun, door te kiezen voor zijn gezin. Hij moet er trots
op zijn en zichzelf   niet als een softie zien. Nu hij bij deze groep hoort, kan
hij een voorbeeld zijn. Ook voor zijn kinderen.

Piet de Jong haalde tijdens het CDA-congres van afgelopen zaterdag nog eens naar
hem uit, Bos werd als 'achterbaks' weggezet. Maar wacht eens even, juist Bos
stond ergens voor.

Daar kunnen veel politici en kinderen wat van leren.

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              175 of 200 DOCUMENTS



                                 de Volkskrant

                             27 april 2010 dinsdag

Linkse liefhebberij;
Column Pieter Hilhorst

BYLINE: Pieter Hilhorst

SECTION: OPINIE EN DEBAT; Blz. 25

LENGTH: 736 woorden


Het zijn rode stickers met daarop in witte letters: linkse hobby. Op tal van
posters voor culturele evenementen is inmiddels zo'n sticker geplakt. Het leek
een actiegroep met sympathie voor de PVV. Pas later bleek het omgekeerde het
geval. De kunstenaars achter de actie wilden laten zien hoe kleurloos Nederland
wordt als alle subsidies voor cultuur verdwijnen.

Het is een eenzaam tegengeluid. Het meest opmerkelijke aan de aanvallen van de
PVV op de linkse hobby's is dat een inhoudelijk weerwoord zeldzaam is. Een
dieptepunt was de reactie van Jeltje van Nieuwenhoven in een debat met Sietse
Fritsma over de voorgenomen bezuiniging op het residentieorkest in Den Haag.
'Maar de kinderen van Jan Modaal hebben ook muziekles van deze mensen.' Alsof
het orkest vooral moet blijven bestaan om goede muziekleraren te houden.

In de verkiezingsprogramma's van politieke partijen zijn de passages over kunst
en cultuur uitermate vaag. Kunst en cultuur 'dragen bij aan een vrije, tolerante
en dynamische samenleving' (VVD), 'geven kleur aan de samenleving' (CDA),
'vormen het DNA van de samenleving' (D66), en bieden 'mogelijkheden voor leren
en begrijpen, voor ontplooien en verheffen' (PvdA). Groenlinks wil dat meer
mensen leren van kunst te genieten en de SP meent dat juist in crisistijd kunst
en cultuur een signaal kunnen zijn van  hoop en creativiteit.

Blijkbaar vinden politieke partijen kunst en cultuur belangrijk, maar weten ze
niet waarom. Ze willen  graag dat kunst nuttig is en daar gaat het mis. De
waarde van kunst schuilt niet in haar nut. Kunst kan nuttige bijeffecten hebben.
Zo is er volgens economen een samenhang tussen  bestedingen aan kunst en de
groei van de creatieve economie. Maar die bijvangst is niet het doel. Het is
altijd mogelijk om die bijvangst zonder kunst te bereiken.  Wat is dan wel de
waarde van kunst?

De schrijver en kunstenaar Dick Tuinder schreef in De Groene Amsterdammer ooit
een prachtige verdediging  (10-9-2004). Kunst is niet belangrijk omdat het ons
tot betere  mensen maakt, maar omdat kunst gaat om wat ons mens maakt: ons
vermogen om iets nieuws te creëren. Goede kunst is uiterst subjectief en weet
toch een universele snaar te raken. Het doel van kunst is kunst. Het is sublieme
verspilling. 'De reden waarom wij ons wel Ruysdael en niet zijn tandarts, wel
Sjostakovitsj en niet zijn bakker herinneren, is omdat wij onszelf wel herkennen
in die symfonie, maar niet in die getrokken kies. Omdat wij kunst zijn. Omdat
alle elementen van ons zelfbeeld voortkomen uit kunst.'

Tuinders visie, kunst als viering van het mens-zijn, draagt de sporen van de
filosofe Hannah Arendt. Zij heeft geschreven dat het bijzondere van de mens
schuilt in zijn vermogen om iets nieuws tot stand te brengen. Om iets te
scheppen wat er nog niet was. Kunst is de ultieme uitdrukking van deze
menselijke kwaliteit. Hier staat het scheppen niet in dienst van een functie
(een machine bedenken die efficiënter brood bakt), maar in dienst van het
scheppen zelf.

Zoals priesters vroeger werden vrijgesteld om God te eren, zo zijn
kunstsubsidies bedoeld om kunstenaars in staat te stellen de grenzen van onze
creativiteit te verkennen. Via hen eren we het ideaal van de scheppende mens: de
mens die met het bestaande geen genoegen neemt. De keuze voor kunst drukt  een
maatschappelijk ideaal uit. Het is daarom wenselijk dat zo veel mogelijk mensen
met kunst in aanraking komen.

Het is zo bezien logisch dat de PVV zich tegen deze linkse hobby keert, want de
PVV heeft een tegenovergesteld maatschappelijk ideaal. De PVV idealiseert
conformisme. Wie afwijkt moet zich aanpassen. Zij willen het bestaande niet
openbreken, maar verdedigen. Ze willen zelfs terugkeren naar een geïdealiseerd
verleden. De PVV houdt alleen van dode kunstenaars. Ze houden subsidies voor
musea, bibliotheken en erfgoed in ere, maar schaffen kunstsubsidies af.

Van het woord hobby hou ik niet. Ik gebruik liever het woord liefhebberij. Het
drama van linkse liefhebberijen als kunst  is dat zelfs de liefhebbers er
liefdeloos over spreken. Daar zit de pijn. Want linkse liefhebberijen sneuvelen
niet omdat anderen er niet van houden, zelfs niet omdat anderen ze haten, maar
omdat de liefhebbers zijn vergeten waarom ze hun liefhebberij liefhebben. Ze
sneuvelen omdat de liefhebbers hun liefhebberij zouteloos verdedigen.

Pieter Hilhorst  is politicoloog.

vk.nl/columnisten

Kunst is het vermogen  iets nieuws tot stand te brengen

LOAD-DATE: May 21, 2010

LANGUAGE: DUTCH; NEDERLANDS

GRAPHIC: vk aanhaal
vk aanhaal

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              176 of 200 DOCUMENTS



                                 de Volkskrant

                             26 april 2010 maandag

Eindelijk is er rust  in de tent van Rutte;
Verkiezingen  Congressen van politieke partijen

BYLINE: Theo Koelé

SECTION: TEN EERSTE

LENGTH: 425 woorden


Arnhem Gesterkt door de opiniepeilingen heeft VVD-lijsttrekker Mark Rutte zich
nadrukkelijk gepresenteerd als kandidaat-premier. 'Die ambitie heb ik', zei hij
afgelopen weekeinde tijdens het verkiezingscongres in Arnhem.

Rutte hield een slag om de arm: het kan verstandiger zijn om als politiek leider
in de Tweede Kamer blijven. Hij dacht daarbij aan de situatie dat na de
verkiezingen een kabinet van meer dan drie partijen aantreedt, dan wel een
minderheidskabinet. Ook verwees hij naar het gevallen kabinet-Balkenende, met
daarin de politiek leiders van de coalitiepartijen.

Rutte reageerde op speculaties in de pers over de mogelijkheid dat de VVD een
seniorpoliticus, zoals eurocommissaris Neelie Kroes of de vroegere Rotterdamse
burgemeester Ivo Opstelten, naar voren zou willen schuiven als
kandidaat-premier.

In de coulissen van congrescentrum Papendal, waar het VVD-congres plaatsvond,
was geen enkele animo te bespeuren voor een machtswisseling aan de vooravond van
de verkiezingen. Prominente liberalen wezen op het risico van grote onrust in de
partij, met alle negatieve electorale gevolgen van dien. De opmars van de VVD in
de peilingen wordt mede toegeschreven aan de rust in de partij, die onder Rutte
is teruggekeerd nadat Rita Verdonk en, eerder, Geert Wilders, de VVD verlieten.

De VVD, nu 21 zetels, klimt in de peilingen tot 27 à 30. Volgens de partij
vooral dankzij de voorgestelde harde, maar heldere maatregelen om de economische
crisis te bestrijden. Volgens Rutte is de 'klassieke tegenstelling' tussen links
en rechts terug. Met een sneer naar de nieuwe PvdA-leider Job Cohen hield hij
het congres voor dat het er niet om gaat 'de boel bij elkaar te houden, maar om
de boel weer in beweging te krijgen'.

In zijn toespraak ontzag Rutte het CDA, de meest voor de hand liggende
coalitiepartner na 9 juni. Wel viel hij de PVV van Wilders aan. 'De VVD is er
niet alleen voor de hardwerkende Nederlanders, maar ook voor de hardwerkende
medelanders.' VVD en PVV zijn het erover eens zijn dat immigratie een halt moet
worden toegeroepen, maar over Wilders' antimoslim-houding zei Rutte: 'Het gaat
niet om geloof, maar om gedrag.'

Het VVD-congres verliep rimpelloos. Geen strijd - zoals bij andere partijen -
over de samenstelling van de kandidatenlijst voor de Kamer, geen felle
discussies over het programma voor het oog van de camera. Alleen de voorkeur van
de partijtop voor gekozen burgemeesters was zeer omstreden. Met minimaal
verschil haalden de tegenstanders bakzeil.

'Niet de boel bij elkaar houden, maar de boel in beweging krijgen'

LOAD-DATE: April 25, 2010

LANGUAGE: DUTCH; NEDERLANDS

GRAPHIC: CongresVVD_ph01
Mark Rutte: 'Ik heb de ambitie om premier te worden.'Foto Martijn Beekman / de
Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              177 of 200 DOCUMENTS



                                 de Volkskrant

                             24 april 2010 zaterdag

De toekomst voorspellen is helemaal niet moeilijk;
Marjolijn Februari

SECTION: HET VERVOLG

LENGTH: 938 woorden


Zestien jaar geleden bezocht ik in Australië een waarzegster op de kermis. Ze
wist precies hoe mijn leven zich zou ontwikkelen. Ik krijg geen kinderen, ik
word heel oud, en ik zal twee liefdes tegelijkertijd beleven. Het leek me direct
een plausibele voorspelling. En inderdaad is alles precies zo gegaan zoals ze
zei, behalve dan dat ik op slechts één liefde tegelijkertijd ben blijven hangen,
maar zo'n waarzegster kan natuurlijk ook niet alles weten.

De laatste tijd gingen in mijn omgeving plotseling een paar mensen naar een
medium, wat volgens mij net zoiets is als een waarzegster. Ze werden daar
getroffen door raadselachtige, maar zeer praktische berichten uit het
hiernamaals - 'Verkoop de auto!' - waardoor ik nieuwsgierig raakte, en dus ging
ik op onderzoek uit.

Nu moet ik vooraf zeggen dat ik geen scepticus ben als  het gaat om het
paranormale. Breng het met overtuiging en ik geloof alles. Wanneer ik in mijn
horoscoop lees dat mensen met mijn sterrenbeeld 'leven zonder plattegrond, op de
koers van hun geniale intuïtie', dan denk ik: jawel, dat ben ik ten voeten uit.

Maar op zoek naar een verklaring voor dit soort verschijnselen stuitte ik al
snel op het Forer-effect. In 1948 toonde de Amerikaanse psycholoog Bertram Forer
aan dat mensen geneigd zijn zich onmiddellijk te herkennen in vage en algemene
beschrijvingen, die ze dan zien als typerend voor hun unieke persoonlijkheid.
Forer voerde een experiment uit met studenten: hij nam ze zogenaamd een
persoonlijkheidstest af en vertelde erbij dat ze een individuele analyse zouden
krijgen, terwijl hij ze in werkelijkheid allemaal dezelfde karakterbeschrijving
liet lezen, die hij had geknipt en geplakt op basis van krantenhoroscopen.  De
studenten vonden niettemin dat de analyse hun diepste wezen razend knap weergaf.

Lees maar eens welke algemene uitspraken Forer in zijn beschrijving had
opgenomen: 'U wilt graag dat andere mensen u aardig vinden, maar u bent vaak
nogal kritisch ten opzichte van uzelf.' 'Hoewel u aan de buitenkant altijd
gedisciplineerd en beheerst lijkt, bent u innerlijk vaak heel zorgelijk en
onzeker.' En nog een mooie uitspraak waarvan mensen denken dat die exclusief op
henzelf van toepassing is:  'U bent er trots op een onafhankelijk denker te zijn
en u aanvaardt de beweringen van anderen niet zonder overtuigend bewijs.'

Het mechanisme dat Forer hier boven water haalde, wordt door waarzeggers en
gedachtenlezers gebruikt om mensen het idee van iets paranormaals te geven. Ze
gooien een algemene suggestie op, en omdat de klanten zich daarin al snel
persoonlijk herkennen en er met concrete informatie op reageren, kunnen de
zieners gaandeweg steeds specifiekere uitspraken doen. De techniek staat bekend
als cold reading.

De Britse illusionist Derren Brown is een meester in dit koude lezen. Hij geeft
shows waarin hij mensen uit het publiek de indruk geeft dat hij hun diepste
geheimen kent. Hij maakt daarbij, zegt hij, gebruik van het Forer-effect en
andere trucs uit de algemene psychologie. Uiteindelijk is het zijn doel aan te
tonen dat het werk van waarzegger en medium oplichterij is. 'Je gaat zo mijn
voorstelling zien in de wetenschap dat alles nep is; als dat je een
ongemakkelijk gevoel geeft, is dat precies de bedoeling.'

Nadat ik met grote fascinatie naar een sliert films van Derren Brown had zitten
kijken, begon ik de technieken ook te herkennen in anders shows - die van
politici, filosofen en wetenschappers. Overal wordt gebruikgemaakt van
linguïstische trucs; zo las ik laatst een stuk van een vooraanstaand denker die
indruk maakte met de analyse dat 'de markt niet perfect is, maar het
socialistische bestel ook niet'. Briljant - iedere denkende lezer vult zo'n
bewering ogenblikkelijk met zijn eigen inzichten aan. En als een politicus
begint over de 'hardwerkende Nederlander', dan denkt elke Nederlander meteen
trots: 'O, zie je wel, hij heeft het over mij!'

Derren Brown kwam zijn kunst toelichten in een gesprek met de overtuigde atheïst
en scepticus Richard Dawkins, in een programma dat De vijanden van de Rede
heette. Daarin viel op dat Dawkins in geen enkel opzicht nieuwsgierig  was naar
de aanpak van Brown. Hij wilde alleen maar horen dat het gemiddelde medium een
charlatan is, en zo leek het interview algauw net zo nep als een programma van
Cher.

Want eigenlijk is het niet interessant om een medium als oplichter te
ontmaskeren; het is veel interessanter om iets te leren over de werking van de
menselijke geest, die zich blijkbaar maar al te gemakkelijk laat verleiden door
linguïstische trucs, of ze nu van Dawkins komen of van Cher.

Dat is de spannende les van het koude lezen: dat mensen allemaal zo op elkaar
lijken. We zijn niet alleen vatbaar voor dezelfde suggesties - voor vleierij,
die we aanzien voor een adequate beschrijving van ons karakter: 'Je bent een
doorzetter, meer dan gemiddeld, waar anderen opgeven, houd jij dapper vol.' Maar
we lijken ook op elkaar omdat we ervaringen delen, we hebben allemaal dezelfde
tegenslagen gehad, dezelfde conflicten en dezelfde momenten van verlossing.

We verlangen naar intimiteit en begrip, we hebben iets naars meegemaakt tijdens
een vakantie, we hebben allemaal wel eens kleren gekocht die we nooit hebben
gedragen. En deze gedeelde ervaringen zijn voer voor de mensen die ons bespelen,
of ze nu waarzegger zijn, reclamemaker, politicus of auteur. De toekomst
voorspellen is dan ook helemaal niet zo moeilijk als je weet hoe het werkt, en
ik voorspel hierbij dat we straks zullen kiezen voor de politici die het
handigst zijn in koud lezen.

Reageren?Vervolg@volkskrant.nl

Waarzegger, reclameman en politicus weten hoe ze ons moeten bespelen

LOAD-DATE: May 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              178 of 200 DOCUMENTS



                                 de Volkskrant

                             24 april 2010 zaterdag

'Politici zitten er nu  meer dan vroeger voor de eigen glorie' Democratie in
depressie   Deel 1 Interview  Jan Vis;
interview JAN VIS

SECTION: HET VERVOLG

LENGTH: 2404 woorden

SAMENVATTING

Verkiezingen geven altijd opwinding in het theater van de democratie. Maar in de
coulissen is het crisis.

Een serie interviews over de democratie in depressie.

VOLLEDIGE TEKST:

Hij is 76 nu, hij is al langer dan een half leven politiek actief en jawel, er
was in die lange reeks van jaren één moment dat  hij dacht: nu gaan we het
beleven, de grote verandering.

Het was 1994, Jan Vis was namens D66 samen met Klaas de Vries van de PvdA en
Gijs van Aardenne van de VVD informateur van wat het eerste paarse kabinet zou
worden. Een kabinet zonder christen-democraten!

Vis: 'Voor het eerst stonden de christen-democraten buiten de macht. Vanaf 1918
waren ze altijd heersend geweest, langer dan de communisten in Rusland, en dan
opeens komt daar een einde aan.

'Toen dacht ik: nu is het politieke klimaat in Nederland voorgoed veranderd.'

Voorgoed?

'Nou, het CDA heeft in elk geval zijn zelfvertrouwen verloren. De
vanzelfsprekendheid van we rule this country is eraf. Het CDA heeft na die acht
jaar in de oppositie ook geen klassieke, echte leider meer gehad.'

Maar toch...

'Ik wist ook wel dat er met de komst van Paars institutioneel niets zou
veranderen. En ik heb te lang meegelopen om nog illusies te koesteren. Ik weet
dat de gevestigde ordes in dit land zelfbehoud op de allereerste plaats
stellen.'

Toch is Jan Vis met huid en haar aan de politiek verknocht. Het is al vroeg
begonnen. Hij vertelt met groot enthousiasme over 'een paar scherpe momenten',
'momenten van politieke bewustwording' uit zijn jonge jaren.

Zijn vader was kunstschilder, het gezin Vis woonde in het kunstenaarsdorp
Bergen, Noord-Holland. De oorlog kwam, en met de oorlog kwam de Kultuurkamer,
waar op last van de Duitsers iedere kunstenaar zich diende aan te melden.

Vis: 'Ik herinner me een gesprek bij ons thuis, de ene buurman zei: 'Nooit van
me leven' - dat was een communist -, de andere, een veel burgerlijker schilder,
zei: 'Die Colijn heeft ons altijd laten barsten, waarom zouden we het niet
proberen?'

'Zo jong als je bent - ik was 6 jaar, misschien 7 -, je voelt dat het een
existentiële keuze is.'

Een ander moment was later in de oorlog, hij was met zijn vader en moeder op
vakantie in Bakkeveen, Friesland. Ze brachten de dagen door op Allardsoog, een
destijds wijd en zijd bekende volkshogeschool. Zijn vader hield er lezingen, de
kleine Jan leerde er spinnen en een beetje weven.

Vis: 'Op zekere dag was er het bericht dat Hitler de Sovjet-Unie had
aangevallen. Dat moet dus geweest zijn in juni 1941. Al die linkse mensen daar
op die volkshogeschool vonden het een geweldig bericht. Hitler overspeelde zijn
hand, Hitler zou het lot treffen van Napoleon, met Kerstmis zou de oorlog
voorbij zijn.

'Als om je heen grote mensen opgetogen ziet raken over een wereldgebeurtenis, is
dat voor een kind een moment van blijvende, politieke bewustwording.'

Na het gymnasium, in 1952, was er geen geld om te gaan studeren. Hij  raakte
verzeild in de journalistiek, werd politiek redacteur aan het Binnenhof en
studeerde  rechten in Rotterdam. 'Zo zwaar was die studie nu ook  niet.'
Uiteindelijk leidde het ertoe dat hij ruim twintig jaar hoogleraar staatsrecht
was in Groningen. Verder was hij lid van de Eerste Kamer en van de Raad van
State.

Verknocht aan D66 is hij sinds 1967, toen Hans van Mierlo in Nieuwspoort zijn
Democratisch Appèl lanceerde.

Vis: 'Ik heb tot op de drempel van het kieslokaal staan aarzelen. Eigenlijk
moest ik op Joop den Uyl stemmen. Die was lijsttrekker geworden, voor het eerst.
Ik dacht: de Partij van de Arbeid moet winnen van die onbetrouwbare KVP'ers. Het
was het overheersende sentiment van de mensen die direct bij de politiek
betrokken waren. We hadden de Nacht van Schmelzer gehad, het verraad van de KVP.
Ik heb ten slotte toch op Van Mierlo gestemd, maar ik aarzelde lang.'

De man in de ruim vallende regenjas, de voetstappen over de gracht en verder
alleen die bronzen stem die spreekt van  'altijd maar weer hetzelfde geharrewar
van regering en Tweede Kamer' - beelden uit dat beroemde, gekoesterde filmpje.
Welke snaar raakte Van Mierlo?

'Dat de Nederlanders er recht op hebben hun eigen regering te kiezen. Die andere
voorstellen, zoals de gekozen burgemeester en dat referendum, het is allemaal
onzin, allemaal bijzaak. Waar het om ging was: kies uw eigen regering.

'Dat was to the point, want er gebeurden idiote dingen in Den Haag. We hadden
achter elkaar drie kabinetten gehad die waren gevallen en weer opgericht zonder
tussentijdse verkiezingen. Drie kabinetten op één verkiezingsuitslag.

'Het verhaal van Van Mierlo was: het fundamentele recht om als Nederlanders onze
eigen regering te kiezen wordt ons onthouden. Dat is een groot gebrek aan
democratie.

'Ook mét verkiezingen kiezen wij Nederlanders nog altijd niet onze eigen
regering. Sinds mensenheugenis bestaat in dit land de krankzinnige toestand dat
we regeringen krijgen die we niet zelf gekozen hebben, maar die in elkaar worden
geknutseld tijdens kabinetsformaties. Wij, de burgers, moeten maar afwachten wat
daaruit komt.'

Om aan dat bezwaar enigszins tegemoet te komen hebben GroenLinks en D66
voorgesteld dat na de verkiezingen van 9 juni niet de koningin, maar de Kamer de
formateur aanwijst, de persoon die de nieuwe coalitie moet smeden.

'Ik sta ervan te kijken. Het is oude koek uit de jaren zeventig. Toen is het
nota bene voorgesteld door Kolfschoten van de KVP. Als doekje voor het bloeden.
Het was dus destijds een belegen voorstel uit conservatieve hoek. En nu
presenteert links het als een progressief idee. Dan denk ik: als je zoiets nu
als vooruitstrevend verkoopt, maakt het alleen maar duidelijk dat je tal van
stappen achteruit bent gehold in je democratisch benul.

'Als je echt wilt vernieuwen, had dan voorgesteld dat in een tweede ronde de
kiezers bepalen wie van de twee hoogst geëindigde lijsttrekkers het kabinet moet
gaan samenstellen. Je moet eens zien wat een betrokkenheid zoiets zou genereren.

'Dat ze er niet mee komen, onderstreept voor mij nog eens dat politieke partijen
vooral aan zichzelf denken. Ze zijn moedig genoeg om een bevoegdheid weg te
halen bij de koningin. Maar om die dan vervolgens neer te leggen bij de kiezers?
Vergeet het; ik denk dat het niet eens bij hen opkomt.'

Dat filmpje met Van Mierlo op de gracht is na zijn overlijden weer veel
vertoond. Destijds was het de verzinnebeelding van een verlangen. Is het
inmiddels de uitdrukking van vergeefsheid?

'Ja, zo kun je het zien. Politieke partijen willen de macht houden. Punt. Links
of rechts, het maakt niks uit. Ze willen gewoon de macht houden. Het systeem is
niet in staat zichzelf te veranderen, zoals een alcoholist niet in staat is te
veranderen.

'In oorsprong waren politieke partijen middelen tot emancipatie. Drees wist wie
de mensen waren die achter hem stonden. Jan Schouten van de ARP en KVP-leider
Romme wisten dat ook: ik heb voor die mensen te zorgen, dat is mijn
verantwoordelijkheid.

'Politieke partijen beschouwen zich niet meer als de beschermer van een bepaald
volksdeel. Ze werken op een open markt. Ze proberen zoveel mogelijk kiezers bij
elkaar te schrapen. Het overeind houden van de politieke partij is nu doel in
zichzelf geworden.'

Het zal minder zijn dan voorheen, maar politici voelen zich toch nog wel in
zekere mate verantwoordelijk voor een achterban?

'Ik vraag het me steeds meer af, ik vind het steeds twijfelachtiger of dat nog
wel zo is.'

Meent u dat nou serieus?

'Ja, ik geloof dat het aantal mensen dat in de politiek zit voor eigen glorie,
veel groter is dan vroeger. Voor een deel is er ook dwang van buiten. Als je
Kamerlid bent geworden, moet je zorgen dat je meteen in beeld komt. Als je niet
op de televisie bent, tel je niet mee, dan vlieg je er bij de volgende
kandidaatsstelling weer uit.'

We komen te spreken over de beeldcultuur, over politici die niet meer in de
eerste plaats worden beoordeeld  op hun woord en hun geschrift, maar op hun
gehaaidheid bij de interruptiemicrofoon.

Hij zegt: 'Femke Halsema kreeg onlangs de Thorbeckeprijs, een prijs voor
welsprekendheid in de politiek. Dat doet ze inderdaad goed. Maar er werd bij
gezegd dat ze zo'n prachtige timing heeft. Alsof we het over een artiest hebben.

'Ik ben ervan overtuigd dat onze democratie drastisch van kleur en smaak is
veranderd door de beeldcultuur. De nieuwe vergaderzaal heeft dat verergerd. Die
zaal is goed beschouwd een televisiestudio waar men zijn show opvoert. Het is
vreselijk.'

Het onbehagen, het chagrijn lijkt alomvattend, niet alleen over de vorm van de
politiek, maar ook over het onvermogen dingen voor elkaar te krijgen. Hoe lang
kan de politiek nog zo voortgaan?

'Wil je onze civilisatie beschermen tegen het uiteenvallen, dan moet je een
ander beleid gaan voeren. Ik noem eens wat: dan moet je geen Joint Strike
Fighters kopen waarvan de gewone burger terecht denkt: wat een idiote
verspilling.

'Dan moet je de jeugd in de grote steden serieus nemen. We hebben het over
kutmarokkaantjes en hangjongeren. Maar wat moeten die jochies anders dan een
beetje stierlijk vervelend zijn? Wat ik allemaal in mijn jeugd kon doen, dat kan
nu op geen stukken na. Je kunt helemaal niks. Gymnastiek is op veel scholen
sterk verminderd, een trapveldje is er niet, de volkshogeschool bestaat niet
meer. Geef op grote schaal sportmogelijkheden. In dictaturen wordt helaas vaak
beter begrepen dat de jeugd de toekomst heeft dan in democratieën. Zie de
Hitlerjugend.

'Het is nog niet erg genoeg.' Met veel nadruk: 'HET IS NOG NIET ERG GENOEG.'

Wat is 'het'?

'De vluchtigheid. De zucht om incidenten tot voorname gebeurtenissen uit te
roepen. Het maakt het regeren steeds meer onmogelijk. De onregeerbaarheid wordt
nu opgehangen aan Balkenende. Dan denken we kennelijk dat als Job Cohen straks
premier is, het probleem is opgelost. Maar dat is niet zo. '

Maakt het geen verschil?

'Oké, Job Cohen heeft betere kwaliteiten in huis dan Balkenende. Hij is
bovendien ouder. Hij heeft een vrouw die MS heeft. Hij weet hoe persoonlijk leed
een rol kan spelen in het leven. Dat levert wijsheid op. En toch. Toch zal de
toestand onzeker blijven. We zullen opnieuw niet een kabinet hebben dat vier
jaar blijft zitten. Het zal ook weer onderweg kapot gaan.'

U schetst een crisis van de politiek en van de democratie bijna als constante.
Maar is de woede van met name de middenklasse niet aanzienlijk groter dan
voorheen?

'Ja, dat is waar, maar dat komt doordat het immigratievraagstuk erbij is
gekomen. Burgers kunnen hun eigen regering niet kiezen, dat is één. Daarbij komt
dat de regering die hun ten deel valt, hen in de steek laat. Niks doet aan de
problemen waar ze in hun eigen wijk tegenaan lopen. Maar het is niet in de
eerste plaats rancune tegen de moslim, het is weerzin tegen het bestel.

'Je kunt de intocht van de moslims in West-Europa niet vergelijken met de
Italianen of de Ieren die naar Amerika trokken. Die waren nieuwsgierig naar de
nieuwe wereld. Wij vinden dat de moslims voor onze wereld moeten kiezen, maar
dat zullen ze niet van nature doen. Dan gaat het zweren.

'In Nederland gaan we er beter mee om dan in Frankrijk hoor. Daar zijn les
Arabes gewoon het minderwaardige volk. Maar het neemt niet weg dat de politiek
het probleem dat vooral de lagere, autochtone middenklasse heeft met de
nieuwkomers, nog steeds niet serieus genoeg neemt. En de mensen die er last van
hebben, zijn het minst in staat hun probleem te articuleren, anders dan op de
wijze van Wilders. De grachtengordel zegt vervolgens dat ze zich schuldig maken
aan alledaags racisme. Tja, zo raak je steeds verder verwijderd van een of
andere vorm van gemeenschappelijkheid.'

Hadden wij niet doorgaans een redelijk gaaf ontwikkeld gevoel voor het belang
van het gemeenschappelijke, voor de publieke zaak?

'Dat vind ik een moeilijke vraag. Ik heb het gevoel dat het in de jaren vijftig
vrij sterk aanwezig was. Maar pas op, de kinderbijslag is door de Duitsers
ingevoerd. Het ziekenfonds is door de Duitsers ingevoerd. De progressieve
inkomstenbelasting is door de Duitsers ingevoerd. Het was het socialisme van de
nazi's dat ons die solidariteitsregelingen heeft gebracht.'

We waren kosmopolitisch, betrokken, tolerant. Waar is het fout gegaan?

'Nee, nee, nee, hou op, je weet beter. Het is het beeld dat we van onszelf
hebben opgetrokken. Hoe komt het dat uit Nederland meer dan 70procent van de
Joden naar de gaskamers zijn gebracht en in Frankrijk 25 procent?'

Arie Elshout schreef in de Volkskrant: 'Politiek is spektakel geworden. Maar het
is ook eng. Heeft iemand de boel nog in de hand?'

'Maar het ís ook eng. Misschien heeft hier of daar een enkeling de boel nog in
de hand. Een paar mensen. De Duitse bondskanselier. Bizar dat het lot van Europa
berust bij de bondskanselier van Duitsland. We hebben twee wereldoorlogen gehad
met die lui.'

En dan schrijft Elshout: 'Achter de façade giert de nervositeit.' Is het
nervositeit of is het onverschilligheid?

'Politici kunnen niet op hun gemak zijn. Maar ik sta ook te kijken van de
onverschilligheid. Ik ben verbaasd over de ellende die we hebben met de
schoonmakers in Nederland. Die mensen vragen één of twee dubbeltjes extra per
uur van werkgevers die zelf met een bonus van hier tot ginder naar huis gaan.
Hoe kan het dat we onze stations, onze openbare wc's, op onbeschrijflijke wijze
laten vervuilen? Het is alsof iedereen erlangs leeft, langs dat conflict. Ook de
politiek.

'Ik vind het vreselijk zoals de onderklasse in ons kapitalistische stelsel
mishandeld wordt. Dat het gebeurt wijst niet op zenuwachtigheid, maar op
onverschilligheid.'

Hij onderbreekt zichzelf en stelt dan vast: 'Oké, dominee is uitgepraat.'

Toch nog even: waar is er hoop?

'Nou ja, ik denk dat onze vorm van democratie aan het verdwijnen is. De 20ste
eeuw is gegaan over democratie. De 21ste eeuw zal veel meer gaan over rechten
van individuen.

'Ik vermoed dat de rechterlijke macht belangrijker gaat worden. Als we nog iets
voor de burger willen doen, moeten we de rechter toegankelijker maken. Dan
moeten we zorgen dat hij niet tegen die enorme advocaatskosten oploopt. Kijk je
wel eens naar programma's als De Ombudsman en De Rijdende Rechter? Die zijn
interessant hoor. Die laten zien wat de mensen echt dwars zit.'

'De vluchtigheid is nog niet erg genoeg; HET IS NOG NIET ERG GENOEG'

CV

1933

Geboren in Wormerveer

1952-1973

Journalist bij Haagsche Courant, Algemeen Dagblad, NRC Handelsblad

1973-1995

Hoogleraar staatsrecht Rijksuniversiteit Groningen

1980-1995

Lid Eerste Kamer voor D66

1994

Formateur eerste paarse kabinet

1995-2003

Lid Raad van State

LOAD-DATE: May 21, 2010

LANGUAGE: DUTCH; NEDERLANDS

GRAPHIC: Jan Vis: 'In dictaturen wordt helaas vaak beter begrepen dat de jeugd
de toekomst heeft dan in democratieën.'  Foto Guus Dubbelman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              179 of 200 DOCUMENTS



                                 de Volkskrant

                             24 april 2010 zaterdag

Wilders: 'Niet voor Ali en Fatima';
Verkiezingsstrijd PVV presenteert haar programma

BYLINE: Remco Meijer

SECTION: BINNENLAND; Blz. 7

LENGTH: 443 woorden

SAMENVATTING

Geert Wilders (PVV) presenteerde vrijdag z'n programma voor de verkiezingen. De
kiezer verliest echter zijn belangstelling.

VOLLEDIGE TEKST:

Den Haag Niet voor Ali en Fatima, wel voor Henk en Ingrid. Zo presenteerde Geert
Wilders vrijdag in Den Haag het verkiezingsprogramma van zijn PVV, getiteld De
agenda van hoop en optimisme. Kleur maakt hem niet uit, zei hij, Henk en Ingrid
mogen ook 'blauw, geel of bruin' zijn.

Volgens Wilders is de verzorgingsstaat 'verworden tot een magneet voor
gelukszoekers uit islamitische landen' en 'een afhaalloket voor onevenredig veel
lanterfantende moslimimmigranten'. Hij wil niet machteloos toezien hoe 'Henk en
Ingrid betalen voor Ali en Fatima'. In 2007 beproefde Wilders in een Kamerdebat
al eens een variant: 'Henk en Wim betalen voor Achmed en Ali.'

Wilders denkt 21 miljard op de overheidsuitgaven te kunnen besparen in 2015.
Daarvan is 16 miljard gereserveerd om de tekorten van het rijk weg te nemen en 5
miljard voor enkele belangrijke programmapunten van de PVV: meer politie, betere
zorg, meer wegen.

Wilders bezuinigt op de afdrachten aan Europa, ontwikkelingshulp, klimaatbeleid
en 'het subsidiewoud'. Voor 10 duizend extra agenten heeft hij 900 miljoen euro
over, voor 10 duizend nieuwe verzorgenden 750 miljoen.

Zware kritiek had Wilders op het Centraal Planbureau (CPB), dat het programma
van de partij doorrekent. 'We moeten dansen naar de pijpen van een monopolist
met een PvdA-directeur.' Door diens 'rode bril' kan het CPB bijvoorbeeld niet
uitrekenen wat een volledige stop op immigratie uit islamitische landen
oplevert, zei Wilders. Daarvoor heeft hij het bureau Nyfer ingehuurd, dat nog
met zijn bevindingen komt.

'Maak ons groot', was Wilders' oproep aan de kiezer. De PVV-leider zei plaats te
willen nemen in een kabinet, zonder een voorkeur voor een coalitie uit te
spreken. Als tweede optie kiest hij voor gedoogsteun aan een minderheidskabinet,
net als in Denemarken. De PVV zou dan geen ministers leveren.

Wilders erkende dat zijn partij het in de peilingen niet goed doet. 'De trend is
dalend, maar ik heb alles tussen 0 en 30 zetels al meegemaakt. Ik hecht er niet
veel waarde aan.' Dat hij zijn nummer 9 vanwege een vals cv van de lijst had
moeten afvoeren, noemde hij 'vervelend' maar geen beletsel om nu 'een
fantastische campagne' te gaan voeren.

Wilders is niet vriendelijk voor het Koninklijk Huis en de bestaande
constitutie. De koningin moet uit de regering en het koningshuis moet 20 procent
bezuinigen.

Voorts wil hij een gekozen minister-president  en een gekozen burgemeester, want
'de democratie verkeert in haar grootste crisis sinds Thorbecke'.

het vervolg Pagina's 2 en 3

LOAD-DATE: May 21, 2010

LANGUAGE: DUTCH; NEDERLANDS

GRAPHIC: PVV-leider Geert Wilders, vrijdag tijdens de presentatie van het
verkiezingsprogramma van de PVV: 'Wij kiezen voor de mensen die het niet cadeau
krijgen in Nederland. Niet voor de grachtengordel, maar voor Henk en Ingrid. Het
zijn mensen die nu door iedereen worden gepakt.' Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              180 of 200 DOCUMENTS



                                 de Volkskrant

                            22 april 2010 donderdag

Hou huurders niet afhankelijk en zielig, gun ze een eigen woning

BYLINE: Manita Koop

SECTION: OPINIE EN DEBAT; Blz. 22

LENGTH: 765 woorden

SAMENVATTING

In plaats van de huur te verhogen, moeten corporaties 10 procent van hun bezit
verkopen aan hun huurders voor 60 procent van de WOZ-waarde.

VOLLEDIGE TEKST:

De koopkracht van middengroepen dreigt ernstig onder druk te komen. Dat valt op
te maken uit verkiezingsprogramma's, het rapport over de woningmarkt van de
ambtelijke commissies en het rapport van vier economen die ook
(plaatsvervangend) lid zijn van de SER. Zij vinden dat huurders met een inkomen
boven de 35 duizend euro meer huur moeten gaan betalen. Hiermee zal het herstel
van economie en werkgelegenheid langer op zich laten wachten. Onlangs heeft de
OESO immers geconstateerd dat de economie onvoldoende  herstelt door het
achterblijven van consumptieve bestedingen.

De gevolgen van huurverhoging voor de middengroepen zijn ernstig. Huurders die
net onder de inkomensgrens zitten, hebben geen prikkel meer om carrière te
maken; huurders die erboven zitten, zullen juist minder gaan werken. Als je meer
verdient, mag je immers een groot deel inleveren bij de corporatie. Sparen wordt
moeilijker en het besteedbaar inkomen neemt af.

Hiermee  wordt getornd aan afspraken die  veel huurders van corporaties jaren
geleden met hun verhuurder hebben gemaakt. In de overeenkomst is een huur
afgesproken die bij het aangaan van de overeenkomst passend was in de
exploitatie. De adviezen om te werken aan huurverhogingen voor 'scheefwoners'
hinken op twee gedachten: Als mensen meer huur betalen, gaan ze vanzelf wel naar
een koopwoning. En anders moeten die 'rijken' maar meer betalen voor een
'sociale woning'. En als ze blijven wonen, incasseren corporaties meer
inkomsten. Daarvan zouden zij dan weer voor de doelgroep kunnen bouwen.

Zowel het verhuizen als het bouwen is een illusie. Het aanbod van koopwoningen
voor een redelijke prijs is schaars. Iemand met een inkomen van 40 duizend euro
kan een woning kopen van 160 duizend euro. Maar waar vind je die? Hierdoor
zullen juist aan de onderkant van de koopmarkt de prijzen stijgen. En zo wordt
het voor gewone Nederlanders steeds moeilijker bezit te vormen. Wat gebeurt er
dan met het geld dat wordt afgeroomd van de burger? Dat  gaat naar de
corporaties of naar het Rijk, dat de corporaties  weer afroomt. In feite is dit
dus een indirecte belastingverhoging voor huurders. Door de extra opbrengsten
zouden corporaties meer kunnen investeren in nieuwbouw. Maar  de bouwopgave liep
ook al achter toen het economisch nog zeer goed ging. Toen hadden corporaties
hun reserves kunnen aanwenden voor  nieuwbouw. Dat gebeurde te weinig.

Op dit moment stagneert de bouw. Dat is niet de schuld van huurders of kopers.
Het is een combinatie van factoren: lange procedures, wachten  tot de prijzen
van woningen weer gaan stijgen, winstmaximalisatie en het idee dat uit de
verkoop van koopwoningen ook huurwoningen bekostigd moeten worden. Dat is
scheef. Het is niet aan particulieren om huurwoningen te financieren, maar aan
de exploitant en de corporaties.

Hierdoor dreigt de woningmarkt nog meer op slot te raken en de scheiding tussen
koop en huur nog groter te worden. Ook ontstaat een scheiding tussen boven- en
benedenmodale huurders door verdachtmakingen over het 'bezet houden' van een
huis.

De oplossing ligt voor de hand. Daarbij moet de  wens van sommige instituties om
grote groepen mensen afhankelijk te houden en de markt te blijven domineren,
worden losgelaten. Verkoop 10 procent van het bezit aan zittende huurders voor
een redelijke prijs,  zeg 60 procent van de WOZ-waarde. Daarvoor moet het Rijk
toestemming geven.  Omdat een groot deel van de woningen voor 0 tot 30 duizend
euro in de boeken staat (de huurprijs is dus te hoog), kunnen ze  voor een laag
bedrag weg.

Stel dat per woning een ton euro boekwinst wordt gemaakt over 250 duizend
woningen, dan spelen de corporaties 25 miljard euro vrij.  Als zij dit  geld
inzetten in de bouw, genereert dat werkgelegenheid en nieuwe woningen. De
voormalige huurders, die nu eigenaar zijn, zullen meer investeren in hun
woonomgeving. Hele wijken knappen op, zonder een euro Vogelaargeld. En het
levert 2 miljard extra BTW op.

Door die 25 miljard kun je voordelig bouwen en hoef je niet de hoofdprijs aan
huur te vragen aan mensen die dat niet kunnen betalen.  Door een flexibeler
opstelling van de corporaties kan de voorraad mee-ademen met de behoefte van de
markt. Dat vraagt een andere visie op mensen: hou ze niet zielig en afhankelijk,
maar gun ze hun eigen woning, voor een redelijke prijs. Dan houden ze nog wat
over om te besteden en vermogen te vormen 'voor later'.

Waar vind je   nog een woning voor 160.000 euro?

LOAD-DATE: April 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              181 of 200 DOCUMENTS



                                 de Volkskrant

                             19 april 2010 maandag

Voorkom armoede, verleng de duur van de WW

BYLINE: Arno Brouwer historicus

SECTION: OPINIE EN DEBAT; Blz. 16

LENGTH: 333 woorden


De crisis  heeft al een forse toename van de werkloosheid tot gevolg gehad. Door
de bezuinigingen zullen nog eens honderdduizenden hardwerkende Nederlanders
buiten hun schuld hun baan verliezen en tegen hun wil in de WW komen. Was het
aantal nieuwe WW-uitkeringen in 2008 nog 240 duizend (inclusief deeltijd-WW), in
2009 was het  al gestegen naar 482 duizend. Een nieuwe baan vinden is nu niet
makkelijk. En voor velen komt  het einde van de WW-uitkering, en daarmee de
bijstand, in zicht.

En  het antwoord van de politiek?  Verkort de duur van de WW-uitkering! CDA,
VVD, D66 en GroenLinks hebben  kenbaar gemaakt  de WW te willen beperken tot één
jaar. PvdA en SP willen de uitkeringsduur van de WW onveranderd laten. Alle
slaan ze de plank mis. Zij versnellen met hun asociale voornemens of passiviteit
de val in de armoede  van hen die de klappen opvangen van de crisis.

Juist onder de huidige beroerde omstandigheden en met zware bezuinigingen in het
verschiet, zou de overheid als tijdelijke crisismaatregel de duur van de WW
moeten verlengen. Nu al is het aantal werklozen dat zijn WW-uitkering
kwijtraakt, doordat  de maximumduur van de uitkering is bereikt, sterk
toegenomen. Weliswaar is die uitkeringsduur voor iedereen verschillend doordat
zij afhangt van het arbeidsverleden, maar de stijgende trend is duidelijk.

Van de 262 duizend beëindigde WW-uitkeringen in 2008 kwam dat voor 69 duizend
werklozen door het bereiken van de  maximumduur. In 2009 steeg dit  tot 116
duizend.  En alles wijst erop dat deze stijging de komende jaren zal doorzetten.

Dat vraagt om andere maatregelen dan het nog verder verkorten van de duur van de
WW, waarmee mensen nog sneller tot armoede vervallen. Met als dreigend gevolg
dat ze de hypotheek of de huur niet langer kunnen betalen. Dat hebben de mensen
die zich de afgelopen jaren uit de naad hebben gewerkt, niet verdiend.

Welke politieke partij  is bereid mensen in de WW meer lucht te geven om een
baan te vinden en te voorkomen dat ze in de bijstand komen?

LOAD-DATE: April 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              182 of 200 DOCUMENTS



                                 de Volkskrant

                             17 april 2010 zaterdag

Escortbureau inspireert Jelinek tot zwarte humor

BYLINE: Vincent Kouters

SECTION: KUNST

LENGTH: 511 woorden


theater

Over dieren

Publiek wordt medeschuldig.

DEN HAAG In Elfriede Jelineks universum is niemand vrij, en iedereen schuldig,
man én vrouw. De provocatieve Oostenrijkse auteur schildert in haar toneeltekst
Over Dieren een  zwartgallig beeld van de liefde, die in haar ogen wordt
overschaduwd  door een immorele seksindustrie.

De tekst is geknipt voor de onorthodoxe regisseuse Susanne Kennedy, een
opvallende verschijning bij het Haagse Nationale Toneel. Geënsceneerd met
Kennedy's eigen stijl van beklemmende horror en groteske humor geeft Over Dieren
een  blik in een spookhuis van een bordeel.

Jelinek doet niet aan verhalen met een kop en staart. Er is enkel de taal, een
kluwen van onontwarbare stemmen en flarden van gesprekken, helder vertaald door
Tom Kleijn. Door de vele herhalingen in de tekst maakt ze het dominante
mannelijk idee van liefde en seks belachelijk.

Jelinek baseerde een deel van haar tekst op gesprekken die de politie
afluisterde tussen een escortbureau en klanten. Hierin wordt op ontluisterende
wijze onderhandeld over het tarief van de vrouwen: over de kosten van een
maagdenvlies, over de meerprijs van 'met zonder' (condoom).

De mannen zijn op het oog keurige hoogwaardigheidsbekleders. Maar zodra ze hun
mond opendoen, komt er enkel ranzigheid uit: 'Zij heeft me een keer gepijpt en
toen was ze de hele nacht misselijk. De volgende ochtend heeft ze in bed
gekotst.' Ondertussen lopen ze rond met grote roze lolly's die ze in de monden
van de vrouwen duwen. Ze blijken  in het buitenland straatkinderen te scouten om
deze te verhandelen als hoer.

De kritiek op dergelijke praktijken is op zichzelf niet opzienbarend. Wie is er
niet tegen vrouwenhandel? Maar Kennedy gaat in haar enscenering een stapje
verder door de drie mannelijke acteurs -- Vincent Linthorst, Pieter van der Sman
en Jobst Snibbe - de hele tijd uitdagend het publiek in te laten kijken. Alsof
ze willen zeggen: 'Je weet dat het gebeurt, maar je doet er niets tegen.' Zo
worden de toeschouwers mede schuldig gemaakt aan de verdorven handelingen op het
podium. Dit ongemakkelijke gevoel wordt versterkt door een decor van tientallen
televisies met gezichten die het publiek vermanend aankijken.

De geniaalste greep komt van Jelinek zelf, die de stem van een gewone vrouw
(Antoinette Jelgersma) toevoegt. Zij wacht thuis op haar man en vraagt zich af
hoe hij geplezierd zou willen worden. Ze noemt zichzelf een
'aanwezigheidsdienaar.'

Naast haar staan twee hoeren (Çigdem Teke en Caroline Liekens) die telkens haar
tekst herhalen. Kortom, de 'gewone' vrouw doet vrolijk mee aan de pornoficatie
van de liefde. En is dat dan vrijheid, of de ultieme vernedering?

Jelgersma speelt haar rol voortreffelijk. De ene keer is ze een willoze
seksslaaf, niet te beroerd haar handelswaar voor het publiek te etaleren. De
andere keer een tirannieke duivelin.

Alle verschrikkingen, hoe confronterend ook, worden door Kennedy gepareerd met
een enscenering vol humoristische overdrijvingen. Ook de zwarte humor van
Jelinek geeft ze alle ruimte.

Zodra de heren hun mond opendoen, komt er ranzigheid uit

LOAD-DATE: May 21, 2010

LANGUAGE: DUTCH; NEDERLANDS

GRAPHIC: Mannen steken lollies bij vrouwen in de mond.Foto Deen van Mees

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              183 of 200 DOCUMENTS



                                 de Volkskrant

                             16 april 2010 vrijdag

De Linda en 35 varianten;
Interview  Verzamelaar Jan Knaap

BYLINE: Paul Onkenhout

SECTION: MEDIA EN MENSEN

LENGTH: 765 woorden

SAMENVATTING

Voormalig reclamemaker Jan Knaap verzamelt eerste en nulnummers van
tijdschriften. Zijn collectie wordt komend jaar geëxposeerd. 'Tijdschriften zijn
een uitvergroting van de tijd.' Door Paul Onkenhout

VOLLEDIGE TEKST:

Babynummers, noemt Jan Knaap ze liefdevol en volgens hem is hun kracht groter
dan je zou vermoeden. 'Ze weerspiegelen de tijdgeest en het leven zelf. Ook je
eigen leven komt met sommige tijdschriften een beetje voorbij.'

De afgelopen dertig jaar heeft Knaap tijdens zijn loopbaan in de reclame ruim
1.400 nulnummers en eerste nummers van publiekstijdschriften verzameld, een
kolossale collectie die het komend jaar voor een groot deel in het
Openluchtmuseum in Arnhem te zien is. Aan de verzameling is een omvangrijke site
gekoppeld, http://babynrs.nl. Het was het genereuze afscheidscadeau van zijn
collega's van ETCETERA toen hij het reclamebureau in 2008 verliet.

Knaap (53) schat dat hij van alle tijdschriften die sinds 1980 zijn verschenen
of werden voorbereid tachtig procent in bezit heeft. 'Dat is het drama van
iedere verzamelaar. Je bent nooit compleet.' Nog een nadeel: 'Ik ben een eenzame
verzamelaar. Behalve ik doet niemand dit. Ik ben nog nooit iemand tegengekomen
met wie ik kan ruilen.'

Bij elk tijdschrift heeft hij op de site een 'geboortekaartje' gevoegd, met
informatie over de ontstaansgeschiedenis. 'Bij elk tijdschrift stel ik de vraag
waarom het is gemaakt.'

De kiem van de collectie werd dertig jaar geleden gezaaid toen Knaap bij zijn
eerste werkgever, een Rotterdams reclamebureau,  twee nulnummers aantrof.
Nieuwsnet was een  poging van het VNU-concern om Elsevier aan te vallen, Extra
een probeersel van De Telegraaf.

Omdat hij mediaplanner bij het Rotterdamse bureau was, begonnen uitgevers hem
nieuwe tijdschriften toe te sturen. In 1995 begon hij zijn collectie te
archiveren, op advies van een relatie die in het reclameblad Adformatie een stuk
over hem schreef.

'Nieuwe tijdschriften zijn altijd een directe reactie op maatschappelijke of
culturele ontwikkelingen. Ze zijn een uitvergroting van de tijd.' Als voorbeeld
toont hij Doe het Zelf, 'een maandblad voor praktische mensen' uit 1957. Op de
cover staat een tekening in vrolijke tinten, met een man die gezellig aan het
klussen is en een vrouw die toekijkt. 'Het toont de wederopbouw en de
beslotenheid van het gezin. Linkerhanden worden rechterhanden. De tekenaar heeft
geen donkere kleuren gebruikt. Het moest optimisme uitstralen.'

Verontrustend, voor bladenmakers, is zijn conclusie dat 82 procent van alle
tijdschriften niet ouder wordt dan 15 jaar. 'Tijdschriften hebben niet het
eeuwige leven. Maar van alle nieuwe levensmiddelen is 88 procent binnen drie
jaar uit de supermarkt verdwenen. Dus dan valt het met de tijdschriften nog
mee.'

Tijdschriften die niet 'meedeinen op de golven van de tijdgeest' zijn kansloos.
Daarom heeft Knaap zo'n grote bewondering voor Libelle (1934). Het eerste nummer
kreeg hij van zijn bijna 102-jarige oma, abonnee sinds 1946.

Elk jaar worden er vijftig tot honderd nieuwe tijdschriften geïntroduceerd. Toen
hij begon te verzamelen, waren dat er vijf tot tien. De nieuwste trend:
'Iedereen zijn eigen tijdschrift.'

De moeder van het genre 'personalitymagazines' is Linda, het blad met de meeste
navolgers. Toen Linda de Mol in 2003 de geboorte aankondigde, waren de reacties
negatief. 'Wie denkt ze wel dat ze is, werd er gezegd, Oprah Winfrey of zo? Maar
ik had groot vertrouwen in de bedenkster, Rozemarijn de Witte. Dit gaat binnen
een jaar een Mercur winnen, zei ik. En dat gebeurde ook.'

Knaap schat dat Linda zo'n 35 varianten heeft opgeleverd. Onder anderen Maarten
van Rossem, André Rieu, Marco Borsato, Calvijn, Matthijs van Nieuwkerk en Youp
van 't Hek kregen een eigen tijdschrift. 'Het zijn allemaal verkapte
toepassingen van de Linda-formule.'

Bij de opening van de expositie in het Openluchtmuseum zocht Maarten van Rossem
de verklaring in de televisiecultuur. 'Wie vaak op tv is, wordt een
huiskamervriend. Tegelijkertijd wil iedereen zijn eigen tijdschrift, om zijn
carrière een push te geven.' Het einde is nog niet in zicht. Onlangs kwam Knaap
in contact met de initiatiefneemster van http://Jilster.nl. Op die site kan
iedereen zijn eigen tijdschrift samenstellen. 'Geweldig. Straks hebben ook alle
gewone Nederlanders hun eigen tijdschrift.'

Steeds vaker wordt Knaap benaderd door bladenmakers. 'De buitenwacht beschouwt
mij als een kenner, maar ik ontleen mijn deskundigheid aan mijn kennis van
introducties. Dat is heel wat anders dan het runnen van een magazine.'

'Ik ben een eenzame verzamelaar. Behalve ik doet niemand dit.'

LOAD-DATE: April 16, 2010

LANGUAGE: DUTCH; NEDERLANDS

GRAPHIC: De eerste nummers van Doe het Zelf (1957), Avenue (1965), Yab Yum
(1987, 'Eindelijk 'n blad om met één hand te lezen') en Libelle (1934).
Jan Knaap bij de expositie van de 'babynummers'. Foto Openluchtmuseum

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              184 of 200 DOCUMENTS



                                 de Volkskrant

                             16 april 2010 vrijdag

Waarom subsidie voor kunst?

BYLINE: Gert-Jan Fernhout

SECTION: OPINIE EN DEBAT; Blz. 20

LENGTH: 558 woorden

SAMENVATTING

Kunst MOET, daar stel je geen vragen over. Het publiek denkt daar echter anders
over en het wordt tijd dat de kunstwereld dat eindelijk gaat begrijpen.

VOLLEDIGE TEKST:

Martin Bosma is woordvoerder Cultuur van de PVV. Wie hem heeft zien optreden in
de Tweede Kamer krijgt het gevoel dat hij als  jongen al droomde van een
carrière als  cabaretier. Maar Martin heeft het als cabaretier nooit gemaakt. Nu
is hij woordvoerder Cultuur, mogelijk vanwege  dat jeugdtrauma.  Dat zoiets tot
gevaarlijke situaties kan leiden, weten ze nu ook in de kunstwereld. Martin
stelt vragen over de legitimiteit van  kunstsubsidies.

Afgelopen maand organiseerde het ministerie van OCW een symposium voor de
instellingen die zich mogen rekenen tot de culturele basisinfrastructuur.
Producenten van kunst, waarvan de minister vindt dat zij een subsidie van de
rijksoverheid verdienen. Op uitnodiging van het ministerie mocht ik dit
gezelschap toespreken over cultureel ondernemen.

Nu moet u weten dat ik, zoals mijn publiek zou zeggen, 'van eenvoudige komaf
ben'. Kunst is mij niet met de paplepel ingegoten. Slechts eenmaal mocht ik mijn
vader hevig geëmotioneerd zien vanwege een kunstwerk: Victory Boogie Woogie van
Piet Mondriaan. Woest was ie: '82  miljoen voor een met plakband bijeengehouden
werk van iemand die niet binnen de lijntjes kan kleuren, en dat bovendien niet
eens iets voorstelt!'

En terwijl mijn vader niet wist waar hij het schoolgeld voor zijn vier kinderen
vandaan moest halen, legde staatssecretaris Van der Ploeg uit waarom zijn
belastinggeld werd 'geïnvesteerd' in Victory Boogie Woogie. 'Velen weten de
prijs van iets, en de waarde van niets.' Briljant. Het spijt me meneer de
burger, maar hiervoor bent u eenvoudigweg te dom.

Twaalf jaar later is de culturele elite nog maar weinig opgeschoten. Als ik aan
mijn publiek vraag of iemand mij kan uitleggen waarom we zoveel belastinggeld in
kunst investeren, reageert de zaal als een synagoge waarin ik zojuist de naam
heb uitgesproken van 'Hij Wiens Naam Niet Genoemd Mag Worden.' Kunst MOET
gewoon. Daar stel je geen eisen aan, laat staan vragen over.

Het is de vraag die niet gesteld mag worden en tegelijk de vraag die wél
beantwoord moet worden. Zonder een voor de 'gewone man' bevredigend antwoord
vrees ik voor de toekomst van de kunst in Nederland. Want tegen de druk van
diezelfde 'gewone man', die nu via de PVV in het politieke debat wordt
geïnjecteerd, zal de kunstwereld met al haar verontwaardigde elitaire netwerkjes
en ambassadeurs ditmaal niet zijn opgewassen.

Het is de vraag die beantwoord moet worden en het is een vraag die beantwoord
kán worden. Niet door de politiek of door oud-politici die voor het culturele
karretje zijn gespannen, maar  door de kunstwereld zelf. En snel,   want op 9
juni gaat Nederland naar de stembus. En zoals het er nu naar uitziet is de kans
groot dat  Bosma, getraumatiseerd kleinkunstenaar en nu nog Kamerlid voor de
PVV, straks de nieuwe staatssecretaris van Cultuur is.

Mijn advies aan de versnipperde kunstwereld is: Get yourself together, kom uit
je cocon en maak met sociologen, economen, neurologen, historici, psychologen en
politicologen voor 'de gewone man' aannemelijk waarom kunst waardevol is voor de
samenleving, hoe de kunstwereld die waarde kan materialiseren en waarom we met
z'n allen gek zijn als we daar niet in investeren.

LOAD-DATE: April 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              185 of 200 DOCUMENTS



                                 de Volkskrant

                            15 april 2010 donderdag

'Een schijntje van schurken';
Oud-topman Rijkman Groenink kijkt schertsend terug op splitsing ABN Amro

BYLINE: Robert Giebels

SECTION: ECONOMIE

LENGTH: 647 woorden


Amsterdam Rijkman Groenink signeert De Prooi altijd op dezelfde manier:
'Spannend, maar lees het als een roman en niet als een weergave van feiten.' De
laatste topman van het oude, grote ABN Amro speelt de hoofdrol in de
reconstructie van Jeroen Smit van de val van die bank. Daarom moet hij
regelmatig het schutblad van dat boek volpennen.

Hij doet het altijd, maar met tegenzin. 'Er staan zo ongelooflijk veel
onjuistheden in dat boek, pagina na pagina.'

Groenink trad voor de tweede keer sinds de opsplitsing van 'mijn bank' in de
openbaarheid. De eerste keer was voor de parlementaire onderzoekscommissie De
Wit, die de oorzaken achterhaalt van de kredietcrisis. 'Ik voelde me moreel
gedwongen daar te verschijnen. Was niet heel vervelend.'

Woensdag kwamen de vragen van economiestudenten van de Universiteit van
Amsterdam die sinds het begin van de kredietcrisis huiskamerbijeenkomsten
organiseren, getiteld Room for Discussion. Groenink was de zoveelste
vertegenwoordiger van de financiële sector die de Chesterfield liet kraken in de
UvA-aula.

Afgeladen vol is die dit keer en Groenink heeft er zin in. Even gaat het een
tikje obligaat over waar hij zich nu zoal mee bezig houdt - 'ik doe zowel
duurzaam als fossiel, samen met een vriendje' - en dan kan het terugkijken
beginnen. Want dat is wat de studenten willen. En dan liefst persoonlijk.

Schijntje

Wat gaat er door iemand heen als hij voor de laatste keer de deur van zijn bank
achter zich dichttrekt? 'Hetzelfde als bij elke hardwerkende Nederlander die met
pensioen gaat', zegt Groenink. Wat voelde u toen uw bank in oktober 2008 werd
genationaliseerd? 'Opgelucht, want er wordt tenminste ingegrepen.' Hebt u nog
een rekening bij ABN Amro? 'Ik ben er nooit weggegaan.' En hoe is het om in één
keer 26 miljoen euro op je rekening overgemaakt te krijgen? 'Ik kan het iedereen
aanraden'.

De miljoenen die Groenink kreeg nadat ABN Amro was opgesplitst, hebben van hem
voor het publiek een 'graaier' gemaakt. Hij had het geld met 'enige woestheid'
aanvaard, zo zei Groenink tegen de commissie De Wit. 'Ik bedoelde woede. Net als
Wim Kok, die bedoelde ook exorbitant toen hij exhibitionistisch zei.' Maar wat
Groenink vooral voelde was 'een zekere glee': enigszins opgewekt ontfutselde hij
een 'enorm bedrag van de schurken die mijn bank hadden overgenomen'. En wat is
nou 26 miljoen als bonus op een overnamebedrag van 72 miljard? 'Een schijntje!'

Een schijntje van schurken. Groenink gaat harder, bozer spreken als Royal Bank
of Scotland, Santander en Fortis ter sprake komen. De drie banken die nooit zijn
kerngezonde ABN Amro uit elkaar hadden mogen scheuren. Een vijandig en veel te
hoog bod met een crappy splitsingsplan, dat moest wel misgaan, zegt Groenink nu.
Hij zei het bijna drie jaar geleden ook. 'Maar uiteindelijk is van mijn gelijk
niemand beter geworden.'

Flagrante leugen

Een zelfstandig ABN Amro had de kredietcrisis overleefd, is Groeninks
overtuiging. Maar niet zonder afschrijvingen. 'Tussen de 8 en 10 miljard euro.
Dat zijn de kosten wegens Madoff, Lehman, CDO's en wat we buiten de balans
hadden geplaatst. Kun je gewoon in het jaarverslag opzoeken.'

Maar hij wordt niet geloofd, klaagt Groenink. Oud-minister Bos wel. 'Maar hij
vertelt flagrante leugens. Dat ik ABN Amro in 2006 en 2007 in de vernieling had
geholpen bijvoorbeeld. Terwijl ik in die jaren een winst van 5 en 2,7 miljard
kon overleggen.'

En dat ABN Amro in vergelijking met zijn concurrenten notoir de kosten niet in
de klauwen kon houden? 'Ook weer volstrekte onzin. Die peers hebben allemaal
schijnwinsten gemaakt waardoor hun kosten laag leken. Maar die zijn in de crisis
allemaal verdampt. Gebakken lucht was het.'

Dan komt een ABN Amro-medewerker van de afdeling External Reporting op Groenink
af. In zijn handen: De Prooi.

'We denken niet allemaal slecht over u', zegt hij. 'Zou u toch wat in dit boek
willen zetten? Het mag ook negatief, hoor.'

LOAD-DATE: April 14, 2010

LANGUAGE: DUTCH; NEDERLANDS

GRAPHIC: In een 'huiskamerbijeenkomst' van de Universiteit van Amsterdam haalde
Rijkman Groenink woensdag hard uit naar de drie banken die  ABN Amro kochten.
'Het moest wel misgaan.' Foto Joost van den Broek

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              186 of 200 DOCUMENTS



                                 de Volkskrant

                             10 april 2010 zaterdag

VNG claimt miljoenen om fraude

BYLINE: John Schoorl, Merijn Rengers

SECTION: VOORPAGINA; Blz. 1

LENGTH: 395 woorden

SAMENVATTING

Gemeenten eisen geld terug in Bouwfonds-affaire.

VOLLEDIGE TEKST:

DEN HAAG Gemeenten willen de tientallen miljoenen euro's terughalen die ze zijn
misgelopen bij de ondeugdelijke verkoop van Bouwfonds aan de ABN Amro. De
Vereniging Nederlandse Gemeenten (VNG) liet vrijdag weten te onderzoeken hoe de
gedupeerde gemeenten de financiële schade het best kunnen verhalen.

De VNG volgt Apeldoorn en Eindhoven, die eerder deze week zelfstandig een
onderzoek instelden naar hoe zij een schadevergoeding kunnen claimen.

Vorige week meldde de Volkskrant dat de verkoop van de overheidsinstelling
Bouwfonds aan ABN Amro, tien jaar geleden, doorgestoken kaart was. De directie
van Bouwfonds lekte een vertrouwelijk bod van ING aan concurrent ABN Amro, die
hiermee aan de slag ging. Zonder dat gemeenten wisten van dit tegenbod, gingen
481 gemeenten na lang gemor over tot de verkoop van hun aandelen voor in totaal
2,675 miljard gulden (zo'n 1,2 miljard euro). Inmiddels is duidelijk geworden
dat ING een eerste bod in gedachte had dat 75 miljoen gulden (34 miljoen euro)
meer bedroeg.

De VNG is voornemens om namens de gemeenten de kwestie collectief aan te pakken,
net als in het verleden is gebeurd met de grootschalige bouwfraudezaak. De
stichting Regres Bouwfraude wist toen namens tientallen gemeenten 16 miljoen
euro terug te halen bij frauderende bouwbedrijven.

Het Bouwfonds der Nederlandse Gemeenten werd na de Tweede Wereldoorlog opgericht
om de gewone man te helpen een huis te kopen. Twee van de indertijd grootste
aandeelhouders, Eindhoven en Apeldoorn, zijn na de publicatie over het bedrog
een schadestaatprocedure begonnen. Volgens Fokko Spoelstra, wethouder financiën
van Apeldoorn, gaat het om 'de moraliteit van deze deal'. 'Het is zeer
verwerpelijk dat deze verkoop niet ordentelijk is verlopen.' Bovendien vindt hij
dat 'de samenleving veel geld is ontnomen'. Als er 34 miljoen euro meer was
betaald, had de gemeente Apeldoorn ongeveer 680 duizend euro meer ontvangen.
Voor Eindhoven zou het dan om 900 duizend euro gaan. Wie voor de schade moet
opdraaien,  moet het onderzoek uitwijzen, aldus Spoelstra.

Een Kamermeerderheid eist  van  demissionair minister van Justitie, Ernst Hirsch
Ballin opheldering  over de zaak. De Socialistische Partij wil dat justitie
gerechtelijk onderzoek doet naar de deal en dat de betrokkenen functionarissen
worden vervolgd.

LOAD-DATE: April 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              187 of 200 DOCUMENTS



                                 de Volkskrant

                             10 april 2010 zaterdag

Obama staat voor tweede benoeming Hooggerechtshof

BYLINE: Diederik van Hoogstraten

SECTION: TEN EERSTE; Blz. 2

LENGTH: 260 woorden


NEW YORK De Amerikaanse president Barack Obama zal binnenkort voor de tweede
maal een rechter voor het leven benoemen bij het Hooggerechtshof in Washington.

Dat werd vrijdag duidelijk toen John Paul Stevens - een van de vier progressieve
rechters in het negenkoppige hof - bekendmaakte dat hij deze zomer zal aftreden.

Stevens werd in 1975 door president Ford benoemd bij het invloedrijke hof, dat
lokale en nationale wetgeving toetst aan de Grondwet. Obama zei gisteren dat hij
spoedig een 'onafhankelijke' kandidaat zal uitzoeken: 'Iemand die, net als
rechter Stevens, beseft dat machtige belangen in een democratie niet boven de
stemmen van gewone burgers mogen staan.' De Senaat moet de nominatie van Obama
beëdigen.

De Republikein Stevens stemde doorgaans met de linkse minderheid mee. Zodoende
zal de benoeming de politiek-filosofische samenstelling van het hof niet
wezenlijk veranderen.

Het conservatieve blok onder leiding van Hof-voorzitter John Roberts werd gestut
door twee benoemingen van Obama's voorganger, George W. Bush. Hij koos Roberts
en Samuel Alito. In het ideologische midden zit Anthony Kennedy, die de arresten
vaak bepaalt als 'zwevende stem'.

Obama benoemde vorig jaar de progressieve Sonya Sotomayor, de eerste rechter van
latino-afkomst. Zij verving de linkse David Souter. Ook toen kon Obama geen
invloed uitoefenen op de politieke kleur van het hof.

Stevens' vrijwillige aftreden vanwege zijn gevorderde leeftijd werd al enige
tijd verwacht. Bovenaan de de kandidatenlijstjes staat Elena Kagan, de huidige
advocaat-generaal onder Obama.

LOAD-DATE: April 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              188 of 200 DOCUMENTS



                                 de Volkskrant

                             7 april 2010 woensdag

'Gewoon een bloedhekel aan links'

BYLINE: Karolien Knols; Joost van den Broek

SECTION: BINNENLAND; Blz. 12

LENGTH: 2007 woorden

SAMENVATTING

Hij windt zich op over 'socialistisch machtsmisbruik'. En voelt zich vooral
solidair met de oudere, autochtone Nederlander, 'het Carmiggelt-mannetje, dat
denkt: naar mij wordt toch niet geluisterd'.

VOLLEDIGE TEKST:

Denkend aan Holland ziet Rob Hoogland (59) 'rivieren vol onbegrip traag door
zeer eindig landschap gaan' en zit hij voor hij het weet op zijn stokpaardjes:
die vreselijke bureaucratie in Nederland, en ja: de allochtonen die suf worden
geknuffeld. Toch zegt hij er onmiddellijk bij: 'Ik ben helemaal niet zo rechts.
Ik heb gewoon een bloedhekel aan links.'

De PvdA, 'Partij van de Allochtonen': 'Op zich niks mis mee hoor, die mensen
moeten ook kunnen stemmen. Maar waar het toe kan leiden hebben we gezien in
Rotterdam tijdens de gemeenteraadsverkiezingen, waar de PvdA de grootste is
geworden dankzij schandelijke ronselpraktijken.'

Waar hij zich ook zo gruwelijk aan geërgerd heeft: 'Dat de publieke omroep in de
aanloop naar de gemeenteraadsverkiezingen vooral de PvdA heeft bevoordeeld. Een
kennis van me turft de politieke gasten in elke talkshow. Als je dat ziet, dan
schrik je gewoon. PvdA: twee keer zoveel als CDA, en bijna net zo veel als alle
andere partijen bij elkaar. Dat heet manipulatie van de publieke opinie.'

En dan durft Francisco van Jole, 'die hopeloze prutser van de VARA-internetsite
Joop', het nog te hebben over een 'coup van rechts' omdat Wakker Nederland
toetreedt tot het omroepbestel. Rob Hoogland schreef er een column over die,
verwijzend naar Van Jole, zo eindigde: 'Wat doen we: stoppen met voederen, of
vanuit een vliegtuig in zee kieperen?'

'Ja', beaamt Rob Hoogland - zes keer per week met de column Kringen op pagina 3
van De Telegraaf - 'die was hard. Maar wel leuk.'

Op internet schreef iemand: 'Goed dat De Telegraaf en Hoogland hun ware gezicht
laten zien. Dat van een fascistoïde, rechts propagandamedium. Dat voorstander is
van een geheime politie die mensen martelt en vermoordt omdat ze een eigen
mening hebben.'

'Ach kom, dan begrijp je de stijlfiguur van overdrijving niet. Als Francisco van
Jole het mag hebben over een rechtse coup, dan mag ik verwijzen naar wat het
Videla-regime deed met zijn tegenstanders. Rechtse coup! Wat een krankzinnige
uitspraak. Ik kan er nog woest om worden.'

Kreeg u veel reacties van uw lezers?

'Van GeenStijl: juichend. Verder niet noemenswaardig. Maar nadat de uitgeverij
van de zeer door mij bewonderde schrijver A.L. Snijders mij had gevraagd om voor
de derde druk van zijn bundel Vijf bijlen een flaptekst te schrijven, kreeg
Snijders een e-mail van ene Marius Zeven, die maar niet begreep waarom ik, de
man die Francisco van Jole uit een vliegtuig wilde gooien, een flaptekst had
mogen schrijven. Waarop Snijders hem antwoordde, dat je iemand die zo sierlijk
met de bijl zwaait, altijd zijn gang moet laten gaan. Daar was ik wel heel trots
op.'

In 1988 volgde u Leo Derksen op als columnist. Wat zijn de onderwerpen waarover
u zich de afgelopen 22 jaar het meest heeft opgewonden?

'Aan bureaucratie en machtsmisbruik. Vooral: socialistisch machtsmisbruik. Kijk
maar weer eens naar het vertrek van Job Cohen uit Amsterdam. Meteen werd
PvdA-wethouder Asscher als zijn tijdelijke vervanger benoemd. Dat kan helemaal
niet! Die man staat niet boven de partijen. D66 had gelijk: de republiek
Amsterdam wordt door de PvdA als haar eigendom beschouwd. Het handjeklap tussen
Bos, Cohen en Asscher was genant, maar het doel heiligde alle middelen. En het
volk tuinde er verdomme nog in ook.'

U mag graag foeteren op de PvdA. Wat doet die partij in uw ogen nog meer
verkeerd?

'Ik deel de mening die oud-VVD-Kamerlid Anton van Schijndel ooit ventileerde:
'De PvdA is zo gek op zielige mensen, dat zij ze kweekt.' Die zin zegt alles.'

Zijn uw lezers zielige mensen?

'Mijn lezers zijn gewone, hardwerkende Nederlanders.'

Saartje Sufkees en Piet Ploeteraar, heeft u ze wel eens genoemd. Die namen
suggereren toch een zekere mate van zieligheid.

'Ik voel me solidair met de oudere, autochtone Nederlander. Het
Carmiggelt-mannetje noem ik hem ook. Dat Carmiggelt-mannetje voelt zich niet
belangrijk, die denkt: naar mij wordt toch niet geluisterd. Hij vraagt zich af
waarom hij 60 euro boete moet betalen als hij 3 kilometer per uur te hard rijdt,
terwijl de draaideurcrimineel weer zo op straat staat. Ik denk ook wel eens als
ik weer een bonnetje uit Veendam krijg: potdomme, ik bedoel het toch allemaal
goed? En die jongens die het slecht bedoelen, komen er beter van af.'

Wonen er van die jongens bij u in de buurt?

'Als je de allochtone criminelen bedoelt die andere gemeenten teisteren: nee. In
Egmond aan den Hoef woont al dertig jaar één neger. Echt waar. En alle kinderen
zijn er hoogblond met blauwe ogen. Ik heb in mijn dorp nog nooit een moslim
gezien, behalve in de tijd dat er een asielzoekerscentrum was gevestigd. Toen
steeg het aantal winkeldiefstallen meteen ook, maar dit terzijde.

'En nu ga jij natuurlijk vragen: waarom maak je je er zo druk over? Nou, ik volg
het nieuws en ik kijk om me heen. Ger Laan, een Panorama-collega, woonde in
Oud-West, in Amsterdam. Op een nacht werd zijn auto gestolen en teruggevonden in
een vaart, nadat hij bij een overval was gebruikt. Ger wees een Marokkaanse
buurjongen - terecht - als schuldige aan, en werd vervolgens slachtoffer van
pure terreur door die jongen en zijn broers. Het duurde maanden, geen enkele
bemiddeling hielp, het kwam tot een rechtszaak. En wie moesten er verhuizen van
de rechter? Ger en zijn vriendin, want die Marokkanen hadden een zusje zonder
strafblad. En zij mocht niet de dupe worden.'

Hebt u sympathie voor de standpunten van Wilders?

'Wilders is natuurlijk een nar. Hij voelt het onbehagen van een deel van de
bevolking goed aan, maar wat hij doet draagt niets bij aan de oplossing van de
problemen die we hier hebben. Hij komt met onuitvoerbare voorstellen, en dan
heeft hij ook nog onbegrip voor de mensen die daar kritiek op hebben.'

Hij is de zoon van een katholieke vader en een 'rooie' moeder. Correctie: 'Een
Drees-rooie moeder, dus een goede rooie. Mijn moeder was de dochter van een man
die drie banen had, want anders kon hij zijn kinderen in crisistijd niet voeden.
Hij was smid, elke ochtend stond hij om vier uur op om de kerkklokken op te
winden, en op zondag was hij kelner in een Alkmaars café. Opa Van Vliet was zo'n
socialist die naar Amsterdam liep om de toespraken van Domela Nieuwenhuis te
kunnen horen.'

Wat kreeg u van dat rode mee, als kind?

'Nou ja, mijn moeder was gewoon een heel sociale vrouw. Die hielp iedereen in de
buurt. Maar dat deed iedereen in de jaren vijftig en zestig.'

Zijn vader was accountant. Toen Rob Hoogland 15 was, verhuisde het gezin van
Alkmaar naar een villawijk in Heiloo. Een maand later was Hoogland senior zijn
baan kwijt. 'Dat heeft, als ik er nu zo over nadenk, grote invloed gehad op mijn
verdere ontwikkeling. Mijn vader werd gedwongen van de ene dag op de andere voor
zichzelf te beginnen, en wij, zijn kinderen moesten meehelpen in de zaak. Als er
balansen moesten worden uitgetikt, of jaarverslagen, of aangiften moesten worden
ingeleverd, gingen we soms hele nachten door. Ik denk dat het besef toen
doordrong: je moet zelf aanpakken. Niemand die het voor je doet.'

Thuis lazen ze De Telegraaf en De Alkmaarse Courant, tegenwoordig het
Noord-Hollands Dagblad. Maar ze hadden het nooit over wat daar in stond. Sport -
daar ging het bij de familie Hoogland over. De jonge Rob was goed in waterpolo.
'Ik heb nog met de centrale jeugdtraining meegedaan.'

Dat hij de journalistiek in rolde, kwam door de sport. Samen met zijn broer deed
hij de redactie van het clubblad van de Alkmaarse Waterratten. Later schreef hij
voor het Noord-Hollands Dagblad over waterpolo en zwemmen, hij kreeg een vaste
aanstelling als leerling sportverslaggever. 'De jonge Rob Hoogland was een
zorgeloze jongen, hoor. Pas toen ik, rond mijn 30ste, bij De Telegraaf
eindredacteur werd van de bijlage Weekeinde en reportages ging schrijven, ben ik
politiek bewuster geworden.'

Mocht hij, ter ere van koningin Juliana's 75ste verjaardag, Willem Drees
interviewen. 'Omdat hij toen, op zijn 98ste, nagenoeg blind en doof was, moest
ik de vragen van tevoren aan zijn zoon Jan opsturen, zodat hij zich kon
voorbereiden. Het was een onvergetelijk gesprek, ook natuurlijk omdat hij de
held was van mijn opa en mijn moeder. Ik moest vlak naast hem gaan zitten in de
voorkamer van dat beroemde huis aan de Beeklaan in Den Haag. En dan moest ik de
vragen in zijn linkeroor schreeuwen, waarna hij aan een monoloog van minstens
tien minuten per vraag begon. Zo uit het hoofd, het was fantastisch.

'Hij gunde me toen nog een nieuwtje ook: voor het eerst gaf hij officieel toe
dat Juliana op het punt van aftreden had gestaan toen ze weigerde - met succes -
de Vier van Breda te laten executeren. 'Dan moet Trix het maar doen', had ze
tegen Drees gezegd. Dat zinnetje zal ik nooit meer vergeten, net als het briefje
dat ik van Drees kreeg - door Jan op een oude schrijfmachine getikt en door
hemzelf trillerig ondertekend - waarin hij mij bedankte voor de correcte
weergave van ons gesprek.'

Waarom zit er in uw columns zo veel verongelijktheid?

'Ik mag graag stoken. In de maatschappelijke stoofpot roeren en hopen dat hij
een beetje gaat sissen en borrelen. Freddy Heineken belde mij ergens in de jaren
negentig een keer op. 'Je hebt een mooi vak', zei hij. 'Je verdient je brood met
jennen.' Tot dan toe had ik dat zelf niet zo gezien, maar hij had wel gelijk.'

Is verongelijktheid het gevoel waarmee u de Telegraaflezer aan de dag wilt laten
beginnen?

'Welnee, ik probeer er juist ook een beetje humor in te brengen. Zo van: 'U
wordt wel genaaid, maar relativeer het maar een beetje.' Ik ben vrij licht, hè.
Dat doe ik bewust. Ik voel een bepaalde verbintenis met het taoïsme: je moet het
leven een beetje glimlachend aanzien, alles heeft evenwicht, accepteer de grote
natuurwetten.'

Kan uw lezer dat?

'Ik denk het niet. Pech. Jammer.'

Houdt u van Nederland?

'Ja. Ondanks de benepenheid, de kleinburgerlijkheid en toch ook de hufterigheid
die veel te veel Nederlanders tentoonspreiden, hou ik van dit land. Als ik op
het strand van Egmond aan Zee sta, bij mij om de hoek, en ik kijk naar de
duinen, dan raak ik soms zelfs ontroerd. Want daar achter die duinen ligt dat
piepkleine landje met zijn grote bek. En hoe hard partijen als de PvdA ook
proberen om ons tot initiatiefloze meelopers te maken, onze ondernemingslust
laat zich niet bedwingen. Daar ben ik trots op.'

Het is dat hij zelf geen kleinkinderen heeft; in zijn columns mag hij graag een
opa opvoeren die zijn kleindochter of -zoon iets over Nederland vertelt. Had hij
ze wel, dan zou hij dit advies geven voor later: ga hard aan het werk, accepteer
het feit dat je het niet altijd met alles eens bent, en laat niet alles aan de
overheid over. 'Ik zou willen dat Nederland een beetje meer werd als New York.
Dat vind ik een geweldige stad - juist omdat er niet altijd en eeuwig opvang is
voor immigranten. Dan zie je wat er met zelfredzaamheid allemaal kan worden
bereikt.'

Maar mag hij, nu we het hebben over adviezen voor een beter Nederland, ook A.L.
Snijders nog een keer opvoeren, en hem volgen in twee citaten? 'De beste zin die
Snijders ooit gelezen heeft, is deze, van Gustave Flaubert: 'Ik wens dat er
niets zonder bitterheid is, dat er eeuwig gefloten wordt wanneer wij zegevieren,
en dat onze geestdrift altijd gepaard gaat met wanhoop.' En deze, de kernzin van
het taoïsme: 'De weg is bestendig daadloos, nochtans blijft niets ongedaan.'

Rob Hoogland, even stil: 'Of deze van Lao Tse: 'Voldoende hebben maakt gelukkig,
meer dan voldoende hebben brengt ongeluk.' Nu niet meer te stoppen: 'En eentje
voor de PvdA: 'Te leiden, maar niet te heersen, dat is de wonderlijke deugd.' Ik
kan er trouwens zelf ook eentje in mijn zak steken: 'De wetende is karig met
zijn woorden, de woordenrijke is onwetend.' Mooi hè?'

'Ik mag graag in de maatschappelijke stoofpot roeren en hopen dat hij een beetje
gaat sissen en borrelen'

'Ik heb in mijn dorp nog nooit een moslim gezien, behalve toen er een
asielcentrum was'

LOAD-DATE: April 7, 2010

LANGUAGE: DUTCH; NEDERLANDS

GRAPHIC: Rob Hoogland: 'Je moet zelf aanpakken, niemand die het voor je doet.'
Foto  Joost van den Broek

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              189 of 200 DOCUMENTS



                                 de Volkskrant

                              2 april 2010 vrijdag

'De menselijke maat,  die is bijzonder in dit land'

BYLINE: Tekst Peter Giesen; Foto  Joost van den Broek

SECTION: BINNENLAND; Blz. 10

LENGTH: 2002 woorden

SAMENVATTING

Hij werd nationale knuffelbèta omdat hij zo enthousiasmerend over wetenschap kan
vertellen. Als jong natuurkundige werkte hij in Amerika, maar hij kwam terug om
hier, met zijn gezin, wortel te schieten. 'Ik heb hier een ankertje liggen.'

Tekst Peter Giesen Foto Joost van den Broek

VOLLEDIGE TEKST:

Denkend aan Holland 'Zie ik vooral een veilige thuisbasis. Om een vergelijking
te maken: we hebben een huis met een heleboel kamertjes. Toen onze kinderen
klein waren, was ik ze wel eens kwijt. Dan waren ze naar het kleinste kamertje
gegaan, waar een grote kleerkast stond met een televisie erin. Met z'n drieën
zaten ze dan in de kast tv te kijken. Met de deur dicht. Dat is ook een beetje
mijn beeld van Nederland. Een heel prettig en handzaam land', zegt Robbert
Dijkgraaf  (50), president van de Koninklijke Nederlandse Akademie van
Wetenschappen (KNAW) en hoogleraar natuurkunde aan de Universiteit van
Amsterdam.

Dijkgraaf werkt in een oer-Hollandse omgeving. De KNAW zetelt in het Trippenhuis
aan de Kloveniersburgwal in Amsterdam, gemodelleerd naar het Paleis op de Dam.
Het grachtenpand werd in de 17de eeuw gebouwd door de gebroeders Trip, die
fortuin hadden gemaakt in de wapenhandel. Daar maakten ze geen geheim van. De
schoorstenen hebben de vorm van een kanonsloop, op een van de plafonds zijn
engeltjes geschilderd met een geweer in hun hand.

Dijkgraaf werd ooit de nationale knuffelbèta genoemd, door de manier waarop hij
een groot publiek voor de wetenschap weet te enthousiasmeren. Als jong
natuurkundige trok Dijkgraaf naar de Verenigde Staten, zoals zo veel talentvolle
wetenschappers. Hij werkte aan het Institute for Advanced Study in Princeton,
een absolute topinstelling waar Albert Einstein ooit werkte. Toch keerde hij
terug naar Nederland, omdat zijn wortels daar liggen, en omdat hij zijn kinderen
niet wilde onderwerpen aan de Amerikaanse rat race.

'Je moet ergens wortelschieten. Als je diepere wortels hebt, kun je uiteindelijk
ook verder reiken in het leven. Ik zie dat ook bij mijn kinderen. Ons gezin is
vrij klein en hecht, maar die veiligheid geeft ook vrijheid. Je durft dingen te
ondernemen omdat je het gevoel hebt: ik heb ergens een ankertje liggen. Dat is
een metafoor voor mijn gevoel bij Nederland', zegt hij.

Dijkgraaf vindt wel dat onderwijs en wetenschap in Angelsaksische richting
moeten opschuiven. Nederland is 'wereldkampioen gemiddeld zijn', zei hij ooit,
toponderzoekers en topstudenten zouden meer aandacht moeten krijgen. Toch
waarschuwt hij ook voor doorslaan. Nederland is een land van de menselijke maat.
Dat moet vooral zo blijven.

'We hebben moeite om Nederland te plaatsen', zegt hij. 'Het is geen groot land
en geen klein land.'

Geen klein land?

'In de wetenschap niet, zeker niet in sommige disciplines. In mijn vakgebied, de
natuurkunde is Nederland altijd een grote speler geweest. Dat gaat terug tot de
dagen van Christiaan Huygens. In de sterrenkunde zijn we de derde van de wereld.
Bovendien zijn we vooruitstrevend. Na Zweden zijn we het land waar het
bedrijfsleven het meest de technologie omarmt. Op het gebied van internet en
pc-gebruik zijn we eerste of tweede in de wereld.'

Toch bestaat het beeld dat we handelaren zijn,  niet bijster geïnteresseerd  in
technologie.

'Er is een Europees onderzoek waarin de bevolking gevraagd werd of zij
technologie belangrijk vindt voor de economie. Daarin stond Nederland vierde van
onderen. Nederland is ook het enige Europese land dat de afgelopen tien jaar een
groei van 0,0 procent heeft gekend in uitgaven voor onderzoek en ontwikkeling.
Die ,0 vind ik interessant, dat is volgens mij geen toeval. Er is bewust op
gestuurd. Het is wel mooi zo. Terwijl veel andere landen denken: het is niet
genoeg.

'Maar Nederland is wel degelijk een technologisch land. Philips heeft ongeveer
driekwart van alle patenten in Europa in beheer. We hebben echt een aantal
industriële powerhouses. Dat zijn wel internationale bedrijven, die zich
misschien nog Nederlands voelen, maar heel erg zijn verspreid over de wereld.
Daardoor zie je hun impact in Nederland niet zo.'

Wat bevalt u niet aan Nederland?

'Een zeker provincialisme zit wel in ons bloed. Dat zie je vooral in politiek en
onderwijs, sectoren die meer nationaal gericht zijn dan de wetenschap en het
bedrijfsleven. Voor een politicus is het al een hele stap om Europees te denken,
terwijl iemand uit het bedrijfsleven weet: Europa is  de opstap naar het
wereldtoneel.'

Dat kosmopolitisme wordt al snel elitair gevonden. De gewone man heeft er geen
boodschap aan.

'Maar hij heeft er wel een boodschap aan hoe Nederland zijn geld verdient. We
moeten beseffen dat de wereld steeds kleiner wordt. Toen de KNAW begon,
tweehonderd jaar geleden, deden hoogleraren uit Groningen er 55 uur over om in
Amsterdam te komen. Ze moesten nog met de boot over de Zuiderzee.'

'Ik bestrijd ook dat beeld van een elite die over de wereld reist en elkaar
alleen in de businesslounge van Schiphol tegenkomt. Dat is een verkeerd beeld.
In de wetenschap zie je begaafde jongens en meisjes uit een land als India naar
Nederland komen. Ze horen niet tot de jetset, ze reizen met de goedkoopste
tickets en slapen in een klein kamertje. Maar ze willen wel graag onderdeel
uitmaken van onze cultuur. Amerikanen zijn daarin veel opener. Ze denken: waar
zit het talent? En ze steunen een jonge student uit een achterafland, omdat ze
denken: misschien word jij wel een briljante laserfysicus en dan houden we je
lekker zelf. 40 procent van de leden van de Amerikaanse academie van
wetenschappen is niet in dat land geboren.'

Waarom bent u destijds naar Princeton gegaan?

'Toen ik ging studeren, dacht ik in het begin niet verder dan Nederland. Het was
een verrassing om te ontdekken dat je als wetenschapper als vanzelfsprekend tot
een wereldgemeenschap behoort. Dat is ook het charmante van natuurkunde of
wiskunde: het is een internationale taal. Als een wiskundige formule goed is in
Nederland, is hij ook goed in Japan.

'Mijn vakgebied is de snaartheorie. In Princeton zat een gigantische
concentratie van goede mensen. Daar werd ik als een magneet naartoe getrokken.
Ik reisde er ver voor, maar het voelde alsof ik thuiskwam. Het was fantastisch.
Ik had absolute vrijheid, maar dat betekende juist maximale belasting. Nergens
heb ik zo gevoeld dat ik iets met mijn leven moest doen als op deze plek. Want
alle druk ligt bij jezelf. Elke ochtend zeggen je collega's: en, wat is je
nieuwste idee?

Wat is het verschil tussen werken in Amerika en in Nederland?

'Het grote verschil is de onmiddellijkheid van het leven in Amerika. Mensen
staan er echt in het hier en nu. Dat vond ik een enorme bevrijding.

'In Nederland werken we wel hard, maar we stellen vaak geen prioriteiten. In de
wetenschap moet je definiëren wat jouw kern is. Waarin investeer je als je over
10 jaar ergens wilt uitkomen? Dat vereist soms dat je een muur om je heen bouwt.
Amerikanen doen dat gemakkelijker, Nederlanders veel minder.

'De aandacht is vaak versnipperd. Misschien komt dat door onze poldernatuur. We
willen iedereen een beetje tevredenstellen, ook de stemmen in onszelf. Dan
verwateren de prioriteiten en krijg je weer een hele waslijst aan
doelstellingen. Bovendien zijn we dan ook weer zo calvinistisch dat we ze alle
twintig goed willen doen.

Waarom bent u  teruggekomen?

'Toen ik in Amerika zat, dacht ik: ik ga hier nooit meer weg. Maar toen kreeg ik
tot mijn verrassing een telefoontje of ik hoogleraar in Amsterdam wilde worden.
Ik dacht meteen: nu moet ik iets van Nederland zien. Het enige dat ik kon vinden
in Princeton, was een historisch boek over het Paleis op de Dam. Ik zie mij nog
die oude prenten bekijken.

'Ik vond het een moeilijke beslissing. Uiteindelijk was het een emotionele
keuze. Ik heb natuurlijk mijn wortels in Nederland, dat speelde een belangrijke
rol. En je kijkt ook naar de volgende generatie. Hoe groeien onze kinderen op,
wat wil je ze bieden, waar krijgen zíj hun wortels?'

De kinderen van Amerikaanse hoogleraren hebben het toch niet  slecht?

'Nee, maar ik vind dat het Angelsaksische denken een aantal uitwassen kent. Ik
zie dat ook bij de kinderen van mijn Amerikaanse vrienden. Vanaf hun 12de zijn
ze bezig met het opbouwen van een cv, omdat ze graag naar een goede universiteit
willen. Dat is toch afschuwelijk? Uiteindelijk hebben die kinderen allemaal
leadership en responsibility getoond. Als je de aanmeldingen voor de Amerikaanse
topuniversiteiten doorleest, denk je: die kunnen allemaal meteen
secretaris-generaal van de Verenigde Naties worden. Maar als je ze dan als
eerstejaars tegenkomt, denk je: is dat het nou? Ik zie geen wezenlijk verschil
met de jongeren die in Nederland in de collegebanken zitten.

'Dat selectiecircus is echt doorgeslagen. Er gaat veel tijd in zitten. Al die
ouders zijn elke zomer bezig om cursussen te regelen voor hun arme schaapjes,
zodat ze die ervaring weer op hun cv kunnen zetten. Dat vind ik niet meer van
een menselijke maat.

'Het is natuurlijk een mooi gevoel als je na een strenge selectie wordt
aangenomen. Ik ben ooit overgestapt van natuurkunde naar de Rietveld Academie,
omdat ik graag wilde schilderen. Slechts een op de twintig kandidaten werd
aangenomen. Ik heb me nog nooit zo goed gevoeld als op die dag.

Toch wordt in Nederland  vaak gepleit voor selectie aan de poort van de
universiteit.

'Ik vind het goed dat Nederlandse universiteiten zich in Angelsaksische richting
bewegen. Maar we moeten niet doorschieten. Als er in Nederland over het
Amerikaanse systeem wordt gesproken, wordt altijd die selectie benadrukt. Wat ik
veel mooier vind aan de Amerikaanse universiteiten  is dat er veel meer wordt
gekeken wat een student aan persoonlijke begeleiding nodig heeft. Onderwijs op
maat. Iemand die hoogleraar astrofysica wil worden, heeft heel andere wensen dan
iemand die topman van een groot bedrijf wil worden.

'Ik vind het wel jammer als er langs de neus weg wordt gezegd: er gaan
tegenwoordig wel heel veel mensen naar de universiteit. Sorry, ik dacht dat we
daar een heel goed toelatingscriterium voor hadden: het vwo-diploma. Daar valt
best iets op af te dingen, maar tegen al die mensen die klagen dat zo'n diploma
niets meer voorstelt, zou ik willen zeggen: doe maar eens eindexamen scheikunde
of Frans. Succes!

'Het is juist goed dat het opleidingsniveau van de samenleving over de hele
linie omhoog gaat. Maar wat we wel vergeten zijn is het toptalent daarbinnen. De
vraag om meer aandacht voor talent bij alle opleidingen vind ik legitiem. Je
moet mensen ook de kans geven en stimuleren op het hoogste niveau te
excelleren.'

Past dat wel in de Nederlandse cultuur? We vinden het al snel zielig voor de
mensen die niet als toptalent worden uitgekozen.

'We zijn niet zo goed in keuzes maken. Maar sommige studenten hebben echt meer
talent dan andere. De kunst is dat talent te ontdekken en aan te moedigen. Als
je te vroeg en te strak selecteert, mis je te veel.

'Wat je volgens mij beter kunt doen: op de bestaande universiteiten  extra
ruimte geven aan studenten die meer willen, door extra honours-programma's aan
te bieden, door university colleges te maken waar meer wordt gevraagd en
geleverd. Dat betekent  wel dat je  keuzes maakt over de verdeling van geld en
aandacht. Van een aantal mensen zeg je: die verdienen het om extra faciliteiten
te krijgen. Dat is ook in het belang van Nederland. Traditioneel wordt van het
Nederlandse onderwijs gezegd dat het een hoogvlakte is. De basis van ons systeem
is in ieder geval goed. Maar het is de hoogste tijd om daar een paar pieken op
te bouwen.

'We moeten de menselijke maat niet uit het oog verliezen. Dat is iets bijzonders
van dit land. Dat moeten we vasthouden. Nederland is in dat opzicht een
proeftuin voor de wereld. Laat Amerika maar de absolute nummer één in de
wetenschap zijn. Maar als wij topniveau kunnen combineren met de menselijke
maat, kunnen we ook mondiaal heel aantrekkelijk zijn.'

'Ik vind het goed dat Nederlandse universiteiten zich in Angelsaksische richting
bewegen'

'In Nederland werken we wel hard, maar we stellen vaak geen prioriteiten'

LOAD-DATE: April 2, 2010

LANGUAGE: DUTCH; NEDERLANDS

GRAPHIC: Robbert Dijkgraaf: 'Een zeker provincialisme zit ons in het bloed.'

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              190 of 200 DOCUMENTS



                                 de Volkskrant

                             31 maart 2010 woensdag

Bedrog bij verkoop Bouwfonds aan ABN

BYLINE: Merijn Rengers, John Schoorl

SECTION: VOORPAGINA; Blz. 1

LENGTH: 407 woorden

SAMENVATTING

Een van de grootste privatiseringen van de afgelopen tien jaar was doorgestoken
kaart. Gemeenten liepen tientallen miljoenen mis.

VOLLEDIGE TEKST:

AMSTERDAM De verkoop van de overheidsinstelling Bouwfonds der Nederlandse
Gemeenten aan ABN Amro, een van de grootste privatiseringen van de afgelopen
tien jaar, was doorgestoken kaart. Het Bouwfonds blijkt vertrouwelijke
documenten,  met daarin een bod door ING, te hebben gelekt aan concurrent ABN
Amro-topman Rijkman  Groenink, die hierna zijn slag sloeg.

De gemeenten, aandeelhouders van Bouwfonds, liepen hierdoor tientallen miljoenen
mis.

Dat blijkt uit documenten en gesprekken met betrokkenen bij de verkoop van
Bouwfonds aan ABN Amro. Drijvende kracht achter het lekken van het ING-bod was
Cees H., die tot 2001 de topman van Bouwfonds was. H. is een van de
hoofdverdachten in de zaak-Klimop, het grootste fraudeonderzoek in de
geschiedenis.

H. liet zijn vastgoeddirecteur Jan van V. de geheime notitie over 'Operatie
Bravo' - de codenaam van overname van Bouwfonds door ING - afleveren bij
Groenink. In het document staat onder meer dat ING 2,75 miljard gulden (1,25
miljard euro) wil bieden voor Bouwfonds.

Twee weken na de overdracht van de notitie lieten Bouwfonds en ABN Amro weten
dat deze privatisering een feit was, dat er geen andere partijen in de race
waren en dat de overnamesom 2,675 miljard gulden zou bedragen - 75 miljoen
gulden minder dan het  bod van ING. De toenmalige ING-top was niet van dit
dubbelspel op de hoogte en zegt nu 'dat vertrouwelijke informatie misbruikt' is.

Diverse gemeenten hadden ten tijde van de verkoop grote argwaan over de gang van
zaken. Onder zware druk gingen zij in 2000 akkoord met de verkoop aan ABN Amro.
Dat kwam onder meer door accountants van PriceWaterhouseCoopers, die
concludeerden dat er behalve ABN Amro geen  bieders waren.

Bouwfonds, dat na de Tweede Wereldoorlog was opgericht om de gewone man  te
helpen een eigen huis te kopen,  was een goudmijn voor ABN Amro. In de zes jaar
tijd dat de bank na de overname eigenaar was, verdiende zij circa 2,5 miljard
euro met het uitmelken, opknippen en doorverkopen van het voormalige
overheidsbedrijf.

SP-Kamerlid Henk van Gerven wil dat de betrokkenen bij deze deal gerechtelijk
vervolgd worden voor oplichting. 'De mensen en de gemeenten zijn bestolen, onder
het mom van het neoliberalisme', meent Van Gerven. 'Het is diefstal van de
samenleving.'

Binnenland Pagina's 10, 11

LOAD-DATE: March 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              191 of 200 DOCUMENTS



                                 de Volkskrant

                             30 maart 2010 dinsdag

Ondergedoken in Slotervaart (2);
Column

BYLINE: Pieter Hilhorst

SECTION: OPINIE EN DEBAT; Blz. 22

LENGTH: 738 woorden


Vorige week liet ik  een echtpaar uit Slotervaart aan het woord, dat zich,  uit
angst voor de intimidatie van Marokkaanse jongeren uit de buurt, had verschanst
in zijn woning. Ze wilden verhuizen, maar durfden geen verhuiswagen voor te
laten rijden uit vrees dat hun kwelgeesten zouden ontdekken waar hun nieuwe huis
is. Ze  wilden absoluut niet dat ik iets zou ondernemen.

Hun wanhoopskreet is niet onopgemerkt gebleven. De Amsterdamse politie bood via
mij hulp aan, ook zonder dat het echtpaar aangifte deed. Ahmed Marcouch, tot
voor kort stadsdeelvoorzitter van Slotervaart, belde me op. Hij was geschokt en
wilde graag weten waar het echtpaar woonde. Ik wilde dat alleen zeggen als het
echtpaar daar zelf toestemming voor gaf. 's Avonds ging ik daarom bij het
echtpaar langs.

Het bleek dat Marcouch 's middags al langs was geweest. Hij had ontdekt om welk
gezin het ging.  's Avonds  waren de belaagde mensen boos op mij. Op dit gedoe
zaten ze niet te wachten. Een paar kopjes koffie later was de sfeer meer
ontspannen.  'Pas nou op wat je zegt', zei de man tegen zijn vrouw, 'volgende
week staat het in de krant.' Maar hun wanhoop was er niet minder om.

Al in 2002 zijn de eerste meldingen binnengekomen bij de politie. Straatcoaches
hebben huisbezoeken gebracht. Er zijn buurtbijeenkomsten georganiseerd en
Marcouch benadrukt dat hij overlast gevende gezinnen heeft aangepakt. Sommige
zijn gedwongen te verhuizen. Er is van alles ondernomen, maar ook in 2010 zijn
er nog eieren tegen de ramen gesmeten en het echtpaar voelt zich nog steeds
belaagd.

Het voorval in Slotervaart staat niet op zichzelf. Het tijdschrift Binnenlands
Bestuur (26 maart) heeft bij het ministerie voor Wonen, Wijken en Integratie de
subsidieverzoeken verkregen van gemeenten die extra geld hebben aangevraagd voor
straat- en gezinscoaches. Roosendaal, Gorinchem en Oosterhout hebben om hun
aanvraag kracht bij te zetten een overzicht gegeven van de lokale overlast.
'Het is een ontluisterende bloemlezing van vaak al jaren slepende provocaties,
treiterijen, intimidatie, geweld en - veel - brandstichting.'

De gemeenten constateren ook dat overlast gemakkelijk overgaat in criminaliteit.
Jongens van 12, 13 hangen op straat rond met hardnekkige criminelen en kopiëren
het gedrag van de oudere jongeren. Het bestrijden van overlast en het
terugdringen van criminaliteit gaan dus hand in hand.

Maar het gezag heeft moeite met het bestrijden van de overlast. Vaak zijn de
mogelijkheden voor een strafrechtelijke aanpak beperkt. Is iemand uitschelden
strafbaar? En hoe is het met het bewijs? In een reactie op mijn verhaal op
http://marokko.nl beschrijft een man hoe hij  een camera heeft opgehangen die de
straat filmt, om zo te bewijzen hoe zijn zoon werd getreiterd en auto's werden
beschadigd. Allemaal  door, in dit geval autochtone, kinderen van 12 en 13 jaar.
Met die beelden is hij naar de politie gegaan en op basis daarvan heeft de Raad
voor de Kinderbescherming ingegrepen in het probleemgezin. De betrokken ouders
zijn nu woedend op hem, maar we worden 'nu niet langer geterroriseerd'.

Om overlast goed te kunnen bestrijden, hebben de politie én de slachtoffers
bondgenoten nodig in de buurt. Bondgenoten die bereid zijn jongeren die zich
misdragen aan te spreken.  Maar het echtpaar uit Slotervaart heeft geen
bondgenoten. Ze hebben nauwelijks contact met andere ouderen die zich onveilig
voelen.

Een buurtbijeenkomst hierover liep helemaal mis. De ouders van de betrokken
jongeren voelden zich eerder aangevallen  dan dat ze beloofden hun kinderen tot
de orde te roepen. Er waren ook geen buurtbewoners die beloofden de boel in de
gaten te houden en desnoods in te grijpen.

Toch zijn zulke bondgenoten nodig. Niet alleen in Slotervaart, maar ook in
Roosendaal, Gorinchem, Helmond en al die andere steden. Voor het echtpaar in
Slotervaart zal dat niet meer helpen. Zij willen alleen nog maar ongemerkt
verhuizen.

Maar al die anderen die geïntimideerd worden en onveilig voelen hebben dringend
hulp nodig. Niet alleen van de politie, maar ook van gewone burgers die weigeren
om nog langer weg te kijken en bereid zijn om op te treden tegen wangedrag. Die
mensen zijn er. Zo kreeg ik een reactie van een Marokkaanse man die aanbiedt het
echtpaar gratis te helpen met het opknappen van de nieuwe woning en met de
verhuizing.

Pieter Hilhorst is politicoloog.

Reageren? http://vk.nl/opinie

Slachtoffers van intimidatie hebben bondgenoten uit de buurt  nodig

LOAD-DATE: March 30, 2010

LANGUAGE: DUTCH; NEDERLANDS

GRAPHIC: vk aanhaal
vk aanhaal

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              192 of 200 DOCUMENTS



                                 de Volkskrant

                             29 maart 2010 maandag

'Waar is het verhaal dat de mensen houvast geeft?'

BYLINE: Jan Tromp

SECTION: BINNENLAND

LENGTH: 1865 woorden

SAMENVATTING

Vijftien jaar lang was het verhaal: meer markt, meer zon, meer gezelligheid,
weet FNV-voorzitter Agnes Jongerius. Dat verhaal van de hebzucht is vastgelopen.
'Maar wat is nou ons perspectief? Dat we de Olympische Spelen van 2028 gaan
binnenhalen? Een beetje dun, vind je niet?'

Tekst Jan Tromp

Foto Joost van den Broek

VOLLEDIGE TEKST:

Maak af in uw eigen woorden: Denkend aan Holland zie ik...'Een prachtig land.
Iedere keer als ik op Schiphol land denk ik: we zijn weer thuis. Dat gevoel heb
ik wel.'

Geen voorzichtig begin van desillusie?

'Ach, er zijn altijd dingen die niet op ideale wijze veranderen. Als ik vanuit
Utrecht op de fiets op weg ben naar het dorp van mijn jeugd en ik heb de
ANWB-bordjes nodig omdat ze tussen Utrecht en Vleuten Leidsche Rijn hebben
gebouwd, dan betrap ik mezelf wel op een Wim Sonneveldsentiment.

'Maar op hetzelfde moment spreek ik mijzelf bestraffend toe: mensen moeten toch
ergens wonen. En zo zit ik op die fiets in voortdurende discussie met mezelf.'

Agnes Jongerius (49) komt uit een gezin dat typerend was voor een deel van
naoorlogs Nederland: het was groot, het was katholiek, er moest worden
aangepakt.

Over het katholieke: 'Ik weet nog dat ik als vijf-, zesjarige op de fiets naar
De Meern reed, waar ik op school zat. Onderweg bereidde ik mij voor op mijn
Eerste Heilige Communie. Ik repeteerde de Oefening van Berouw. Ik heb ook nog op
de katholieke turnvereniging gezeten - voordat die opging in de algemene
turnvereniging. Soms vroeg je je af: wat is dat eigenlijk, een katholieke
radslag? Maar over het algemeen stelde je geen vragen. Het was gewoon zo.'

Over het ouderlijk huis: 'We hadden acht kinderen, ik was de jongste. Mijn vader
was tuinder. Later werkte hij bij de plantsoenendienst.

'Hij had de ambitie dat zijn kinderen naar het hoger onderwijs moesten als ze
goed konden leren. Ondanks allerlei zaken als boekenfondsen was dat een hele
opgave. Dus had mijn vader naast zijn baan nog een aantal bijbanen. Er waren
meer vaders in onze omgeving die dit deden voor hun kinderen. Het was hard
werken, ja.'

Wordt er nog hard gewerkt in Nederland?

'Onze arbeidsproductiviteit behoort tot de hoogste ter wereld.'

Uw vader zal het begrip 'onthaasten' niet gekend hebben, niet eens begrepen.
Hetzelfde zal gelden voor  het woord 'baaldagen'. Kreunen we niet al te
uitbundig?

'Wat het bestaan van jonge ouders tegenwoordig vooral zo zwaar maakt is hun
rooster. De kinderen moeten naar school, de kinderen moeten naar clubs; er wordt
wat afgescheurd tussen vier en zeven in Nederland. Het zijn drukke levens.

'Maar los daarvan: wat mij het meeste zorgen baart over de stand van zaken in
dit land is het gebrek aan perspectief. Dat maakt het leven pas echt zwaar.

'Er is een grote groep Nederlanders die zich nu nog redelijk tot behoorlijk kan
redden. En toch is hun leven zwaar. Het komt doordat ze niet weten of ze
overeind blijven. En of hun kinderen straks een redelijk bestaan kunnen opbouwen
weten ze al helemaal niet.

'Een maatschappij kan niet zonder het grote verhaal. Maar wat is nou ons wenkend
perspectief? Dat we de Olympische Spelen van 2028 gaan binnenhalen. Een beetje
dun, vind je niet?'

Laten we eens zien wat de vakbeweging eraan doet. De laagste inkomens, zo'n 15
procent van de werkende bevolking, ziet zijn koopkracht al jaren dalen. Vorige
week hoorden we dat de directeur van de rijbewijzen voor zijn suffe baan een
half miljoen per jaar opstrijkt. Hoe kan het dat de verschillen steeds groter
worden?

'Het probleem wordt wel benoemd. Mijn voorganger, Lodewijk de Waal pleitte voor
een 'kleptocratentaks'. Dat begrip had minstens zoveel lading als de
'exhibitionistische zelfverrijking' van Wim Kok. De moeilijkheid is dat veel
mensen er iets van vinden, maar slechts weinigen daadwerkelijk iets doen.'

Is dat niet de reflectie van wat onder de bevolking leeft, namelijk een ruime
mate van onverschilligheid?

'Nee, dat is niet waar. Iedere keer dat onderzoek wordt gedaan naar de
prioriteiten van de burgers, komt naar voren dat mensen heel veel waarde hechten
aan collectieve voorzieningen en aan fatsoenlijke inkomensverhoudingen. Maar het
leidt tot niks als de wetenschap en de politiek het laten liggen.'

Wat zegt het over de tanende macht van de vakbeweging?

'Tja, wat zegt dat over de macht van de vakbeweging? Ik zou de vraag zo niet
stellen.

'Ga kijken bij de schoonmakers. De Volkskrant schrijft nu in een commentaar dat
de schoonmakers het gelijk aan hun zijde hebben. Het heeft lang geduurd voordat
die erkenning er was en daar is een lange strijd voor gevoerd, in behoorlijke
eenzaamheid. Ik bedoel, de vertegenwoordiger van de werkgevers in de
schoonmaakbranche is de voormalig bewindsman, de sociaal-democraat Hans Simons.
Het is door de buitenwacht amper opgemerkt. Ik denk: mijn hemel Hans, had je dit
vijftien jaar geleden van jezelf kunnen denken?

'Als ik bij de schoonmakers ben, voel ik trots. Er is geen enkele andere
organisatie die het voor hen opneemt en wij doen het toch maar.'

Met alle respect, dat zijn incidenten. U zegt zelf dat uw grootste zorg het
gebrek aan perspectief is. De discussie daarover krijgt u niet van de grond.

'Soms voel je je machteloos, als je het probeert en het wordt achteloos terzijde
geschoven.

'De hele goegemeente, van wetenschappers tot politici, is de afgelopen tien,
vijftien jaar meegegaan met het liedje van meer markt, meer zon, meer
gezelligheid. Iedereen kan zien dat het door hebzucht gedreven systeem is
vastgelopen. Maar niemand lijkt te weten waar het andere verhaal is.'

Nog een ander aspect van de stand van het land. Het lijkt erop dat we leven in
een alledaagse cultuur van de Grote Bek. Menigeen is geagiteerd om het minste of
geringste. Kunt u het begrijpen?

'Het is moeilijk, maar ik zie wel een zeker verband met wat ik hiervoor zei. Als
het ons niet lukt een werkbaar toekomstplan te schetsen, iets dat houvast biedt
aan mensen, dan zal het volgens mij ook niet lukken de agitatie en het chagrijn
in de samenleving te counteren.

'Als je niet weet wat je eigen toekomst is, als je al helemaal niet weet wat de
toekomst brengt voor je kinderen, dan word je vanzelf onzeker. En zenuwachtig.
En opstandig.

'Als jij, als gewone burger, het gevoel hebt dat je altijd het haasje bent, én
met die kilometerheffing én met die benzineprijzen' - ze doet nu een geslaagde
poging een zeurstem op te zetten - 'dan verandert jouw stemming alleen als je
een geloofwaardig perspectief wordt geboden. Dat hoeft morgen niet bereikt te
zijn, maar het moet er wel zijn en het moet krachtig worden uitgedragen  Die
geweldige Olympische Spelen 2028 schieten dan net iets tekort.'

Chagrijn als vertoon van machteloosheid?

'Er loopt volgens mij een schisma door Nederland. Je hebt mensen die zichzelf
zien als de winnaars, die zich alles permitteren. Daar tegenover heb je de
mensen die zichzelf als de verliezers beschouwen, die voelen dat ze een heel
klein elementje zijn geworden van een geglobaliseerde wereld waarop ze geen
greep hebben.

'Om iets eenvoudigs te noemen: drie weken na de val van de Amerikaanse
investeringsbank Lehman Brothers werden orders afbesteld bij DSM in Limburg. Dat
leidt tot grote onzekerheid onder mensen, en inderdaad tot chagrijn. En dat
chagrijn gaat vooral over dat schisma, die kloof. Dan zeg ik nog eens dat je die
kloof alleen kunt overbruggen als je als overheid een plan voor de toekomst op
tafel legt dat voor iedereen een nieuw houvast biedt.'

Nederland als kennisland, hoor je wel verluiden.

'Ach, wat is dat meer dan een slogan? Voor ons is belangrijk het antwoord op de
vraag: hoe verdienen we over vijftien jaar ons brood? En kunnen we dat mensen
laten zien? Je kunt wel slagzinnen lanceren, maar daarmee kom je er niet. Ik
bedoel: wat moeten al die mensen die goed zijn in het werken met hun handen
ervan denken dat kennelijk straks heel Nederland achter een bureau en achter een
toetsenbord moet zitten?'

Een land vol van agitatie, volgens u omdat het ontbreekt aan perspectief. Maar
als u op Schiphol landt, denkt u: fijn! Wat is dit toch een prachtig land!
Begint dat niet op masochisme te lijken?

'En toch is het waar. Het is hier óók een land met heel veel mensen die gewoon
deugen, die inspirerend zijn. Ik bedoel: wij hebben hier zesduizend mensen die
voor onze leden hun belastingformulier invullen. Zesduizend vrijwilligers. Dat
is toch ontroerend? Het is toch een mooi land waar zoiets gewoon spontaan
gebeurt?'

Laten we het nog even over de vergrijzing hebben. Dit jaar wordt u 50...

'Nee toch, zeg dat het niet waar is. Ja, dit jaar word ik 50. Verschrikkelijk
vind ik het. Het is heel erg.'

Hoe oud wilt u eigenlijk worden?

'Mijn ouders zijn beiden 82 geworden, dus laten we dat voorlopig aanhouden.'

82 - dat kunnen we zo meteen niet meer betalen. Een financieel-economische
crisis en te veel oude mensen die allemaal zorg nodig hebben en te lang van
Drees trekken.

'We moeten oppassen voor overdrijving. Volgens de cijfers van het Centraal
Planbureau zitten we nu op het groeipad van 2006. ik weet niet of jij je het
jaar 2006 nog herinnert, maar het was volgens mij geen jaar waarin de mensen in
lompen gehuld en bedelend langs de straten gingen. We hebben ingeleverd, maar je
kunt niet zeggen dat Nederland in armoede verkeert.

'Als er een probleem is met de betaalbaarheid, dan ligt dat vooral in de
stijging van de kosten van de gezondheidszorg. Dat komt niet alleen doordat
mensen ouder worden, maar ook doordat de medische technologie zich nog steeds in
rap tempo ontwikkelt. Nieuwe voorzieningen vragen nieuwe geldstromen.

'Aan de pensioenen moeten we iets doen. Het moet uit de lengte of uit de breedte
komen. In elk geval voor een aantal regelingen geldt dat de premie wel ongeveer
zijn grenzen heeft bereikt. Dus is de vraag aan de orde: hoe gaan we het
beschikbare geld op een verantwoorde manier opnieuw verdelen?'

Sinds kort praat de vakbeweging weer over de oudedagsvoorzieningen met de
werkgevers, na het échec met de AOW van het najaar. Hoe is nu de stemming?

'Tja, hoe is nu de stemming?'

Nou ja, het was het tuig van de richel, weet u nog?

Met een brede glimlach: 'Kan ik me niets van herinneren. Zegt me helemaal niets.

'Volgens mij beseffen beide partijen dat als gevolg van de val van het kabinet
ons geleende tijd in de schoot is geworpen. En dat we moeten proberen die kans
te grijpen.

'Er is natuurlijk samenhang tussen pensioen en AOW. Het zou mooi zijn als we
gezamenlijk ook naar de AOW kunnen kijken, volgens het principe van flexibele
pensionering. Daar moeten we absoluut naartoe. Kom op, jongens, dit is de 21ste
eeuw. Laat mensen zelf bepalen of ze met 65 of met 70 jaar met pensioen gaan.

'Ik vind het prettig dat we over de pensioenen nu het gesprek voeren. Ik zou
hopen dat we nog voor de verkiezingen een weg kunnen vinden naar houdbare
regelingen.'

Ziet het ernaar uit dat overeenstemming wordt bereikt?

'Ik heb in maart vorig jaar over de AOW gezegd dat we er met elkaar uit zouden
komen. Zo'n soort uitspraak ga ik maar even niet herhalen. Ik laat het resultaat
liever zien als het zover is. Ik ben voorzichtig geworden. Maar ik zeg wel:
reservetijd moet je goed gebruiken.'

streamer

Agnes Jongerius: 'Ik zei vorig jaar dat we er met de AOW uit zouden komen. Zo'n
soort uitspraak ga ik maar even niet herhalen.'

LOAD-DATE: March 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              193 of 200 DOCUMENTS



                                 de Volkskrant

                             29 maart 2010 maandag

H-woord ligt bij kiezers VVD gevoelig;
Beperking hypotheekrenteaftrek

BYLINE: Peter de Waard

SECTION: TEN EERSTE

LENGTH: 589 woorden

SAMENVATTING

Paradox: de aftrek van rente over de hypotheek mag worden beperkt, maar niet
door de eigen partij.

VOLLEDIGE TEKST:

AMSTERDAM Hoewel een grote meerderheid van de Nederlanders nu een beperking van
de hypotheekrenteaftrek aanvaardbaar vindt, kunnen veel politieke partijen dit
electoraal gezien  nog beter niet in hun programma's opnemen - laat staan van de
daken schreeuwen.

De VVD zou in dat geval zelfs van de nu voorspelde 25 zetels naar 14 zetels
kunnen dalen. Van de VVD-achterban zou 41 procent overwegen naar een andere
partij over te lopen, terwijl 19 procent dan nog zekerder op de partij zou
stemmen en 40 procent het niets uitmaakt. Per saldo is dat een verlies van 22
procent.

Ook voor het CDA en de PVV van Geert Wilders zou dit programmapunt een
electorale miskleun kunnen worden. Alleen de PvdA (plus 3 procent) en GroenLinks
(plus  4 procent) zouden garen spinnen door het punt in het programma op te
nemen. D66, die dit wel van plan is, dreigt er zetels door kwijt te raken.

Tim de Beer van TNS NIPO die het in samenwerking met de Volkskrant onderzocht,
noemt dit een grote paradox. 'Nederlanders van alle politieke groeperingen
vinden dat het H-woord niet langer taboe mag zijn. Maar ze vinden tegelijkertijd
dat hun eigen partij daarbij niet het voortouw moet nemen en zich er eigenlijk
tegen moet verzetten.'

Huizenbezit is volgens de enquête heel belangrijk voor de Nederlanders.
Tweederde van de kiezers vindt het zelf bezitten van een huis zeer of tamelijk
belangrijk. Maar op de vraag of zij een beperking van de hypotheekrenteaftrek
binnen bepaalde grenzen aanvaardbaar vinden, antwoordt de meerderheid van de
achterban van alle politieke partijen 'ja'. Zelfs een grote meerderheid van
kiezers op D66 (80 procent), het CDA (74 procent), de PVV (73 procent) en een
kleine meerderheid van de VVD (55 procent) vindt enige beperking geen probleem.

Gemiddeld is nu 63 procent van de kiezers voor een beperking van de
hypotheekrenteaftrek en 25 procent tegen, terwijl 12 procent geen mening heeft.
In 1999  was nog maar 36 procent voor, 37 procent tegen en had 27 procent geen
mening.

Tussen de verschillende categorieën kiezers is er ook overeenstemming. Bezitters
van een koopwoning met een hypotheek (63 procent) vinden het nog vaker
aanvaardbaar dan huurders (59 procent). Ook inkomensniveau blijkt weinig uit te
maken. Nederlanders die twee keer modaal verdienen vinden beperking van de
aftrek zelfs nog iets aanvaardbaarder dan Jan Modaal. Ook de Nederlanders (16
procent van de geënquêteerden) die van plan zijn de komende jaren een huis te
kopen, zijn in meerderheid voor enige beperking.

Niet helemaal schrappen

Nederlanders willen niet dat de hypotheekrente helemaal wordt geschrapt. Acht op
de tien vinden dat tot een hypotheek van 250 duizend euro de rente mag worden
afgetrokken, en 57 procent vindt het ook nog aanvaardbaar tot een half miljoen.
Voor hypotheken van een miljoen noemt 79 procent het onaanvaardbaar.

Nederlanders vinden dat er bij beperking van de hypotheekrenteaftrek geen
onderscheid tussen bestaande en nieuwe hypotheken moet worden gemaakt: 62
procent vindt dat de beperking van de aftrek zowel voor oude als nieuwe
hypotheken moet gelden. Voormalig staatssecretaris Willem Vermeend (PvdA) noemt
dit onmogelijk: 'Bestaande hypotheken zijn afgesloten met het vooruitzicht van
de renteaftrek. In die contracten kun je niet ingrijpen.' Voor nieuwe zou de
aftrek volgens hem niet meer mogen gelden voor aflossingsvrije hypotheken. Dat
levert de schatkist volgens Vermeend 2 miljard euro op.

LOAD-DATE: March 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              194 of 200 DOCUMENTS



                                 de Volkskrant

                             27 maart 2010 zaterdag

Op de divan of elke dag je hond uitlaten

BYLINE: Janny Groen, Jan Hoedeman

SECTION: BINNENLAND; Blz. 3

LENGTH: 758 woorden

SAMENVATTING

Psychoanalyse gaat uit het verzekeringspakket, wegens gebrek aan bewijs dat de
methode werkt. Maar 'zacht bewijs' is er wel.

VOLLEDIGE TEKST:

AMSTERDAM Psychoanalyse  verdiende de aandacht van Monumentenzorg, was als een
antieke  auto die van de weg zou moeten  worden gehaald, zo klonk het in  1991
op een jubileumcongres van  het Psychoanalytisch Instituut.  'Freud' werd in
Nederland praktisch dood verklaard, de analyse  moest hoognodig worden
gereanimeerd. Dat is niet gelukt. Bijna  twintig jaar later schrapt het College
voor Zorgverzekeringen (CVZ)  de psychoanalyse uit het verzekeringspakket.

Freuds divan is bij het oud vuil  gezet omdat, zegt het college, er  onvoldoende
wetenschappelijk  bewijs is dat de methode werkt. In  dat besluit kunnen
schrijfster en  voormalig psychotherapeute  Yvonne Kroonenberg en psychiater
Bram Bakker zich wel vinden. 'Ik  zie niet veel in psychotherapie',  zegt
Kroonenberg. 'Mensen die er  profijt van hebben zijn aanstaande psychologen en
psychotherapeuten. Die moeten zichzelf erg  goed kennen en op zoek gaan naar  de
demonen in de kelders. Maar jarenlang jezelf horen kakelen, dat is  niet goed.
Voor de gewone man en  vrouw die in de war is geraakt, zijn  er andere en
snellere manieren  om uit de narigheid te geraken.'

Bakker: 'Iedere dag opstaan, op  de divan gaan liggen en lekker  rondmijmeren
over jezelf. Waar zit  het specifieke effect? Je kunt ook  elke dag je hond
uitlaten en rondmijmeren.' Volgens Bakker hebben de psychoanalytici,  zoals het
CVZ stelt, inderdaad verzuimd aan  te tonen dat hun middel beter  werkt dan
andere behandelingsmethoden. 'Eigen schuld, dikke  bult.'

Dat hard wetenschappelijk bewijs ontbreekt, geven psychotherapeuten en
ervaringsdeskundigen  wel toe. 'Maar de bewering is wel  kort door de bocht',
reageert SCP-directeur en voormalig hoogleraar geestelijke gezondheidszorg Paul
Schnabel. Zelf heeft hij er, zo'n 25 jaar  geleden, veel voordeel van gehad.  De
SCP-directeur is achtenhalf jaar  in therapie geweest. 'Dat heeft me  geholpen
bij de ontwikkeling van  mijn persoonlijkheid, in mijn werk,  heeft mij door een
moeilijke  periode heen geholpen. Het was  heel bijzonder. Uit eigen zak had ik
dat toen niet kunnen betalen.'

Schnabel wijst erop dat op het  terrein van de geestelijke gezondheidszorg
bewijzen nooit heel  hard zijn. Freud wordt nu aan de  kant geschoven. Maar,
zegt hij, 'er  is nu meer bewijs dan in het verleden'.

Bovendien is 'de hele moderne  psychiatrie gegrondvest op de psychoanalyse',
vult Tom de Wolf aan.  Hij is voorzitter van de patiëntenraad van het Nederlands
Psychoanalytisch Instituut. Het maatschappelijk rendement van de therapie is
hoog, betoogt de voorzitter, die zelf vier jaar in behandeling is geweest.
'Mensen zijn na de  therapie productiever en creatiever. Ik had relatieproblemen
en inderdaad, de oorsprong lag in mijn  jeugd en dat is gaan stapelen. Ik  ben
weer gelukkig. Het is geen  luxetherapie, dat beeld bestaat.  Het vergt veel van
de patiënt.'

Die luxe uitstraling heeft psychoanalyse  wel. BN'ers, kunstenaars en schrijvers
zouden het  heerlijk vinden eindeloos in hun  onderbewuste en jeugdjaren te
duiken. 'Laat ik het zo zeggen: ik  verwacht niet dat de onderkant  van de
samenleving in opstand  komt als dit niet meer wordt vergoed', zegt
PvdA-Kamerlid Eelke  van der Veen. Het CVZ, zegt ze,  geeft zorgvuldig advies.
'Dat volgen we in de regel.'

Die grachtengordelreputatie  staat volgens Thijs de Wolf, psychotherapeut en
bestuurslid van het  NPI, haaks op de werkelijkheid.  'Het gaat om mensen die
aantoonbaar lijden. Die angststoornissen  hebben, diepe depressies, meestal  in
samenhang met persoonlijkheidsproblemen. Ze hebben doorgaans diverse
behandelmethoden  ondergaan die niet hebben gewerkt.'  Het NPI komt deze zomer
met 'zachte vormen van bewijs',  een eigen onderzoek dat aantoont  dat
psychoanalyse  effect heeft.

Psychoanalyse is een intensieve behandeling van meerdere malen per week en kan
zeker vijf jaar duren. De patiënt ligt pratend op de divan en de behandelaar zit
er op een stoel achter en stelt af en toe een richtinggevende vraag over een
kwestie waar de patiënt mee worstelt.

In het komende nummer van Psychologie Magazine interviewt Edwin Oden
psychoanalytica Anna Enquist. Volgens Enquist zijn mensen die in hun leven vaak
tegen mislukkingen aanlopen, geschikt om in analyse te gaan.

In Nederland zijn zeshonderd mensen in psychoanalyse. De kosten van deze
therapie worden volledig vergoed. De kosten per persoon komen  gemiddeld uit op
12.500 euro per jaar.

LOAD-DATE: March 26, 2010

LANGUAGE: DUTCH; NEDERLANDS

GRAPHIC: Illustratie Peter de Wit

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              195 of 200 DOCUMENTS



                                 de Volkskrant

                             19 maart 2010 vrijdag

Hoe de propagandist poëet werd;
Non-fictie omstreden biografie van Ryszard Kapuscinski (1932-2007) biedt veel
meer dan onthullingen

BYLINE: Gerdien Verschoor

SECTION: KUNST EN BOEKEN; Blz. 36

LENGTH: 1632 woorden

SAMENVATTING

De onthullingen zijn onderwerp van internationale controverse. Dat Artur
Domoslawski behalve een sensationele ook een goede en grondige biografie heeft
geschreven van Ryszard Kapuscinski, kan door het tumult makkelijk worden
overschaduwd.

VOLLEDIGE TEKST:

Het is een van de mooiste scènes uit Imperium van Ryszard Kapuscinski: hoe het
Siberische meisje Tania vertelt dat ze 's morgens naar school loopt door gangen
van bevroren lucht. Ze hebben de vorm van degene die haar zojuist voorging: een
klein kind bijvoorbeeld, of een stevige man. Tania laat een smalle poort achter,
en hoog, want ze is mager en de langste van de klas. Als de lucht helemaal
bevroren is en er geen gangen te zien zijn, vriest het zo hard dat er geen
lessen worden gegeven.

Na het lezen van Kapuscinski Non Fiction is alles anders. In deze geruchtmakende
biografie, geschreven door zijn vriend en pupil Artur Domoslawski (1967), wordt
de waarheid van zoveel verhalen uit het oeuvre van de grote reporter in twijfel
getrokken, dat je geneigd bent te geloven dat ook de ijsgangen van Tania
berusten op een verzinsel.

Kapuscinski Non Fiction leidde  al voor publicatie tot een heftige polemiek in
thuisland Polen. Het begon er mee dat uitgeverij Znak, die een deel van het
onderzoek van Domoslawski had gefinancierd, weigerde het boek uit te geven.
Ex-minister van Buitenlandse Zaken Wladyslaw Bartoszewski vroeg zich
publiekelijk af of hij zijn boeken nog wel zou publiceren bij Swiat Ksiazki, de
uitgever die de publicatie van Kapuscinski Non Fiction uiteindelijk aandurfde.
Vrijwel onmiddellijk  na het verschijnen was de biografie ook buiten Polen groot
nieuws.  Poland's Top Reporter Accused of Lying and Spying in New Biography,
kopten de persbureau's.

Kapuscinki's weduwe, Alicja Kapuscinska, tracht vertalingen van de biografie
tegen te houden op straffe van het terugtrekken van de rechten op het oeuvre van
haar man. Het Poolse origineel van Kapuscinksi Non Fiction blijkt echter behalve
een onthullende ook een degelijke, grondige en omvangrijke biografie, door
Domoslawki opgeschreven als een spannend jongensboek.

Het werk is min of meer chronologisch opgebouwd uit collage-achtige hoofdstukken
die ingaan op Kapuscinski's schrijverschap, zijn politieke overtuiging en zijn
persoonlijke leven. Door boeken, artikelen en uitspraken van Kapuscinski te
vergelijken met uitspraken van vrienden, geleerden, politici en geschreven
bronnen, legt Domoslawski genadeloos de verschillen bloot tussen de 'mythe'
Kapuscinski en de 'werkelijke'  Kapuscinski.

Dat het hondje van Haile Selassie niet plaste over de schoenen van zijn
onderdanen en Kapuscinski  niet bevriend was met Che Guevara en Patrice Lumumba,
is in de internationale media inmiddels breed uitgemeten. Minder aandacht kreeg
het feit dat de Amerikaanse editie van De Sjah aller Shahs  een aantal pagina's
mist.

Op het politieke vlak   lezen we dat  Kapuscinski een loyale communist was, die
pas in de jaren '80 uit de partij trad.  Onder het pseudoniem Poeta (Dichter)
werkte hij voor de SB, de Poolse geheime dienst. Tot slot had ook deze beroemde
schrijver  buitenechtelijke liefdes - een onthulling die hoogstens pijnlijk is
voor de weduwe.

Dat Domoslawski behalve een geruchtmakende ook een goede en genuanceerde
biografie schreef, kan door alle controverse in de media makkelijk worden
overschaduwd.

Ryszard Kapuscinski begon zijn journalistieke carrière in de jaren vijftig, als
verslaggever van het lot van de arbeider in de naoorlogse fabrieken. In 1956,
als jongeman van 24 zonder internationale ervaring en zonder kennis van het
Engels, werd hij naar India gestuurd. Al in zijn eerste reportages waren de
elementen aanwezig die later zijn schrijversschap zouden bepalen: empathie met
de armen, moreel protest tegen de koloniale machten en het kapitalistische
Westen en belangstelling voor alles wat 'anders' is.

Kapuscinski schreef vanuit het kikkerperspectief - hij identificeerde zich met
de man van de straat en wilde vanuit zijn positie verslag doen. Als reporter gaf
hij de Poolse krantenlezers een beeld van Afrika zoals dat tot dan toe vrijwel
onbekend was. Tijdens ontmoetingen met zijn lezers worstelde hij veelvuldig met
het racistische en valse beeld dat veel van zijn landgenoten van Afrika hadden.
Mede dankzij zijn reportages werd het Lumumba-fonds opgericht, dat beurzen in
Polen aan Afrikaanse studenten verleende.

Kapuscinski werd de grondlegger van wat bekend is geworden als de Poolse school
van de reportage,  die historische gebeurtenissen vanuit de gewone man wilde
beschrijven. Hij inspireert  twee generaties na hem, met Hanna Krall, Wojciech
Jagielski én biograaf Artur Domoslawski als bekendste representanten.
Kapuscinski had zo'n grote invloed op Domoslawski dat deze zelf naar
Latijns-Amerika toog om reportages te schrijven.

In 1978 verscheen het boek dat Kapuscinski's internationale doorbraak
bewerkstelligde, De Keizer, over het hof van Haile Selassie. Veel gebeurtenissen
en details in het boek komen niet overeen met de waarheid, zeggen de
gesprekspartners van Domoslawski. Maar, stelt zijn biograaf, als geen ander wist
Kapuscinski hier de sfeer van angst in Ethiopië te schetsen. De Keizer was
bovendien een metafoor, een traktaat over de macht waarin impliciet wordt
verwezen naar de absurditeiten van de Poolse werkelijkheid. De Poolse censuur
kon er niet op reageren - het boek ging immers over Ethiopië.

In de jaren '80 groeide Kapuscinski uit tot een internationale bestsellerauteur,
mede door de vertalingen van zijn werk in de Verenigde Staten. Hij ging zich
anders kleden, spijkerde zijn Engels bij en liet zich nieuwe tanden aanmeten. Op
het  omslag van zijn Engelstalige uitgaven verscheen de boodschap dat
Kapuscinski bevriend was geweest met Che Guevara, Patrice Lumumba, Salvador
Allende - informatie die Kapuscinski zelf nooit ontkrachtte en die een eigen
leven ging leiden.

In de Amerikaanse editie van De Sjah aller Sjahs ontbrak een lange passage over
de bemoeienissen van de CIA bij de omverwerping van de Iraanse heerser. Het is
gissen of hier sprake was van zelfcensuur, omdat hij de Amerikaanse overheid
niet wilde schofferen nu hij internationaal succes begon te krijgen.

Tussen zijn reizen door woonde Kapuscinski in Warschau. Als loyaal partijlid
bezocht hij politieke machthebbers voor informele 'briefings'. Hij wist meer dan
de beste Poolse diplomaten. Onder het pseudoniem Poeta (Dichter) voorzag hij ook
de geheime dienst van informatie. Uit onderzoek van Domoslawski blijkt echter
dat hij daar niemand persoonlijk schade mee berokkende en feilloos wist wat hij
op moest schrijven zonder iets belangwekkends te onthullen.

De biograaf haast zich ook te noteren dat de grootheid van Kapuscinski niet
voortkwam uit zijn contacten, partijlidmaatschap of werk voor de geheime dienst.
Maar dat waren natuurlijk wel de voorwaarden om te kunnen reizen en om zijn
schrijversschap te kunnen ontwikkelen.

In het begin van de jaren '80  reisde Kapuscinski voor het eerst sinds jaren
weer door zijn eigen land, en leerde  een heel ander Polen kennen dan hij 25
jaar eerder had achtergelaten. Tijdens het Poolse 'carnaval' - de periode tussen
de stakingen in de zomer van 1980 en de staat van beleg in december 1981 -
engageerde hij zich met Solidarnosc zonder zich ooit helder voor het vrije
vakverbond uit te spreken. Na 1989 ging Kapuscinski aan het werk voor de nieuwe
krant  Gazeta Wyborcza van oud-dissident Adam Michnik. In het openbaar meed hij
zijn oude communistische vrienden. Hij was een internationaal gevierd schrijver,
maar nam nergens duidelijk stelling. Veel nieuwe journalisten vonden hem
eigenlijk niet zo interessant. De Kapuscinski in zijn nadagen zoals Domoslawski
die schetst, is een beetje een tragische figuur. Hij wordt vereerd maar niet
gehoord.

Kapuscinski Non Fiction is een belangrijk en geslaagd boek.  Domoslawski is erin
geslaagd zijn werk  in een ander licht te zetten door het te confronteren met
zijn persoonlijke ervaringen. Hij toont de evolutie van zijn schrijversschap,
hoe  een onzekere journalist die gevangen zat in een houterige propagandataal
veranderde in een schrijver met een authentieke poëtische stijl. En het geeft
een beeld van een communistische idealist, die schreef om de wereld te
veranderen en zich na 1989 moeilijk een houding wist te geven.

Uit de biografie rijst, kortom, een  menselijk beeld op van de grote schrijver:
van  lafheid en moed, pragmatisme en idealisme,  onzekerheid en  literair
talent. Tot slot is het ook een boek over  Artur Domoslawski zelf. Hij moest
zich opnieuw verhouden tot zijn meester bij iedere nieuwe pijnlijke ontdekking
die hij tijdens zijn onderzoek deed.

Vragen heb je na lezing nog te over. Mag je met gefantaseerde elementen een
werkelijke wereld schetsen? Een verzonnen anekdote die bijdraagt aan het creëren
van een werkelijk bestaande sfeer - is dat een leugen, of niet? En waarom maakte
Kapuscinski eigenlijk gebruik van zo'n mix van feiten en fictie?

Zijn biograaf laat Kapuscinski Bruce Chatwin citeren. Net als Chatwin zei
Kapuscinski literaire constructies te willen bouwen om zo de universele regels
van het menselijke gedrag en de mechanismen van de macht te tonen. Voor het
construeren van die werkelijkheid moet je gebruik maken van de 'authentieke
elementen' ervan: alleen dan kun je de diepere zin ervan weergeven. Net als
Chatwin verwierp Kapuscinski  de traditionele reportage als ontoereikend.

Wat we Kapuscinski mogen verwijten, is dat hij afscheid nam van de journalistiek
zonder dit aan zijn lezers duidelijk te maken, dat hij een pact eenzijdig
verbrak. Maar  een schrijver die je een onvergetelijk beeld van Siberië schenkt
door een meisje te bedenken dat Tania heet, een meisje dat 's morgens vroeg door
bevroren lucht naar school loopt - zo'n schrijver ben je toch geneigd te
vergeven.

LOAD-DATE: March 19, 2010

LANGUAGE: DUTCH; NEDERLANDS

GRAPHIC: Ryszard Kapuscinski, 2000.
Foto Getty Images

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              196 of 200 DOCUMENTS



                                 de Volkskrant

                             19 maart 2010 vrijdag

Stop het normaliseren van de burger

BYLINE: Herman van Gunsteren

SECTION: FORUM; Blz. 11

LENGTH: 1089 woorden

SAMENVATTING

Burgerschap met de nadruk op integratie en normalisering is niet zo goed voor de
vitaliteit van het politieke bestel, zegt Herman van Gunsteren.

VOLLEDIGE TEKST:

Burgerschap kreeg de afgelopen twee decennia veel aandacht, veel meer dan
voordien. Het wordt naar voren geschoven als antwoord op problemen van
globalisering, individualisering en democratie. Burgerschap wordt aangeprezen
als herkenbaar houvast in een grote anonieme wereld, als samenbindende remedie
tegen te ver doorgeschoten individualisme en als middel om de mensen in de
democratie zich regeerbaar te doen gedragen.

Onder deze toenemende aandacht is de betekenis van burgerschap allengs ook
verschoven van politiek naar sociaal-cultureel burgerschap. Waar het vroeger
ging om een ambt in de republiek dat individuen het recht garandeerde om aan de
politieke lotsbepaling deel te nemen, richt de aandacht zich thans veel meer op
de hele mens in zijn maatschappelijke betrekkingen. Waar vroeger de nadruk lag
op het recht anders te zijn en langs democratische weg politieke verandering af
te dwingen, wordt burgerschap tegenwoordig vooral beoordeeld naar de bijdrage
aan het goed functioneren van de samenleving: er zijn enerzijds
verantwoordelijke burgers, anderzijds anti-burgers.

Twee veronderstellingen zijn te onderkennen in deze verandering van het
burgerbegrip. Ten eerste zouden mensen beter met elkaar omgaan naarmate ze meer
gemeenschappelijk hebben en ten tweede zou dit gemeenschappelijke liggen in de
ideële sfeer van cultuur en waarden. Feitelijk gaan deze veronderstellingen vaak
niet op. Juist mensen die heel veel gemeen hebben, of dachten te hebben, kunnen
elkaar heftig bestrijden. Denk aan echtelijke ruzies of aan twisten binnen een
godsdienst. En maar al te vaak wordt gedrag van mensen niet gestuurd door hun
cultuur of diepste overtuigingen, maar door de situatie en de institutie
waarbinnen zij zich bevinden. In het postkantoor gedraag ik me postkantoor, in
Abu Ghraib gedragen velen zich Abu Ghraib, en in de Tempel ontkende Simon Petrus
drie keer dat hij Jezus kende, voor wie hij eerder op de avond in Gethsemane nog
zo heldhaftig in het krijt was getreden.

De verschuiving van politiek naar cultureel burgerschap is ook in de bemoeienis
van de overheid merkbaar. Inburgeringscursussen zijn verplicht gesteld om
nieuwkomers bij te brengen hoe het in  Nederland gaat. Voormalig minister van
Binnenlandse Zaken, Guusje ter Horst, stelde een Handvest verantwoordelijk
burgerschap in het vooruitzicht, dat de burgers houvast zou moeten verschaffen.
Zij ontwikkelde dit in samenspraak met burgers.

Uit die consultatie kwam niet alleen een opmerkelijk grote overeenstemming over
kernwaarden van burgerschap naar voren, maar ook de heldere boodschap dat een
dergelijk handvest van de burgers zelf was en niet door de overheid diende te
worden opgelegd. Het nieuwe veiligheids- en preventiebeleid - voorkomen is beter
dan genezen - schept een onderscheid tussen 'gewone' burgers die 'niets te
vrezen hebben' en risicoburgers die kenmerken vertonen op grond waarvan experts
verwachten dat de kans op toekomstige misdragingen groot is. Risicoburgers
worden in de gaten gehouden en vaker dan anderen door de overheid gevisiteerd.
'Ik ben van: veiligheid gaat boven privacy', liet de minister ons weten.

Deze aanpak van burgerschap heeft bedenkelijke kanten. Voor wie toevallig tot
een groep risicoburgers behoort, is het leven in Nederland geen lolletje. Ook
als hij  niets heeft misdaan. Hij moet voortdurend bewijzen dat hij geen gevaar
vormt. De wens om kwaad te voorkomen voordat het is geschied leidt, in
combinatie met de veronderstelling dat de cultuur van mensen hun gedrag bepaalt,
tot een bemoeienis met hun cultuur die soms doet denken aan wat ten tijde van de
Koude Oorlog hersenspoeling werd genoemd. De verschuiving van politieke naar
sociaal-culturele aspecten betekent een depolitisering van burgerschap. Je moet
eerst maatschappelijk geïntegreerd zijn, je bekennen tot de Nederlandse cultuur,
alvorens je aan de politieke betwisting daarvan mag gaan meedoen. En ten slotte
leidt de focus op normaal Nederlands burgerschap tot een marginalisering van de
eigenzinnige burger. Die wordt genegeerd, uitgesloten of genormaliseerd.

Wat de overheid ook pleit en disciplineert, die eigenzinnige burger is er. Luid
en storend. Hij stemt op nieuwe partijen, organiseert zich niet alleen via
verenigingen en vergaderingen, maar ook langs nieuwe elektronische wegen. Pierre
Rosanvallon spreekt van een contrademocratie die door georganiseerd wantrouwen
de gevestigde democratie bewaakt, hindert en corrigeert. Veel burgers blijken
niet passief, ze hebben niet alleen meningen, maar organiseren zich ook om deze
in de democratische strijd in te brengen. Het is hoog tijd deze tegenbewegingen
begripsmatig in de democratietheorie te verwerken anders dan in termen van
louter onvrede, afkeer en populisme.

De eigenzinnige burger is niet alleen een aanstootgevende realiteit, hij is ook
onmisbaar voor de veerkracht van democratie. Veerkracht is het vermogen met
verrassingen en storingen om te gaan, zodanig dat kernwaarden behouden blijven.
De veerkracht van een vrije samenleving schuilt niet zozeer in eenheid als wel
in de manier waarop daar met conflicten wordt omgegaan: concurrentie op de
markt, hoor en wederhoor in het recht, regeren en oppositie voeren in de
politiek, en verschillende visies op wat waar is in de wetenschap. De
mogelijkheid diversiteit, locale informatie en eigenzinnigheid te presenteren,
is voor deze  veerkracht essentieel. Niet omdat elke eigenzinnige bijdrage hout
zou snijden. Er zit veel onzin bij. Wel omdat temidden van al die bijdragen er
een enkele reddend en innoverend kan zijn. Eigenzinnigheid en de privacy
waarbinnen deze tot ontwikkeling kan komen zijn zo bezien geen luxe.

Een begrip van burgerschap dat door zijn nadruk op maatschappelijke integratie
en normalisering eigenzinnigheid smoort is dus niet zo goed voor de vitaliteit
van het politieke bestel. Beter is het terug te keren naar een beperkte
conceptie van burgerschap als een ambt in de republiek dat het recht geeft in de
politiek iets nieuws te ondernemen en de plicht meebrengt verschillen met
anderen zodanig te organiseren dat burgerschap voor alle betrokkenen
toegankelijk blijft. Maatschappelijke omgangsvormen mogen die toegang niet
feitelijk versperren, maar kunnen dan voor het overige worden overgelaten aan
overwegingen van medemenselijkheid en hoffelijkheid.

Veerkracht van een vrije samenleving schuilt in  omgang met conflicten

LOAD-DATE: March 19, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              197 of 200 DOCUMENTS



                                 de Volkskrant

                             12 maart 2010 vrijdag

'Ik kreeg in de cel rijst te eten. Ik  haat rijst'

BYLINE: Peter de Waard

SECTION: ECONOMIE; Blz. 9

LENGTH: 587 woorden

SAMENVATTING

Jan des Bouvrie zat twee dagen vast. 'De enige reden die ik kan bedenken, is dat
ik een bekende Nederlander ben.'

VOLLEDIGE TEKST:

NAARDEN Of hij het  cellencomplex niet zou willen herinrichten? De vraag werd
donderdag op het politiebureau in Ede gesteld aan Jan des Bouvrie. De  ontwerper
zat er  ruim twee dagen vast.

Toen hij er dinsdagochtend arriveerde, had een cipier hem nog toegebeten 'dat
hij niet op een speciale behandeling hoefde te rekenen'. 'Dat wilde ik ook niet.
Maar een kwartier later kwam er wel een bewaakster die vroeg of ik een
handtekening wilde zetten op een papier. De keukenhulp had daarom gevraagd.'

Voor Des Bouvrie was het verblijf in de gevangenis een nieuwe ervaring. 'Of het
mijn naam schendt of mijn merk? Ja, maar misschien ook neen. We moeten het
afwachten', zo zei hij donderdagmiddag op een persconferentie in het Arsenaal in
Naarden.

Hij droeg er   met trots zijn koninklijke onderscheiding. Wraakgevoelens had Des
Bouvrie naar eigen zeggen niet.

Dinsdagmorgen om 7 uur stonden ineens twee politiemensen voor de deur. Ze waren
gewapend met pistolen en hadden handboeien bij zich. 'Toen ik nog even mijn
tanden wilde poetsen, stonden ze gewapend naast mij.' Des Bouvrie werd achterin
een auto gezet en naar Ede gereden. Hier werd hij in een van de tien beschikbare
cellen gezet. Hij kreeg helemaal niets. Pas veel later op de dag was er water,
droog brood en een kop koffie.

'Ik had 's avonds ook enorme honger. Ik kreeg een warme maaltijd uit de
magnetron. Rijst. En ik haat rijst.'

Hij werd drie uur ondervraagd door mensen van de FIOD-ECD. Er werden hem
allerlei papieren voorgehouden. Maar uiteindelijk kwam er steeds een papier
tevoorschijn: een factuur van 80 duizend euro voor de herinrichting van een huis
in Zuid-Frankrijk die zou zijn gericht aan een BV van de vastgoedhandelaar Evert
K. Met de omschrijving van de factuur was geknoeid. Hierdoor had de
geadresseerde 17 duizend euro aan btw kunnen terugvragen.

Des Bouvrie kon zich niet voorstellen dat een gewone Nederlander voor zo'n
fraudezaak zou zijn gearresteerd en twee dagen in een cel zijn gegooid. 'De
enige reden  die ik kan bedenken, is  dat ik een bekende Nederlander ben.'

Hij zei emotioneel te zijn. 'Wat denk je. Mijn vrouw Monique is totaal in de war
geraakt. Zij werd gek gebeld door de media en zei eerst dat ik naar Maastricht
was en verklaarde later dat ik spoorloos was. Mijn kinderen zijn gepest op
school, hoewel  vriendjes hen ook hebben gesteund.'

Hoe hij zich nu voelde? 'Net als na de moord op Gerard Fagel (een goede vriend,
red.) in 1989. Gelukkig wachtten mijn beste vrienden Herman Heinsbroek en Ferry
Hoogendijk mij woensdag op toen ik weer thuis kwam.'

Nederlands bekendste ontwerper Jan des Bouvrie wordt door de FIOD-ECD en het
openbaar ministerie verdacht van valsheid in geschrifte en medeplichtigheid aan
fraude. Des Bouvrie zegt echter van de prins geen kwaad te weten. Hij heeft vele
opdrachten gedaan voor de vorige week aangehouden vastgoedhandelaar Evert K.
Maar die zijn normaal gefactureerd en daar is ook niets mee aan de hand. 'De
FIOD onderzoekt alleen een factuur van 80 duizend euro van eind 2005 die aan een
foute BV is gericht.' De aanvankelijke omschrijving was op verzoek van de
geadresseerde gewijzigd door een medewerker van mijn boekhoudafdeling. 'Daar
wist ik niets van', aldus Des Bouvrie. 'Ik ben dyslectisch. Ik ontwerp alleen
maar. Ik heb die factuur zelfs nooit gezien.' De arrestatie kwam niet helemaal
onverwacht. FIOD-ECD was al twee keer bij hem langs geweest.

LOAD-DATE: March 11, 2010

LANGUAGE: DUTCH; NEDERLANDS

GRAPHIC: Jan des Bouvrie toont de pers de tekening die hij van zijn cel in Ede
maakte.  Foto Raymond Rutting

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              198 of 200 DOCUMENTS



                                 de Volkskrant

                              5 maart 2010 vrijdag

'Ik wilde op   plekken wel eens staan' die;
interview Fotograaf  Cary Markering

BYLINE: Wim Bossema

SECTION: KUNST EN BOEKEN

LENGTH: 1161 woorden

SAMENVATTING

Met zijn groots opgezette fotoboek Memory Traces wil Cary Markering onder meer
tonen welke gebeurtenissen hem en zijn generatie hebben beïnvloed via de tv en
kranten. Mensen zie je niet; wel op allerlei manieren getroffen gebieden.

VOLLEDIGE TEKST:

Op de foto's van Cary Markerink is geen mens te zien. Toch gaan zijn
landschappen en lege stadsgezichten over het menselijk bestaan. 'Het menselijke
op mijn foto's, dat ben jijzelf. De kijker. Die wordt omarmd door het landschap,
net als ik toen ik daar stond. Mensen op foto's leiden alleen maar af van het
beeld.'

Zo kan iedereen meekijken naar de desolate ruïnes van Tsjernobyl, naar kapot
geschoten buitenwijken van Sarajevo, het door atoomproeven verpulverde koraal
van de Bikini-eilanden, de rijstvelden in de oude bomkraters van My Lai
(Vietnam). Markerink (1951) bezocht de plekken uit de geschiedenis van de tweede
helft van de vorige eeuw, waar iets is gebeurd dat diepe indruk op hem heeft
gemaakt. Hij maakte er een heel persoonlijk en intiem fotoboek over: Memory
Traces.

Het is  in eigen beheer uitgegeven, naar eigen inzicht. De foto's hebben elk hun
eigen formaat. De een moet je aan twee kanten uitklappen tot reuzenbreedte,
zoals die van de Potsdamer Platz waar ooit de Berlijnse Muur liep, andere zijn
juist afgesneden.

Hij begon al aan dit avontuur in 1995, in de tijd dat hij furore maakte met zijn
foto's van Nederlandse snelwegen waarvan het Rijksmuseum er enkele aankocht. 'Ik
wilde inhoudelijker worden, persoonlijker, een spiegel bieden, tegelijkertijd
laten zien hoe ik tegen fotografie aankijk en welke gebeurtenissen mij en mijn
generatie hebben beïnvloed via de tv en kranten. Ik wilde op die plekken wel
eens staan. Kijken hoe het er nu uitziet.'

De atoombom, daarmee begon dit tijdperk van de naoorlogse generatie. Hiroshima
en Nagasaki moesten het begin zijn van Markerinks werkstuk. 'Ik heb me echt een
ongeluk gezocht naar hét beeld. Je hebt er het Peace park als herdenking, maar
dat zegt niet veel.' Het werden foto's van de straten en gebouwen nu en een foto
van een museumfoto van de nucleaire woestenij na de bom. 'Je ziet niet veel
meer.' Ook niet in het Amerikaanse testgebied, de Bikini-eilanden, waar hij na
veel bureaucratische rompslomp mocht fotograferen. 'Bikini doet paradijselijk
aan, een bounty-eiland. Rijke lieden gaan er voor veel geld in alle stilte
vissen en duiken.' Hij legde een verwaarloosde observatiebunker vast en de
dalende maan boven de testzee.

Eind jaren vijftig woonde hij met zijn ouders een paar jaar in Wiesbaden. 'De
sporen van de oorlog waren nog overal. De stad was vol Amerikaans soldaten, als
een soort bezettingsmacht. Wat deden al die gaten tussen de huizen waar wij zo
lekker konden spelen? Opeens was het voetbalterrein afgezet omdat er nog bommen
lagen.'

Die jeugdherinneringen kwamen vooral boven toen hij in Sarajevo stond, een jaar
na het eind van de oorlog daar. Meer dan in Berlijn. 'Ik heb de bouw van de Muur
heel bewust meegemaakt en ook de val. Maar toen ik daar stond, wond ik me meer
op over hoe de grote bedrijven  zich van dat terrein meester hadden gemaakt en
er hun pompeuze paleizen van glas gingen bouwen. Ik sprak er een man die vroeger
eigenaar was van een stukje grond daar, eerst afgepakt door de Oost-Duitsers, nu
door het Westen. Die boosheid zit in mijn foto.'

De arrogantie van de machtigen, 'die denken dat ze alles maar kunnen doen en
waarvan de gewone burgerman altijd het slachtoffer is', is het thema achter de
onderwerpen in dit album. Het heftigst in het deel over Tsjernobyl.  'Die domme
overschatting van het eigen vermogen; ze probeerden of ze konden bezuinigen door
de elektriciteit uit te zetten, daardoor ging het mis.'

Markerink doorliep de Oekraïense bureaucratie en kwam als een van de zeer
weinige fotografen binnen in de beruchte reactor 4, met een geigerteller op zak.
Hij fotografeerde het besturingspaneel. Net zo fascinerend is de foto van het
'autokerkhof' met besmette machines en apparatuur die bij de opruiming na de
explosie zijn ingezet.

Op pad met gids en chauffeur vond Markerink in een verlaten huis in het
rampgebied een fotofilmpje. 'Het was al ontwikkeld, maar pikzwart.' Hij poetste
de foto's op en er verscheen een serie familiekiekjes. De verweerde toestand van
de foto's vergroten de intimiteit: vrouwen en kinderen poseren in een interieur
met zware tapijten. Markerink maakte van die kiekjes een apart boekje,
bijgeleverd in een uitsparing in de kartonnen doos, onder de plek voor zijn
grote boek. Daar zijn opeens toch de mensen in zijn verhaal.

Wat is er van hen geworden? Markerink weet het niet. 'Waarschijnlijk leven ze
nog ergens anders, op die plek zijn weinig doden gevallen. Het is natuurlijk een
moreel dilemma om foto's te publiceren van mensen die daar niet om hebben
gevraagd. Misschien ziet een van de mensen op de foto's het, op mijn website
bijvoorbeeld. Als ze zich melden en bezwaar maken, neem ik het uit de handel. Ik
hoop dat een van die meisjes naar me toe komt.'

De mensen die ontbreken op Markerinks foto's, voert hij wel op in zijn teksten.
Hij drukte dagboekaantekeningen (vertaald in het Engels) af over zijn reizen
naar Bikini en Tsjernobyl. Zo wil hij commentaar geven op het vak van fotograaf.
De scheiding tussen fotografie en tekst doorbreekt hij in dit boek. Hij schreef
een detectiveverhaal over handel en zwendel met foto's op de kunstmarkt en
voegde dat als tweede boekje toe, als verrassing onder in de doos.

Met deze uitgave maakt Markerink een 'statement over het einde van de chemische
fotografie'. Op een na heeft hij al deze foto's nog op film gemaakt met zijn
Cambo Wide camera, van een bedrijfje in Kampen. Als zelfkritiek met een knipoog
nam hij in Memory Traces ook foto's op van Die Silbersee, de dumpplaats van
chemisch afval voor de productie van fotomateriaal door Agfa en Orwo in
Bitterfeld-Wolfen. Hij fotografeert nog ouderwets en heeft nog een donkere kamer
in zijn atelierwoning in Amsterdam omdat hij de kwaliteit nog steeds beter vindt
dan die van digitale technieken. Maar dat verschil zal niet lang meer duren,
denkt hij.

In een tijd dat iedereen digitaal goedkoop en eenvoudig foto's kan maken en
fotoboeken kan samenstellen, moeten fotografen des te meer eigenzinnig werk
afleveren, vindt hij. Niet alleen maar fotoalbums afdrukken, maar
experimenteren. Het begin en einde van zijn boek  worden gemarkeerd door een,
wat hij noemt 'geschreven foto'. Heel precies beschrijft Markerink daarin een
foto van een zeer kaal landschap van Roger Fenton uit 1855 en een verzonnen
collage van foto's en filmpjes die hij op het internet vond. Die geschreven
foto's, zegt hij, omarmen de geschiedenis van de fotografie en ook zijn Memory
Traces.

Dat is het mooie van een fotoboek: het landschap, de fotograaf en de kijker zijn
ongestoord samen. Nog meer dan op een expositie eigenlijk: 'Het is bijna alsof
het boek voor de fotografie is uitgevonden.'

De mensen die ontbreken op Markerinks foto's, voert hij wel op inzijn teksten

LOAD-DATE: March 4, 2010

LANGUAGE: DUTCH; NEDERLANDS

GRAPHIC: Berlijn. Potsdamer Platz (1997). Bouw door projectontwikkelaars op
terrein waar vroeger de Berlijnse Muur stond.  Foto's Cary Markerink
Tsjernobyl. Rozsocha, begraafplaats voor besmette apparatuur gebruikt voor het
blussen van   de reactor. (2000)

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              199 of 200 DOCUMENTS



                                 de Volkskrant

                            23 februari 2010 dinsdag

Ik wil weten wiens woord ik kan vertrouwen

BYLINE: Thomas Cool

SECTION: FORUM; Blz. 11

LENGTH: 527 woorden

SAMENVATTING

De Eerste Kamer moet een enquête houden naar de opmaat tot de val van het
kabinet-Balkenende IV, betoogt Thomas Cool.

VOLLEDIGE TEKST:

Er staan Nederland verkiezingen te wachten in een periode van economische en
sociale crisis die na de Tweede Wereldoorlog nog nooit is vertoond, het
draagvlak van de middenpartijen is weg en de positie van Nederland in de NAVO is
geschaad.

Maar het echte probleem is anders. Oud-vicepremier Wouter Bos en demissionair
minister van Buitenlandse Zaken Maxime Verhagen worden woordbreuk en onwaarheden
verweten ten aanzien van de NAVO-brief. Beide politici zouden minister-president
kunnen worden en een kabinet kunnen leiden. De verwijten vormen een splijtzwam
voor de Nederlandse samenleving.

In de komende verkiezingsmaanden moeten gewone burgers bepalen of zij de uitleg
van  Bos of van Verhagen geloven. Dit is een taak die niet aan burgers gevraagd
kan worden wanneer hen inzicht in de elementaire feiten wordt onthouden.
Slechts waarheidsvinding door een betrouwbare bron kan de democratie van deze
giftige twistappel verlossen.

De Tweede Kamer heeft in het debat van donderdag 18 februari getoond amper in
staat te zijn  de juiste vragen te stellen. Partijen verbonden hun eigen
waarnemingen aan onmiddellijke politieke conclusies. Waarheid en transparantie
waren het slachtoffer. Onduidelijkheid over de NAVO-brief bleef bestaan en ook
de minister-president hoefde niet uit te leggen wat hij had gedaan om die
onduidelijkheid weg te nemen.

De Eerste Kamer is bevoegd een enquête te houden en daarbij getuigen onder ede
te verhoren. Ik verzoek de Eerste Kamer dat te doen.  Heeft
NAVO-secretaris-generaal van de NAVO Rasmussen zelf besloten Nederland een
'request' te sturen, of heeft hij dit gezien als een verzoek van de Nederlandse
minister van Buitenlandse Zaken? Heeft minister Verhagen in zijn contact met
Rasmussen al dan niet bewust ertoe bijgedragen of erop aangestuurd dat er een
'fait accompli' tot stand kwam waarbij de NAVO een direct verzoek aan Nederland
richtte?

Of heeft minister Bos gelijk dat hij en zijn smaldeel van niets wisten, zodanig
dat Verhagen hier buiten zijn bevoegdheid trad? Wat hebben minister Verhagen en
minister Koenders voor Ontwikkelingssamenwerking besproken?

Wat heeft premier Balkenende zelf aan waarheidsvinding gedaan om de
onduidelijkheden over het ontstaan van de brief op te lossen? Heeft hij contact
gehad met Rasmussen om de gang van zaken na te gaan?

Waarheidsvinding brengt duidelijkheid. Wanneer het zo zou zijn dat Bos en
Verhagen elk gelijk blijken te hebben in hun vooralsnog tamelijk tegenstrijdige
getuigenissen, dan zou sprake zijn van een bijzonder noodlot, maar blijft
Nederland een heilloze splijtzwam bespaard. Wanneer het zo zou zijn dat een van
beiden zich heeft laten meeslepen, dan kunnen burgers zich daarover beraden.
Wanneer het zo zou zijn dat beiden steken hebben laten vallen, dan zou het fijn
zijn ook dat te weten.

Het zou een opluchting zijn wanneer niemand verplicht is tot blinde loyaliteit
en wanneer de ene burger tegen de andere burger kan zeggen: 'Ik heb me in hem
vergist.'

De komende tijd moeten burgers bepalen of zij  Bos of Verhagen geloven

LOAD-DATE: February 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                              200 of 200 DOCUMENTS



                                 de Volkskrant

                            19 februari 2010 vrijdag

Mysterieuze horrorbiografie;
Pas verschenen  non-fictie

SECTION: KUNST EN BOEKEN

LENGTH: 320 woorden


De griezelige en mysterieuze dood van Edgar Allan Poe had het levenseinde kunnen
zijn van een van de hoofdpersonen van zijn verhalen. Op 3 oktober 1849 werd
misschien wel de grootste Amerikaanse schrijver   zwaar vermoeid, verward en
delirisch bij een dokter gebracht. Hij stierf vier dagen later, veertig jaar
oud. De Britse romancier Peter Ackroyd schreef Edgar Allan Poe - De biografie
zonder de pretentie raadsels te kunnen ophelderen. 'Een horrorbiografie als deze
- Poe's leven was één grote ramp - is op maat gemaakt voor een schrijver als
Ackroyd', schreef The Sunday Telegraph.

Karaat; EUR 19,95

Het gevecht om de waarheid tussen geloof en wetenschap betekent de ondergang van
het belangrijkste wat de mens bezit: zijn persoonlijke ervaring, stelt filosoof
Coen Simon. In Zo begint iedere ziener  blikt hij terug op de zijn jeugd en
tracht hij de krachten van de verbeelding bloot te leggen.

Prometheus; EUR 17,95

Ziener ontdekt

Wat is de overeenkomst tussen een prostituee en de kerstman? Wat hebben Al Gore
en Pinatubo gemeen? Steven J. Levitt en Stephen J. Dubner, auteurs van de
bestseller Freakonomics, gaan in op deze vragen in Superfreakonomics. Ook is er
aandacht voor het verband tussen paardenmest en kabel-tv.

De Bezige Bij; EUR 19,90

Superfreaks

Stilte als troost, stilte als verzet, stilte na de coïtus, stilte bij de
nachtvoedingen van haar dochter - de Britse romancière Sara Maitland schrijft
erover in Stilte als antwoord.    Het boek bevat ook verhalen van mensen die
zich vrijwillig uit het gewone leven terugtrokken en van eenzame avonturiers.

Scriptum; EUR 22,50

Antwoord stilte

De Volkswagen Kever is de geschiedenis ingegaan als Hitlers auto voor de gewone
man. Het oorspronkelijke ontwerp was echter  van de Joodse ontwerper Josef Ganz.
Het ware verhaal van de Kever van Paul Schilperoord bevat autoschetsen van
Hitler waarin de Führer zich baseerde op tekeningen vanGanz.

Veen Magazines; EUR 24,95

LOAD-DATE: February 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved


                               1 of 20 DOCUMENTS



                                 de Volkskrant

                           13 februari 2010 zaterdag

CDA maakt soepzootje van snertcampagne;
binnenskamers

BYLINE: Bart Dirks; Kim van Keken

SECTION: HET VERVOLG

LENGTH: 549 woorden

SAMENVATTING

Campagne voeren is pikken van dieven. Beter goed gejat dan slecht verzonnen.

VOLLEDIGE TEKST:

De liefde van de kiezer gaat door de maag.

Dat weet het culinair onderlegde Binnenskamers al lang, maar het begint nu ook
door te dringen tot het CDA. De christen-democraten zijn op verkiezingscampagne
met erwtensoep. Zo deelt minister Piet Hein Donner vandaag snert uit in
Rotterdam. Je bent van Sociale Zaken of je bent het niet.

Maar die CDA-groene erwtensoep is wel afgekeken van de tomaatrode SoeP die de SP
al jaren uitdeelt bij stakingen en acties. Beter goed gejat dan slecht
verzonnen, nietwaar? Campagne voeren is pikken van dieven.

Al moet je het wél  goed doen. Binnenskamers herinnert zich  hoe Mark Rutte, de
keurige leider van de VVD, ging actievoeren bij zijn oude werkgever Calvé. Had
een leuke carrièrewending kunnen zijn, van personeelsmanager  tot
stakingsleider. Helaas was Rutte vergeten een liberaal soepje te trekken.

Dat zal een christen-democraat dus niet gebeuren. Snert is en 'oerhollands'
product, zegt Martijn van Winkelhof. De nummer 21 op de CDA-lijst in Rotterdam
is de bedenker van de soep.

Plagiaat van de socialisten? 'Die SP-tomatensoep  is helemaal niet lekker.
Beetje waterig, meer ongevulde bouillon dan echte soep', sneert Van Winkelhof.
Niet dat hij zelf nou zo'n keukenprins is. 'Wij produceren politiek, geen soep.'

Daarom plakken de christen-democraten vrolijk vijfduizend CDA-etiketten op
blikken 'eersteklas' merksoep. Helaas kan Binnenskamers dat niet controleren.
Voor we het weten, eten we bocht van het allergoedkoopste supermarktmerk.

We kloppen aan bij Harry van Bommel, buitenlandexpert in de Tweede Kamer voor de
Socialistische Partij. 'Een waterig soepje van de SP? Wat nou! Onze maaltijd is
toevallig wel bedacht door culinair recensent Johannes van Dam.'

Wie aan de biologische en diervriendelijke SoeP komt, stapt op tere zieltjes.
Van Bommel fulmineert nog even verder. 'Bij het CDA maken ze er pas een
rommeltje van. Iedereen kan etiketjes plakken.'

Zijn mouwen opstropend: 'Dat wedstrijdje soep maken, winnen wij. Kom maar op!'

Zwaar onder indruk van zó veel intimidatie druipt Binnenskamers af naar de SGP.
Geen spannende wedstrijd zonder bruine bonensoep en daarvoor hebben wij de
orthodox-gereformeerde partij gecast.

Menno de Bruyne, sinds jaar en dag voorlichter van de SGP, is even stil van zo
veel inlevingsvermogen. 'Mmm. Stevige Hollandse kost waar je groot van wordt.
Waarom niet?'

Maar De Bruyne heeft al een ander idee. 'De SGP zegt het met bloemen, net zoals
je ook voor vrouwen doet.' Geraniums lijken hem wel wat om nestor Bas van der
Vlies mee op pad te sturen, zo vlak voor zijn vertrek. 'Dan gaat hij zelf ook
achter de geraniums zitten', zegt De Bruyne met een knipoog.

Binnenskamers ziet alweer een gevalletje plagiaat. De PvdA zegt het toch al
jaren met rozen? 'Nee, nee', zegt Bruyne geschrokken. 'Ik denk aan bloemzaadjes.
Veel klantvriendelijker dan stengels met doornen. Als je die rozen aanneemt,
spuit direct het bloed uit je handen.'

Maar de Hollandse kost neemt hij zeker in overweging. 'De SGP bidt wél veur
brune boonen.'

Inmiddels zoeken  de liberalen ook naarstig een rolletje in de soepoorlog. Ook
zij hebben een ideetje, melden de VVD-voorlichters: 'Een stevige maaltijdsoep
voor de Hardwerkende Nederlander.'

LOAD-DATE: February 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               2 of 20 DOCUMENTS



                                 de Volkskrant

                           13 februari 2010 zaterdag

Moest hij niet vallen?

BYLINE: D. Houthuysen, Vlaardingen; A. Lamme, Amsterdam.; Wim van Leeuwen, Den
Haag; C. Vlaskamp, Rotterdam; Abko Paauwe, Goes; Yvonne Brouwers, Culemborg

SECTION: HET VERVOLG; Blz. 39

LENGTH: 578 woorden


Fantastisch weer, de cartoon van Jos Collignon (Forum, 11 februari) over de
capriolen van Balkenende op het gladde ijs. Maar had onze premier na zijn
onelegante pirouette niet gewoon op zijn gatje moeten vallen?

Synoniem (1)

Ons bereikt het trieste bericht dat premier Balkenende in 2009 zijn dag, zijn
week, zijn maand en zijn jaar niet had. In verband met het Irak-rapport van de
commissie-Davids worstelt Balkenende in 2010 echter steeds met de 'woordkeus'.
Onze premier hecht dan ook aan een precieze formulering als zal het zijn laatste
daad zijn. Hij schijnt bijna wanhopig op zoek te zijn naar een woord dat als
synoniem kan dienen voor voor 'christelijke militiare interventie'. Een woord
waar alle partijen zich in kunnen vinden is de sleutel uit de beerput Irak. De
bron stelt dat het 'gewone volk' daar niet te licht over mag denken. Balkenende
zal daarna met een gereformeerde glimlach zijn handen en die van Jaap de Hoop
Scheffer schoonwassen en van achter een batterij microfoons het nationale en
internationale journaille te woord staan. Daarop zal hij 'in verband met
verplichtingen in Vancouver'  zo snel mogelijk te vertrekken. Wouter Bos zal
eventuele vragen uit de zaal zo adequaat mogelijk beantwoorden.

Synoniem (2)


Met de kennis van nu lees ik in het Groot Synoniemen Woordenboek Van Dale
Betekenisverwante woorden 1995. Dat de kwalificatie van het woord 'onwaarachtig'
van de commissie-Davids betekent: onjuist/onwaar/vals/bezijden de waarheid/ daar
is geen woord van aan/daar is niets van aan. Kan iemand de regering inlichten?

Ontkenningsfase

Vanaf 2 jaar leert een kind gaandeweg met conflicten om te gaan en zijn gedrag
bij te sturen en te reguleren. Bij kinderruzies hoor je als eerste
verdedigingsmechanisme  'dat is niet waar' en 'dat heb ik niet gedaan'. Dan komt
de ouder of de juf en die zoekt het uit. Je moet jouw aandeel accepteren, je
fout erkennen en ervan proberen te leren.

Bij de ruzie tussen parlement en de minister-president zit de minister-president
eerst jarenlang in die ontkenningsfase,  ter verdediging. Dan komt de
commissie-Davids, die zoekt het uit en dan duurt het een hele maand voordat er
een beginnetje van erkennen van fouten  komt. 'Het kabinet accepteert de
beschrijving ' vind ik nog lang niet  'ik zie ( nu) in dat mijn handelen
verkeerd was'.

Wat moet die Balkenende nog veel  leren, hij staat nog in zijn kinderschoenen.

Spijt

De politieke macht heeft in 2003 niet de waarheid verteld aan de Kamer, die het
Nederlandse volk  vertegenwoordigt. Dit getuigt van minachting voor de
parlementaire regelgeving en het volk. Ook nu, zeven jaar later, zien wij nog
geen enkele getuigenis van spijt. De waarheid is onrecht aangedaan en de
verantwoordelijken hiervoor zitten nog steeds in functie.

Treurig is dat de rechterlijke macht zich niet buigt over een terechtwijzing.

Laten wij nu als volk deze leugenaars weten dat wij dit niet accepteren.
Gemeenteraadsverkiezingen zijn een voelbaar instrument voor politieke partijen.
Laten wij de wandaden van de politiek aan de kaak stellen. Wat eer aangaat mag
de politieke macht een voorbeeld nemen aan een buitenlander:  de Japanner Toyoda
getuigde spijt  vanwege een defect gaspedaal.

Toyota

Het is maar goed dat Balkenende niet de president van Toyota is, want dan was de
verklaring waarschijnlijk geweest:

'Met de kennis van nu hadden we de remmen indertijd misschien wat beter af
kunnen stellen, maar de beslissingen zijn integer genomen en we  staan er
uiteraard volledig achter.'

LOAD-DATE: February 13, 2010

LANGUAGE: DUTCH; NEDERLANDS

GRAPHIC: Minister-president Balkenende. Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               3 of 20 DOCUMENTS



                                 de Volkskrant

                           10 februari 2010 woensdag

Labour: beloon tips steunfraude

BYLINE: Gert-Jan van Teeffelen

SECTION: VOORPAGINA; Blz. 1

LENGTH: 378 woorden

SAMENVATTING

Britse regeringspartij denkt dat aangeven van uitkeringsfraudeurs goed ligt bij
achterban.

VOLLEDIGE TEKST:

LONDEN Iemand aangeven omdat hij uitkeringsfraude pleegt, en vervolgens als
beloning een deel van het geld opstrijken dat de overheid dientengevolge
bespaart. De regerende Britse Labourpartij overweegt dit principe op te nemen in
haar programma voor de landelijke verkiezingen van dit voorjaar.

Het idee tipgevers te laten meeprofiteren is afkomstig van Jim Murphy,
staatssecretaris voor Schotse Zaken. Volgens hem zijn 'harde maar eerlijke
regels' precies wat blanke kiezers uit de werkende klasse, de traditionele
achterban van de partij, willen zien.

In Schotland boekte Labour tijdens verkiezingen in enkele achterstandsdistricten
al succes met een dergelijke boodschap. Die moet overbrengen dat de regering aan
de zijde van de hardwerkende belastingbetaler staat.

Details over de financiële prikkel als beloning voor klikken ontbreken nog. Maar
de maatregel zou ook populair kunnen blijken bij veel andere Britten die de
indruk hebben dat valsspelen loont, hetgeen indruist tegen het sterk ontwikkelde
nationale gevoel voor 'fairness'. Uit een opiniepeiling voor The Times bleek
dinsdag dat 68 procent de stelling onderschrijft dat 'mensen die zich aan de
regels houden worden benadeeld'.

De Britse overheid besteedt al veel tijd en middelen aan uitkeringsfraude,
waarbij tips sinds 2007 steeds belangrijker zijn geworden. Behalve van het
koppelen van bestanden maken ruim drieduizend opsporingsambtenaren ook gebruik
van verborgen camera's, en verdachten worden zo nodig geschaduwd.

Sinds 2001 zou de uitkeringsfraude zijn gehalveerd. Het ministerie voor Werk en
Pensioenen zegt het afgelopen jaar gemiddeld 232 fraudeurs per dag te hebben
gepakt. Dat was mede te danken aan bijna 700  telefoontjes per dag naar een
speciale hotline, die zeven dagen per week tot 's avonds laat geopend is.
Dagelijks komen nog eens 500  tips binnen via internet.

Op de website wordt tipgevers gevraagd gedetailleerde informatie te geven over
de mogelijke fraudeur. Hiertoe behoren ook fysieke kenmerken, inclusief
lichaamsbouw en haartype. Wat betreft de haardracht dient gekozen te worden uit
25 mogelijkheden, zoals: lang, kort, vettig, krullend, vies of dreadlocks.

LOAD-DATE: February 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               4 of 20 DOCUMENTS



                                 de Volkskrant

                            6 februari 2010 zaterdag

Nederland voorbeeldland;
essay het gaat goed met de integratie

BYLINE: Frans Verhagen

SECTION: HET VERVOLG; Blz. 36

LENGTH: 1645 woorden

SAMENVATTING

De elite ziet moslims alseen bedreiging voor recent verworven waarden; de bang
gemaakte burger ziet zijn vertrouwde wereld bedreigd en is vooral boos. Samen
hebben ze een onterecht beeld geschapen van de moeizame integratie in Nederland.
In het echt gaat het daar heel goed mee. Door Frans Verhagen

VOLLEDIGE TEKST:

Waarom is het voor Nederlanders zo moeilijk  te erkennen dat het goed gaat met
de integratie? Dat komt niet door de feiten. Die liegen er niet om: het
merendeel van de tweede generatie, hier geboren en hier opgegroeid, is goed
opgeleid, heeft goede banen, functioneert normaal in de samenleving en gaat in
haar denken en gedrag steeds meer lijken op het Nederlands gemiddelde.

In mijn nieuwe boek Hoezo mislukt? heb ik deze feiten uitgebreid geanalyseerd,
gebaseerd op tonnen rapporten en onderzoeken die vrijwel allemaal positief
getoonzet zijn. Een mooi verhaal, stevig onderbouwd, maar het is moeilijk te
slijten.

Hoe komt dat?

Het is te gemakkelijk om de media te verwijten dat er  alleen maar aandacht is
voor negatieve verhalen. Er is meer aan de hand.

Er zijn namelijk twee  groepen Nederlanders die zich moeilijk laten overtuigen
dat het goed gaat. Ze delen hun scepsis over de voortgang, maar de voedingsbodem
ervoor is totaal anders. De ene groep is een deel van de intellectuele
spraakmakende elite,  bevangen door een soms schier panische angst voor moslims
en hun vermeende gebrek aan bereidheid of zelfs hun onvermogen om te integreren.
De andere groep is de gewone burger die veranderingen om zich heen ziet die hem
of haar schrik aanjagen. Sommige leden van deze laatste groep hebben in hun
leefomgeving dagelijks te maken met allochtonen, de rest kent de
integratieproblematiek eigenlijk alleen maar van 'televisie' en van 'horen
zeggen'.

De eerste groep is misschien wel het best vertegenwoordigd door het werk van
Paul Scheffer. Zijn zorgen, voor het eerst opgeschreven in het bekende artikel
Het multiculturele drama in 2000 en later in zijn boek Het land van aankomst,
betroffen vooral de mate waarin een qua geloof en cultuur afwijkende groep van
met name Turken en Marokkanen zich blijvend zou kunnen afzonderen van de
Nederlandse samenleving.

Kort samengevat: 'wij' hebben bepaalde waarden en een bepaalde manier van met
elkaar omgaan en 'zij' niet. Zolang 'zij' niet bereid zijn om meer te worden als
'wij' is de integratie mislukt. De scheiding dreigt blijvend te worden, somberde
Scheffer. De PvdA sombert met hem mee, getuige hun recente integratienota die
bol stond van 'wij' en 'zij'.

Een lastig en veel bediscussieerd probleem in deze kringen is dat niet geheel
duidelijk is wie 'wij' nou eigenlijk zijn. Het ontbreekt aan een min of meer
omschreven Nederlandse identiteit, zoals prinses Máxima, de voorbeeldig
geïntegreerde immigrante,   terecht constateerde.

Identiteitsdiscussie

Die identiteit moet dan ook razendsnel in elkaar worden getimmerd, zodat 'zij'
weten wie 'wij' zijn, en zich daaraan kunnen aanpassen. Aan geen van beide
groepen is de suggestie besteed dat het nu juist een van de charmes van
Nederland is dat we ons er nauwelijks druk over maken wat dat precies inhoudt.
De uitvlucht is meestal te vertellen wat per se níet Nederlands is - een veel
veiliger categorie dan wat we wél zijn.

Sinds ex-VVD-leider Frits Bolkenstein in 1991 de vraag aankaartte of 'de islam'
wel te verenigen is met de niet onderhandelbare waarden van het Westen, is
geloof het belangrijkste onderdeel van deze identiteitsdiscussie geworden; het
is een 'islamdebat' geworden. Bolkenstein vatte die westerse waarden samen als
scheiding van kerk en staat, gelijkheidwaardigheid van man en vrouw,
verdraagzaamheid en vrijheid van meningsuiting.

Een deel van de spraakmakende elite beantwoordt Bolkensteins vraag met een ferm
'nee' en haalt graag de extreemste voorbeelden aan om dat te bewijzen, onderwijl
negerend dat honderdduizenden moslims in Nederland dagelijks laten zien dat het
gewoon gebeurt. Zij miskennen dat het niet nodig is  te wachten op 'een liberale
islam' om liberale moslims te hebben.

Het vervelende is dat het debat dat deze opiniemakers hebben aangekaart, nooit
kan worden voltooid zolang de norm van wat 'wij' zijn door diezelfde elite wordt
vastgesteld. Want volgens hen zijn 'wij' modern, dat wil zeggen, als 'typische
Nederlanders' zijn we  ruimdenkend, we accepteren homo's, vinden mannen en
vrouwen gelijk, stellen de scheiding van kerk en staat voorop en poneren onze
meningen zonder enige terughoudendheid.

Gemeten naar die standaard is een aanzienlijk deel van de autochtone bevolking
natuurlijk helemaal niet modern. De EO is Nederlands grootste omroep en heeft
bepaald  ouderwetse ideeën over homofilie en andere zaken. De ChristenUnie, nota
bene een regeringspartij, staat niet toe dat praktiserende homo's namens haar in
vertegenwoordigende besturen zitten.

De SGP vindt dat vrouwen niet politiek actief mogen zijn. En de katholieke kerk,
waartoe toch nog altijd 28 procent van de Nederlanders zich rekent, heeft
uitgesproken  achterhaalde ideeën over homofilie, abortus, euthanasie en nog zo
wat onderwerpen. Met andere woorden, 'wij' zijn heel wat minder modern dan wij
denken. Het curieuze is dat 'zij', de allochtonen die niet zouden integreren,
qua waarden dichter staan bij de gemiddelde Nederlander dan de elite zelf.

Gedeelde waarden

De afwijkende groep is juist de 'grachtengordelelite', om deze gemakzuchtige
maar beeldende duiding te gebruiken. Toch verklaart deze groep, verblind door de
helderheid van het eigen gelijk, de integratie als mislukt, omdat  die geen
mensen oplevert zoals zijzelf zijn, geen kosmopolitische wereldburgers die een
cultureel erfgoed met elkaar delen. Juist deze elite, zo merkte de publicist Ian
Buruma scherpzinnig op, is nostalgisch. Zij wil terug naar een tijd van gedeelde
waarden, dat wil zeggen, de waarden uit de jaren zestig, die voor hén als
vanzelfsprekend gelden, en als 'typisch Nederlands'.

De elite is zich druk gaan maken over de moslims, omdat die  werden gezien als
een bedreiging  voor hun recent verworven waarden. De ironie is dat deze door de
elite aangejaagde discussie nu is uitgelopen op een populistische opstand tégen
diezelfde elite.

Want de opstandelingen vormen een heel andere groep, die veel groter en veel
diffuser is dan de spraakmakende elite, en die veel minder helder omschreven
ideeën heeft over de samenleving en wie daar wel en niet bij hoort. Deze mensen
zijn in elk geval niet kosmopolitisch en geven weinig om het erfgoed waar de
elite zo aan hecht - als ze het al kennen. Ze zijn, zo beschouwd, niet 'typisch
Nederlands' en ook niet 'modern' in de door de opiniemakers bedoelde zin.

Voor de opstandelingen geldt dat ze zich niet op hun gemak voelen, dat ze hun
vertrouwde wereld bedreigd zien en vooral, dat ze boos zijn. Er leeft een sterk
gevoel van onbehagen, van vervreemding. Dat is begrijpelijk, verklaarbaar en ook
zeer herkenbaar. Verandering ís lastig. Álle verandering is lastig, vooral voor
mensen die niet de financiële en intellectuele flexibiliteit hebben  daar
gemakkelijk mee om te gaan.  Wat ze zich niet realiseren en wat niemand hen
probeert uit te leggen, is dat ook als er geen enkele Marokkaan of Turk naar
Nederland was gekomen het land onherkenbaar veranderd zou zijn.

De ontzuiling, de globalisering en de atomisering van de samenleving zouden ook
dan hebben plaatsgevonden. En ook dan zouden ze zich ongemakkelijk en genegeerd
voelen, kwaad op 'de kliek in Den Haag'. Ze vormen dan ook de klassieke vijver
voor populistische politici die inspelen op het anti-elite gevoel onder deze
mensen, van Boer Koekkoek tot Geert Wilders.

Typisch Nederlands

Voor de laatste zijn allochtonen een mooie kapstok om dit ongenoegen aan op te
hangen, ook al is de aanhang van de PVV  waarschijnlijk een stuk minder
obsessief met de islam bezig dan haar voorman. Ze bewondert Wilders vooral,
omdat hij zo tekeer gaat tegen de gevestigde machten, daarbij voor het gemak
vergetend dat Wilders zelf al minstens twintig jaar in het Haagse actief is.

We moeten vaststellen dat dit deel van de opiniemakende elite een debat heeft
aangejaagd waarmee de populistische politici nu aan de haal gaan. De aanhang van
de PVV is helemaal niet kosmopolitisch, ruimdenkend en doordrongen van de
waarden van de elite - helemaal niet 'typisch Nederlands'.

Sterker nog, zo langzamerhand moet de elite zich gaan realiseren dat het gevaar
voor hun waarden en hun leefwereld niet komt van de allochtonen, maar juist van
deze door hen bang gemaakte burgers. Die zoeken hun heil bij leiders met een
heldere boodschap die hun ongenoegen  erkennen en een stem geven, zoetgevooisd
of juist heel kras. Als Maurice de Hond gelijk heeft,  zitten hun
vertegenwoordigers straks in groten getale in het parlement.

De oplossing van beider ongenoegen is eenvoudiger dan het soms lijkt. Laten we
nu eens gewoon vaststellen dat het in Nederland over het geheel genomen
behoorlijk goed gaat en dat we - juist omdat ons land een inclusief systeem
heeft, rijk gelardeerd met vangnetten en kansen voor iedereen - het veel beter
doen dan we denken. Ook met de integratie. Juist met de integratie. Het is de
reden dat de ontwikkeling in Nederland sneller gaat dan in bijvoorbeeld het
ultieme immigratieland, de Verenigde Staten.

De Nederlandse Droom heeft een veel hoger realiteitsgehalte dan de veel
bezongen, maar zelden gerealiseerde American Dream. Die boodschap moet echter
wel uitgedragen worden. Het wordt tijd dat onze politieke leiders en andere
gezagsdragers daar werk van maken in plaats van steeds mee te huilen met wolven
in het bos. Er is reden om trots te zijn op Nederland. Schreeuw het van de
daken. Laat ongenoegen niet de enige leidsman zijn.

Er is geen min of meer omschreven Nederlandse identiteit, zoals prinses Máxima
terecht constateerde

Laten we nu eens gewoon vaststellen dat het in Nederland over het geheel genomen
behoorlijk goed gaat

Kop

VeBoL

LOAD-DATE: February 6, 2010

LANGUAGE: DUTCH; NEDERLANDS

GRAPHIC: Illustratie Mike Ottink

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               5 of 20 DOCUMENTS



                                 de Volkskrant

                            5 februari 2010 vrijdag

De onweerstaanbare extra viriliteit van de kale man;
tijdgeest olaf tempelman

SECTION: KUNST EN BOEKEN

LENGTH: 573 woorden


De eerste mannen die over hun kaalheid net zo'n openhartig oeuvre  bij elkaar
schrijven als Hanneke Groenteman en Oprah Winfrey over hun overgewicht moeten
nog opstaan. Dat betekent uiteraard niet dat ze er nooit mee bezig zijn. Omdat
kale mannen in de Tempelman-familie veel voorkomen - als dit geen unieke
fotoloze rubriek was vermoedde u dat al - , is de mannelijke kaalheid (alopecia
androgenetica) op familiedagen nogal eens onderwerp van gesprek, en dan met name
de mooie dingen die ermee verbonden zijn. Dat de afwezigheid van haar duidt op
een overactief verstand, gelooft inmiddels niemand meer. Daarvoor zie je
dagelijks domweg teveel kale mannen die het niet van hun intelligentie moeten
hebben. Maar dat hardnekkige gerucht dat kale mannen extra viriel zijn is te
onweerstaanbaar om het zomaar naar het rijk der fabelen te verwijzen. Jammer
voor ons doet de New Yorkse wetenschapsjournalist Anahad O'Connor  dat wel: er
blijkt geen enkel hormonaal verschil tussen de kale en de 'gewone' man, er is
alleen een bescheiden onderscheid in de hormonale gevoeligheid van de
haarfollikels. Zo blijft als echte troost  alleen nog de wetenschappelijk
onweerlegbare wijsheid van de discozanger Errol Brown over: beter geen haar op
mijn hoofd dan geen hoofd op mijn haar.

Kale mannen hebben zoveel quasiwetenschappelijke geruchten de wereld in geholpen
dat zij wel eens vernoemd hadden mogen worden in de titel van O'Connors boek
waarin hij al dan niet fabelachtige praatjes over lichaam en gezondheid onder de
loep neemt. Die eer is hun niet gegund: het Engelse origineel heet Never shower
in a thunderstorm, de Nederlandse vertaling  Worden vrouwen echt sneller dronken
dan mannen? (Forum; EUR 15,-). Om O'Connor die vraag maar meteen te laten
beantwoorden: dat is inderdaad zo. Mannen blijken flink wat meer water in hun
lijf te hebben waardoor de alcoholconcentratie in hun bloed  beperkt blijft.
Daarbij bezitten ze, wel zo handig,  twee keer zoveel enzymen die de alcohol
afbreken. Dat beroemde adagium van dichteres Dorothy Parker, drinkzuster van
Hemingway - 'Na drie Martini's lig ik onder de tafel, na vier onder de gastheer'
- is dus behalve poëtisch ook wetenschappelijk verantwoord. Andere praatjes die
O'Connor onderzocht en verrassend genoeg niet onzinnig bevond: In koffie zit
meer cafeïne dan in thee. Vis is goed voor de hersenen ('twee omega-3-vetzuren
zijn essentieel'). En: fietszadels kunnen impotentie in de hand werken ('wanneer
een man op een fietszadel zit wordt een belangrijke ader die door het perineum
loopt geplet').

Daar staan flink wat stevig ingeburgerde wijsheden tegenover die we nooit meer
voor zoete koek mogen slikken. Al die mensen die angsten uitstaan voor extra
kilo's na lekker eten laat op de avond worden door O'Connor uit hun lijden
verlost. We komen 's nachts niet meer aan dan overdag, tenminste: als we voor
het eten nog onder onze normale dagelijkse hoeveelheid calorieën zaten. Die
goede fles wijn is geen massamoordenaar van onze hersencellen, zoals ze ons vaak
op de mouw spelden ('mensen die regelmatig drinken lopen geen gevaar neuronen
kwijt te raken'). Wel ten zeerste af te raden, jazeker, douchen en tandenpoetsen
bij onweer.  Een tandenpoetsende Kroatische vrouw ontsnapte in 2006 louter door
een paar slecht geleidende plastic slippers aan de dodelijke kracht van de
bliksem. Rode wijn bij onweer mag daarentegen wel.

'Na drie Martini's  onder de tafel, na vier onder de gastheer'

LOAD-DATE: February 4, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               6 of 20 DOCUMENTS



                                 de Volkskrant

                            1 februari 2010 maandag

Met leugens naar het Witte Huis;
Presidentskandidaat Edwards scheepte medewerker op met zijn buitenechtelijke
kind

BYLINE: Philippe Remarque

SECTION: VOORPAGINA; Blz. 1

LENGTH: 684 woorden

SAMENVATTING

Medewerker van John Edwards onthult affaire.

Edwards dankte populariteit mede aan zijn zieke vrouw.

VOLLEDIGE TEKST:

WASHINGTON De stevige  'Steelworkers for Edwards'  juichen. De
presidentskandidaat, charismatisch en steenrijk maar met het hart op de goede
plaats, belooft ze Amerika terug te veroveren voor het gewone volk. 'Ik ben de
zoon van een fabrieksarbeider', zegt hij, als in elke toespraak.

Natuurlijk staat hij ook stil bij zijn sterke vrouw Elizabeth, de kankerpatiënte
wier moed in het hele land bewonderd wordt. Het nieuws over de uitzaaiing en de
gezamenlijke, liefdevolle strijd van het echtpaar heeft zijn peilingen
bergopwaarts doen gaan.

Dat was in Iowa, december 2007. John Edwards (nu 56) bleek er bijna zo populair
als Barack Obama.

Nu weten we beter. Edwards bedroog zijn vrouw al die tijd met een angstvallig
geheim gehouden minnares, Rielle Hunter (nu 45), bij wie hij zelfs een kind had
verwekt. En die arbeiders? Die noemde hij verachtend 'dikke Rednecks'. 'Ik weet
dat ik  Senator van het volk ben, maar moet ik ook met ze omgaan?', klaagde hij
achter de schermen.

Om te voorkomen dat hij bij het toespreken van de vakbonden werd betrapt op het
dragen van dure Italiaanse pakken, gebood Edwards zijn naaste medewerker het
'made in America' etiket uit diens pak in het jasje van Edwards te laten naaien.

De details staan beschreven in het zaterdag uitgekomen boek The politician van
Andrew Young, de medewerker van het etiket. Zijn diensten aan Edwards gingen
uiteindelijk zo ver dat hij - op kosten van een rijke Edwards-donateur -  deed
alsof hij de vader van het onechte kind was, en Edwards' minnares bij zijn eigen
gezin in huis nam. Elizabeth mocht het immers niet weten. Maar vooral Amerika
niet, want dan was Edwards' opmars naar het Witte Huis onmiddellijk voorbij.

Het boek is geschreven om Youngs reputatie te helen en geld te verdienen, zoals
de auteur grif toegeeft. Maar het leest als een universeel leerstuk over het
gemak waarmee een ambitieuze politicus naar leugens grijpt. Het komt uit op een
moment dat het vertrouwen van de Amerikanen in hun politici  ernstig gekelderd
is.

Edwards heeft naar aanleiding van de publicatie  voor het eerst erkend dat de
twee jaar oude dochter van Hunter zijn kind is. Vorige week werd bekend dat
Elizabeth en hij gaan scheiden.

Daarmee is een bizar drama ten einde. Blijft de belangrijkste vraag, die ook
Bill Clinton destijds al opriep: waarom neemt iemand die de leider van de vrije
wereld wil worden zulke absurde risico's?

Hunter, een blonde new age-vrijbuiter die zichzelf al First Lady waande, werd
door de campagnestaf aangetroffen in de douche van Edwards' hotelkamer. Young
redde de zaak met een zoveelste leugentje. Hij had zich overigens al jaren als
een slaaf opgesteld en laten commanderen door Elizabeth (die inmiddels te boek
staat als manipulatief en heerszuchtig).

Youngs vrouw klaagde dat hij zich liet misbuiken, maar hij verwachtte veel geld
en invloed te krijgen als Edwards eenmaal vicepresident of president zou zijn.
Daarom verborg hij  Hunter  voor het publiek, zelfs toen hij er met haar en zijn
hele gezin maanden voor moest onderduiken in  Californië.

Youngs vrouw moest niet alleen tegenover  iedereen spelen dat ze bedrogen was
door haar man, maar ook nog de seksverhalen van de verwende Hunter over Edwards
aanhoren. Toen de baby werd geboren, vroeg Hunter Youngs kinderen een T-shirt te
beschilderen met de tekst: 'kleindochter van een fabrieksarbeider'.

De Youngs speelden mee omdat Edwards hun  beloofde alles na afloop goed te
maken. Hij probeerde inmiddels vicepresident of minister onder Obama te worden,
ondanks het geheime kind. Maar dan, als roddelblad National Enquirer de
verhouding van Hunter en Edwards toch ontdekt, laat de Senator Young als een
baksteen vallen.

Edwards was tot alles bereid om zijn machtsdroom  te laten uitkomen. In zijn
eigen woorden heeft   succes bij hem geleid tot 'een narcisme dat je ertoe
brengt te  denken dat je  kunt doen wat je wilt'.

De Democraten kunnen alleen maar opgelucht zijn. Wat als Edwards in 2008
inderdaad hun presidentskandidaat was geworden?

LOAD-DATE: January 31, 2010

LANGUAGE: DUTCH; NEDERLANDS

GRAPHIC: Elizabeth en John Edwards in 2007. Foto Reuters

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               7 of 20 DOCUMENTS



                                 de Volkskrant

                            30 januari 2010 zaterdag

De appel zal zuur zijn;
interview  rens van tilburg, econoom

BYLINE: Jan Tromp

SECTION: HET VERVOLG

LENGTH: 2679 woorden

SAMENVATTING

De bonussen bloeien weer, de staat verdort. Rens van Tilburg, staflid van de
Adviesraad voor Wetenschaps- en Technologiebeleid, is nummer-3 in een korte
serie over de crisis van het kapitalisme: 'Voor mij is de vraag naar de moraal
in de wereld van bankiers en economen heel belangrijk geworden.' Door Jan Tromp


VOLLEDIGE TEKST:

Welkom in de wondere wereld van het staartrisico. De jonge econoom omschrijft
het verschijnsel als 'een héél kleine kans dat het héél erg fout loopt'.

Dat was dus het geval op 29 september 2008, Black Monday.

Rens van Tilburg, kort en stevig, 36 jaar, probeert uit te leggen hoe het venijn
in de staart zat. Dat het hoogst, hoogst onwaarschijnlijk was dat de complexe,
verzamelde,  opgeknipte en weer doorverkochte pakketten aan hypotheken en andere
leningen tot een crash zouden leiden. Ook al wisten bankiers beter, ze konden
het denken omdat in het model, in de risicoanalyse het werkelijke karakter van
het pokerspel veilig was weggestopt in de staart en daardoor systematisch
onderschat mocht worden. Immers, modellen liegen niet.

Ziedaar het staartrisico. Het heeft de wereld opgezadeld met de diepste recessie
in tachtig jaar, waarvan het pijnlijkste nog moet komen.

Van Tilburg: 'De crisis kent niet één oorzaak, maar je kunt veilig zeggen dat de
diepte van de recessie mede mogelijk is gemaakt doordat heel veel bestuurders
van financiële instellingen op een model gingen varen als ware dat niet een
denkconstructie, een hulpmiddel, maar de werkelijkheid. Zo van: gebruiken wij
het model dat iedereen gebruikt? O, dan zit het wel snor.'

'Risico's leken er niet te zijn. Maar doordat iedereen datzelfde staartrisico
opbouwde, nam het gevaar voor die schier onbestaanbare systeemcrisis juist toe.
Het financiële systeem werd juist heel erg gevoelig voor die ene onzekerheid.'

De financiële sector heeft zich altijd omhangen met een aura van exactheid. Ten
onrechte?

'Jazeker. De schijn van exactheid is precies wat ik tegen modellenverheerlijking
heb. Ik heb het altijd moeilijk gevonden, al vanaf mijn studententijd, die
exactheid serieus te nemen. Veel interessanter vond ik het te discussiëren over
de betrouwbaarheid van de veronderstellingen, die aan het model ten grondslag
liggen.'

Van Tilburg is publicist, ondermeer voor de Volkskrant. Hij adviseerde Groen
Links en is sinds een aantal jaren staflid van de Adviesraad voor Wetenschaps-
en Technologiebeleid.

Wat trof je aan op de universiteit?

'Je werd overhoord op economische modellen. Op zichzelf was het onderwijs aardig
van opzet: je kreeg een probleem voorgelegd met als opdracht je eigen oplossing
te zoeken. Maar de oplossing moest wel komen vanuit de klassieke kaders en
modellen. Met een ander, breder begrip van welvaart hoefde je niet aan te komen.
Hele generaties zijn met modellen opgevoed.'

Hij herinnert zich hoe hij een keer door de bibliotheek dwaalde en ergens een
kast vond met boeken over alternatieve economie.

'Het werd een eye-opener voor me. Ik trof daar twee boeken die me echt een heel
eind op weg hebben geholpen. Ze lieten zien hoe hoog de verborgen prijs is die
de samenleving betaalt voor het eenzijdige streven naar almaar meer groei. Het
ene boek heette Kapitalisme en Vooruitgang. Het was van Bob Goudzwaard. Het
andere was van John Kenneth Galbraith; The Affluent Society was de titel. Het
waren oude boeken, dat zag ik wel.'

Galbraith, die vier jaar geleden stierf, was een van de belangrijkste economen
van de 20ste eeuw. In The Affluent Society uit 1958 stelde hij de armoede van de
publieke sector in Amerika aan de kaak. Goudzwaard was jarenlang hoogleraar aan
de Vrije Unversiteit. Hij is de architect van een ecologische, duurzame
economie-opvatting, samengevat in het begrip 'de economie van het genoeg'.

Van Tilburg: 'Beide mannen kende ik niet. Wij werden met dat soort werk niet
vertrouwd gemaakt, absoluut niet. Die namen kwam je niet tegen in het gewone
curriculum. Ik herinner me dat ik die titel zag, Kapitalisme en Vooruitgang en
dat ik dacht: dat moet interessant zijn.'

Wat was het dat je zo aansprak?

'Dat begrip vooruitgang. Je leerde wat kapitalisme was, je leerde hoe het
systeem werkte, je leerde modellen te hanteren als instrumenten voor economische
groei.

'Maar de vraag: waarom nou eigenlijk groei? Wat heb je eraan en moeten we het
wel willen veel geld te verdienen, ja die vraag kwam niet aan de orde.

'Ik heb voor het Innovatieplatform gewerkt, dat door Balkenende en Wijffels
leven is ingeblazen. In 2005 kwamen we met een toekomstvisie, waarin naast
economische groei het menselijk geluk expliciet tot belangrijke graadmeter werd
uitgeroepen voor de ontwikkeling van een samenleving.'

Heb je een hekel gekregen aan dat modelmatige denken?

'Ach, het zijn op zichzelf mooie instrumenten, we moeten ze vooral blijven
gebruiken. De echt slimme economen - zij die de modellen bedenken - weten
precies wat de beperkingen zijn van hun denkconstructies. Maar voor heel veel
financiële instellingen zijn ze het Alpha en Omega. Dan begint de ellende.'

Hij begint over 'een fascinerend boek', geschreven door een journaliste van the
Financial Times - Fools Gold heet het. Het boek beschrijft het ontstaan van de
kredietcrisis door de ogen van een aantal jonge bankiers van J.P. Morgan. Deze
waren in 1994 zo'n beetje de uitvinders van de grootschalige kredietderivaten,
verzekeringsconstructies die de kassa luid deden rinkelen.

Omdat het 'heel slimme jongens en meisjes' waren, zagen ze al snel dat ze de
risico's van kredietderivaten die gebaseerd waren op hypotheken, niet goed
konden inschatten. Ze zeiden: geloof ons, die handel is niet te vertrouwen,
uiteindelijk zal het ons opbreken. J.P. Morgan haakte af. Vervolgens gingen alle
andere banken ermee aan de haal.

Van Tilburg: 'Toen de boel in het najaar van 2008 uit elkaar klapte, zijn die
jonge bankiers met elkaar gaan e-mailen over de ethische vraag: hadden wij niet
alarm moeten slaan toen wij tien jaar geleden die handel zich zagen ontwikkelen?

'Het antwoord van een van hun luidde: Het is niet onze taak om lui die domme
dingen doen, af te stoppen.

'Ik vond dat een schokkende reactie. Voor mij is de vraag naar de moraal in de
wereld van bankiers en economen heel belangrijk geworden. Als je weet dat
omwille van excessieve winsten grote risico's worden genomen, met enorme
maatschappelijke gevolgen - is het dan niet je taak daar iets van te zeggen?'

Zijn de lessen nu wel geleerd?

'De klap van anderhalf jaar terug was niet de eerste. Er is een hele hoop
kleinere klapjes aan vooraf gegaan. Elke keer is de zaak weer op zijn poten
gezet. Even kwam de vraag op: jongens, moet dat zo doorgaan? Maar dan trad
Greenspan naar voren, de baas van de Federale Bank in Amerika, en Rubin,
minister van Financiën  onder Clinton, en die zeiden dan: nee, dit is een vrije
markt, daar  komen we niet aan, we moeten niet de pretentie hebben dat wij als
toezichthouder hier iets te zoeken hebben.

'Er is nu een zekere hoop dat een aantal dingen gaat veranderen. Maar ik vrees
dat het tegenvalt. Obama heeft regulering van het bankwezen in het vooruitzicht
gesteld. Ik moet het nog zien gebeuren.

'Ik heb voor een artikel eens Obama en Roosevelt naast elkaar gezet. Beiden
begonnen met een groot charisma. En beiden begonnen in een toestand van
financiële chaos na een enorme boomperiode. Roosevelt veegde in 1933 de
financiële wereld de mantel uit op ongehoorde wijze. Obama heeft dat nagelaten.
Hij heeft zich omringd met financiële adviseurs met banden in Wall Street. Nou
ja, dan weet je welke kant het op zal gaan.

'Pas nu komt hij in beweging. Hij herstelt gedeeltelijk een wet op het bankwezen
die door Roosevelt in de jaren dertig is ingevoerd. En in 1999 onder Clinton is
afgeschaft. Diens financiële man op dat moment was Robert Rubin. Die kwam van
Goldman Sachs. Hij heeft de wet laten intrekken die het banken verbiedt zowel
spaarbank als investeringsbank te zijn. Nadien stapte Rubin over naar Citi Corp.
Dit was een moloch, een fusieproduct dat enkel mogelijk was geworden door het
intrekken van de oude wet van Roosevelt. Rubin stortte de bank als een gek in de
kredietderivaten.'

Vind je de toestand nog steeds benauwend?

'Vind ik wel, ja. Je ziet dat de wereld klap op klap heeft opgelopen en dat
telkens de lessen maar niet zijn geleerd.

'We hadden in de jaren negentig de Latijns-Amerikacrisis, in 2000 de zeepbel in
de ICT-sector. Je ziet dat we al een aantal jaren van bubble naar bubble
hobbelen; de bubbles worden almaar groter. Het lijkt er niet op dat de klap van
2008 de laatste is.'

We komen te praten over wat hij 'de centrale vraag' noemt: wat is nou eigenlijk
vooruitgang? Zijn antwoord luidt in een paar woorden: geluk voor geld. Er is
alle reden opnieuw te beginnen met onze economische orde.

Rens van Tilburg: 'Als het goed is, is alle beleid gericht op geluk. Het staat
in de grondwet van de VS. Daarin wordt gesproken van 'the pursuit of happiness'.
Het stamt uit de tijd van de 18de-eeuwse, Britse filosoof Jeremy Bentham die
'the greatest happiness for the greatest number' tot maatschappelijk ideaal
verhief.'

Je zou denken dat de roep om 'meer geld' juist door de crisis aan
overtuigingskracht wint. Mensen verliezen banen, huizenprijzen dalen, pensioenen
staan onder druk. Wat een vooruitgang zou het niet zijn als 25 procent van deze
materiële zorgen zou worden weggenomen. Tien procent is trouwens ook goed.

'Er is een test gedaan met eerstejaarsstudenten psychologie, eerstejaars
economie en vierdejaars economie. De studenten konden kiezen tussen
'samenwerken' of 'niet samenwerken'. Gezamenlijk was het meest te 'verdienen'
door samen te werken. Maar als de ene proefpersoon inzette op samenwerken en de
andere niet, bleef de een met lege handen achter, ging de ander er met de buit
vandoor.

'Het bleek dat de eerstejaars economie net zo sociaal waren als de eerstejaars
psychologie. Maar de vierdejaars economiestudenten gedroegen zich na vier jaar
zoals het hun vier jaar lang geleerd was: het eigenbelang is de motor van de
maatschappij. Kies voor jezelf, waarom zou je samenwerken, het algemene belang
is niet meer dan de som van de individuele belangen, maximaliseer je eigen nut.'

Maar dat zijn toch ook de veronderstellingen waarop de klassieke kapitalistische
economie drijft, en de veronderstellingen bij de onderwezen modellen?

'Precies. En dat was ook het interessante van het onderzoek. Het laat zien dat
een model niet alleen dient om de wereld te beschrijven, nee, de wereld gaat
zich ook gedragen conform het model. Economiestudenten die zich de theorie van
de maximalisering van het nut eigen maken, creëren voor zichzelf ook een
wereldbeeld waarin het eigenbelang voorrang krijgt.

'Dat is buitengewoon fascinerend, omdat het uitzicht biedt op de oplossing.

'Draai het om. Leer mensen niet: wees egoïstisch want iedereen is immers
egoïstisch. Leer mensen de meerwaarde van altruïsme.'

Is dat geen wensdenken?

'Nee, altruïsme zit in de mens, mensen zijn sociale dieren die graag willen
samenwerken. Maar breng ze in een systeem waar de economische prikkels op
eigenbelang zijn gericht en ze gaan zich ernaar gedragen.

'De klassieke illustratie komt uit een Israëlisch onderzoek naar de gang van
zaken in een crèche. Al te vaak kwamen de ouders hun kind te laat ophalen. De
leiding dacht de oplossing gevonden te hebben: men stelde een boete in voor te
laat komen. Het gevolg was dat nog meer ouders hun kind te laat kwamen ophalen.
Ze zeiden: luister, we betalen ervoor.'

Bewijst dat juist niet het grote geluk van geld? Met geld op zak kun je relaxter
leven,  met minder last van regels en regelneven. Is dat niet aangenaam?

'Er is de laatste jaren enorm veel onderzoek gedaan naar de vraag: wat maakt
mensen gelukkig? Grootschalige, empirische onderzoeken zijn het.

'De mogelijkheid om vormen van afhankelijkheid af te kopen, dringt zich in die
onderzoeken niet naar voren als toppunt van geluk.

'Steeds komt als belangrijkste factor naar voren: familie, vrienden om je heen.
Nestwarmte. Tijd om daarvan te genieten. Dat is uiteindelijk de doorslaggevende
factor voor het menselijk geluk.'

Bedoel je te zeggen dat naar het spreekwoord wil, geld inderdaad niet gelukkig
maakt?

'Ja, dat sowieso. Er is echt veel onderzoek inmiddels, uit tal van landen in de
wereld. Over een lang periode is aan mensen gevraagd: wat verdien je en hoe
gelukkig ben je? Daar komt een heel consistent patroon uit.

'Wie met heel weinig begint en gaandeweg meer verdient, wordt gelukkiger. Geen
twijfel over. Maar vanaf een jaarinkomen van zo'n 20 duizend euro neemt het
geluk in steeds geringere mate toe.  De stijgende lijn gaat afvlakken. Totdat
hij horizontaal loopt.

'Wat je ziet bij materiële vooruitgang zijn tijdelijke sprongetjes in
geluksbeleving. Als iemand opslag krijgt, zie je dat hij of zij eventjes
euforisch is. Vrij snel verdwijnt die opgetogenheid weer en is men terug op een
min of meer gelijkmatig geluksniveau.'

Wat maakt dat de gedachten van mensen behalve naar idyllisch geluk toch ook
altijd uitgaan naar geld?

'De buurman. Je vergelijkt je maatschappelijke positie altijd met die van je
buurman. Als die het beter heeft, ga jij je bestedingspatroon opschroeven naar
dat van de buurman. Waarom doe je dat? Omdat je je wilt meten. Met zijn huis,
zijn auto. Het is een belangrijke drijfveer voor mensen om altijd maar weer de
grens op te zoeken van wat ze financieel aankunnen.'

Op 31 december zat er 27 miljoen in de jackpot. Belastingvrij. Een paar miljoen
Nederlanders dachten zichzelf onsterfelijk gelukkig te moeten maken en kochten
een staatslot. Wat deden ze fout?

'Je moet twee dingen goed uit elkaar houden: wat mensen dénken dat hen gelukkig
maakt en wat hen daadwerkelijk gelukkig maakt.'

En wat zou beslissend zijn voor het handelen van mensen?

'Wat zij dénken dat hen gelukkig maakt. Het maakt de zaak ingewikkeld, dat zie
ik ook wel. De overheid kan erg zijn best doen het geluk van mensen te
bevorderen en tegelijk kan dat geluksbevorderende beleid niet populair zijn.
Daar zit een probleem.'

Ben je behalve zorgzaam niet ook belerend?

'Nee. Het enige dat ik blijf benadrukken is dat inmiddels veel kennis aanwezig
is over wat ons gelukkig maakt. Het zijn multidisciplinaire studies. Het is nog
een jong wetenschapsveld. Psychologie zit erin, economie, sociologie, ook
hersenwetenschappen. Tegen de overheid zou ik willen zeggen: benut die kennis.

'Ik ben relatief positief gestemd over de mogelijkheid een klimaatcrisis, een
financiële crisis te boven te komen. Ik kijk niet met een gevoel van onmacht
naar de financiële wereld. Die gaat de komende tien, twintig jaar gewoon
genoegen nemen met lagere rendementen.'

Maar de gewone burger - hoe komt die uit zijn toestand van angst en beven?

'Het is natuurlijk een enge gedachte dat onze pensioenen minder waardevast
blijken te zijn dan we altijd dachten. Maar mijn stelling is: we ontkomen er
niet aan onze verwachtingen aan te passen. We hebben ons jarenlang voor de gek
gehouden met idioot hoge rendementen. Dat gaat de komende tien jaar gewoon niet
meer lukken.

'De appel zal zuur zijn. Er is niks zo moeilijk voor mensen als hun financiële
huishouding ingrijpend te moeten bijstellen. Van meer geld worden we maar een
klein beetje gelukkiger. Het onderzoek leert ook: inleveren, teruggaan, dat doet
echt pijn.

'De teruggang in inkomen zal heel erg pijnlijk zijn. Dat is het beangstigende.
Maar het aanpassingsvermogen van mensen is groot. Dat is het hoopgevende.'

Zou jouw pleidooi voor geluk boven geld niet meer voet aan de grond krijgen
naarmate we vaker met de harses tegen de muur lopen?

'Het is misschien wat cynisch, maar ik denk wel dat die gedachte klopt.'

Dus wat dat betreft: die hoeraatjes voor de kredietcrisis?

'Dat zou het geval zijn als ik zou denken dat we nu vaak en hard genoeg tegen de
muur zijn gelopen. Maar daar heb ik mijn ernstige twijfel over.'

CV

197                                                      geboren in Asterdam
4
199                                                      eindexamen atheneum
2
199                                   afgestudeerd als econoom in Maastricht
7
199                               KPMG, Bureau voor Economische Argumentatie
7
199                         Economisch medewerker Groen Links, Europarlement
9
200                           Economisch medewerker Kamerfractie Groen Links
1
200   heden onderzoeker Adviesraad voor Wetenschaps- en Technologiebeleid en
4                                                          Innovatieplatform

LOAD-DATE: January 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               8 of 20 DOCUMENTS



                                 de Volkskrant

                            30 januari 2010 zaterdag

Voetbal in het laboratorium

BYLINE: Poul Annema

SECTION: SPORT; Blz. 23

LENGTH: 1676 woorden

SAMENVATTING

De ene gemeente houdt met belastinggeld een voetbalclub overeind, de andere
gemeente doet niets. De KNVB en de Vereniging van Nederlandse Gemeenten moeten
afspraken maken om de competitievervalsing tegen te gaan, vindt Paul Depla,
wethouder sport van Nijmegen. Door Poul Annema

VOLLEDIGE TEKST:

Natuurlijk, hij wordt er ook weleens mee overvallen. De kritiek van de
voetbalclub die vindt dat zijn gemeente financieel veel minder dan andere doet
voor het betaald voetbal. Soms kan Paul Depla, de wethouder van sport in
Nijmegen, het ook nog wel begrijpen. De logica in de lokale
overheidssubsidiëring ten opzichte van betaald voetbal is vaak zoek, zozeer zegt
hij 'dat je je moet afvragen of er nog wel sprake is van een eerlijke
competitie'.

Nijmegen, zegt Depla, voert met de eredivisieclub NEC binnen zijn stadsgrenzen,
een strikt beleid. 'Kostprijsdekkend. Elke euro die naar NEC gaat, moet worden
terugverdiend.' Maar hij weet ook dat in veel andere steden meer elastiek in
vaak zo taaie regels zit. De ene keer onder het mom van de huur van skyboxen,
een andere keer door via lage huisvestingslasten de toeschouwerscapaciteit, en
dus verdiencapaciteit, van de clubs te vergroten en een derde keer door zelfs
als geldverstrekkende bank van een langzaam wegkwijnende club op te treden.

'Hallo KNVB en Vereniging van Nederlandse Gemeenten', zegt Depla dan streng.
'Is het niet  tijd, nu we met z'n allen door het ijs dreigen te zakken, om de
tafel te gaan zitten om een code af te spreken die competitievervalsing
tegengaat en ook een einde maakt aan de wildwestpraktijken in de rat race die
alleen maar tot steeds meer rode cijfers leidt.

'Je kunt daarvoor de verantwoordelijkheid leggen bij de gemeenten die hebben
nagelaten gezamenlijke afspraken te maken, waardoor je als club mazzel kunt
hebben met een jou welgezinde gemeenteraad. Je kunt anderzijds ook zeggen dat
het betaald voetbal het zelf ver heeft laten komen door nooit tot een akkoord te
komen over een zogenoemd salarisplafond. Ik ken de tegenargumenten, uiteraard,
maar het gaat mij erom te zoeken naar instrumenten die helpen de neergaande
financiële spiraal te doorbreken.'

De zeer bij sport betrokken PvdA-wethouder van Nijmegen vindt dat de gemeenten
in het speelveld van het totale betaald voetbal een sleutel in handen hebben.
'We moeten de ontwikkeling waarin de één zegt, ik doe het omdat de ander het ook
doet, een halt toeroepen. Slecht gedrag wordt beloond, want clubs-in-nood
krijgen steun, clubs die hun zaakjes goed voor elkaar hebben niet.'

De Nijmeegse gemeentebestuurder verwijst naar Duitsland, waar een deel van de
winst van nationale ploeg naar clubs gaat, die zwarte cijfers produceren. 'Zou
dat geen idee voor de KNVB zijn? Dankzij gezond voetbal, lukt het de KNVB gezond
te blijven. Dus investeer bijvoorbeeld een deel van de media-inkomsten van
Oranje voor clubs die het financieel goed doen.

'Mijn adagium is en blijft: commerciële topsport moet onder alle omstandigheden
kostprijsdekkend zijn. Maar als in de ene gemeente het geld van de
belastingbetaler wordt aangewend om een club overeind te houden en elders
gebeurt dat niet, dan zijn de verhoudingen zoek en bepaalt de gulste gemeente de
grootte van de begroting en dus ook de positie op de ranglijst. In dat geval is
er geen sprake van eerlijke sport.'

Depla is supporter van NEC. Hij laat weinig thuisduels in De Goffert schieten.
Hij is ervan overtuigd dat zijn stad er anders zou uitzien als het betaald
voetbal zou verdwijnen, waarvan overigens in het geheel geen sprake is.
'Nijmegen zou ook zonder betaald voetbal een aantrekkelijke stad zijn, maar de
Universiteit, de Vierdaagse en NEC bepalen wel het karakter van Nijmegen.'

Buiten zijn economische invloed heeft de voetbalclub ook nog eens een bindende
waarde in vitale delen van de stad. NEC is een leerfabriek, een laboratorium, en
ook nog eens een geweldig bindmiddel in een stad die een spiegel is van de
hedendaagse samenleving.

Depla behoort niet tot de stadsbestuurders die er een gewoonte van maken de
maatschappelijke kosten van het betaald voetbal voortdurend ter discussie
stellen. 'Dat begint altijd met een verwijzing naar de politie-inzet bij
wedstrijden. We klagen toch ook  niet over de maatschappelijke kosten van de
politie-inzet in het  Nijmeegse uitgaansleven!'

Betaald voetbal heeft in zijn opvatting een prijs, maar ook een grote waarde.
'Stadspromotie en citymarketing is één aspect. Het feit dat Doetinchem De
Graafschap heeft, geeft de stad  meer bekendheid en karakter dan een
vergelijkbare stad, ik noem Zutphen, zonder betaald voetbal. Betaald voetbal
heeft ook economische waarde, het biedt werkgelegenheid in directe en indirecte
zin. Naar Feyenoord komen eens in de twee weken 50 duizend toeschouwers, reken
het bestedingseffect van die mensen maar eens uit.'

Populisme is hem al verweten bij de vraag die hij geregeld laat terugkomen: 'Leg
me eens uit waarom we wel geld steken in de infrastructuur van culturele
instellingen en waarom dan niet in de sporticoon? Omdat de club een bedrijf is,
zeggen ze dan. En omdat de spelers zo veel verdienen.

'Waarom moeten we  een schouwburg subsidiëren, waar de Freek de Jonge-, Youp van
't Hek- en Joop van den Ende-partijen een niet kostprijsdekkend podium krijgen
om hun kunsten te vertonen? Ik doe het met plezier,  ik vind de schouwburg ook
bij de kracht van de stad horen. Maar volgens mij klopt de verhouding niet.'

Het meest onderschat vindt Depla de innovatieve kracht van sport. 'Om in sport
winst te blijven boeken, is innoveren een plicht die eigenlijk als vanzelf in
sport zit opgesloten, want wie zich niet verbetert, zal ook niet voorop lopen.

'Dat we als een land met 16 miljoen inwoners azen op een toptienpositie in de
wereld en, in het voetbal, derde staan op de wereldranglijst, is illustratief
voor het innovatieve karakter van Nederland. Als Nederland dat karakter wil
behouden, is de kracht van sport van grote betekenis. Want als ergens innovatie
wordt gestimuleerd dan is het wel in sport. Nederland innovatieland draagt er
niet alleen toe bij dat het land op sportief gebied  presteert, maar ook dat je
je innovatiekracht op orde houdt.

'Dát element wordt in onze benadering van sport te weinig belicht. We spreken
over de waarde van sport als gezondheids-, integratie- en cultureel vehikel,
maar wijzen er nooit op dat je om in sport te overleven, slimmer, beter, sterker
en sneller moet zijn dan je concurrenten.'

'Een laboratorium voor de sport', noemt Depla de ontwikkeling rond NEC als
vertrekpunt van nieuwe kansen in het topvoetbal. 'Er zijn allianties ontstaan
uit de samenwerking die NEC in het naast De Goffert gelegen De Eendracht is
begonnen met de Sint Maartenskliniek.

'NEC maakte gebruik van de sportmedische hulp en adviezen van de instelling, die
op zijn beurt zijn bevindingen bij NEC gebruikte voor productontwikkeling. In de
kliniek zijn meer dan 20 mensen werkzaam die op grond van hun ervaringen met
geblesseerde en revaliderende voetballers een heel voorzieningenpakket voor de
gewone man hebben gevormd.

'Je zou kunnen zeggen dat de Sint Maartenskliniek NEC nodig had voor
productinnovatie en dat de kliniek voor een deel onrendabel heeft geïnvesteerd
waarvan NEC heeft geprofiteerd. De Eendracht snakt naar meer.

'Nijmegen telt drie grote medische instellingen, met elk hun eigen specialisme.
Die willen een baliefunctie creëren die iedere voetballer met een blessure bij
de beste specialist brengt. Maar die samenwerking gaat veel verder, de medische
instellingen werken ook mee in de talentontwikkeling door fysieke metingen.'

Op De Eendracht zijn samenwerkingen ontstaan. Zoals de Hogeschool Arnhem
Nijmegen, met zijn voedingsdeskundigen, de Stichting Topjudo Nijmegen,  de
basketballers van Matrix en de turners van de Hazekamp en het ROC met een
schoolprogramma hebben elkaar gevonden in een netwerk van inspiratie,
ontwikkeling en bedrijfsmatig succes. 'Zonder het betaald voetbal van NEC was de
honingwerking op stad en bedrijfsleven een stuk minder geweest', aldus Depla.

'Mijn stelling is: als onze minister-president vindt dat Nederland innovatieland
moet zijn, zie dan welke kracht er van sport uitgaat. Als we willen innoveren op
het gebied van techniek, voeding en medische begeleiding, denk dan na over de
rol die sport kan spelen in de economische structuur.

'Wat ik  heel goed aan NEC vind,  is het besef dat het ook belangrijk voor de
club zelf is dat zij in een stad met een goede topsportstructuur geen éénpitter
moet zijn.

'Toen Eiffeltowers wegtrok uit Nijmegen, heeft NEC zich sterk gemaakt om Matrix,
een sponsor uit de boezem van de club, naar het basketbal te loodsen.'

De gemeente Nijmegen wil van De Goffert een Topsport- en Innovatiepark maken,
waar topsport, wetenschappelijke en medische kennis en bedrijfsleven
bijeengebracht worden. 'We brengen de partijen bij elkaar, maar ook de
vastgoedinvestering. Dan praat je over een bedrag van 80 tot 85 miljoen euro.
Niet alleen voor het stadion, maar voor het hele verhaal dat erachter zit.

'Daar ligt een opbrengst onder vanwege de exploitatie van stadion, sporthallen
en onderwijs- en medische instellingen. Met een subsidie van 20 miljoen euro
moet het mogelijk zijn dit verhaal budgettair te kunnen laten draaien. Die som
van 20 miljoen gaat niet alleen naar stadion of sporthallen, die  voorheen
afzonderlijk ook werden gesteund.

'Wat nu door de gemeente  wordt geïnvesteerd, gaat naar het
onderzoekslaboratorium dat Nijmegen als onderwijs- en gezondheidsstad enorm
versterkt. En omdat er  zo'n economische impuls vanuit zal gaan, draait het niet
alleen om subsidie van de stad, maar ook van de provincie en de Europese Unie.'

Topsport- & Innovatiepark

De gemeente Nijmegen is sinds 2003 eigenaar van stadion De Goffert. Nadat het
eerder dat complex voor 1 gulden had verkocht aan NEC, werd het in 2003 voor 12
miljoen euro door de gemeente teruggekocht. Paul Depla: 'We hebben ooit een
bouwval verkocht en in 2003  nieuwbouw teruggekocht. We zijn nu bezig het
stadion uit te breiden van 12.000 naar 20.000 zitplaatsen. NEC betaalt een
kostprijs dekkende huur.'

LOAD-DATE: January 29, 2010

LANGUAGE: DUTCH; NEDERLANDS

GRAPHIC: Paul Depla voor stadion De Goffert in Nijmegen. Foto Marcel van den
Bergh

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               9 of 20 DOCUMENTS



                                 de Volkskrant

                            29 januari 2010 vrijdag

'Veel talenten werken hard zonder  topsalaris';
interview  Mark Geerts

BYLINE: Xander van Uffelen

SECTION: ECONOMIE; Blz. 7

LENGTH: 398 woorden


amsterdam 'Het is schandalig dat ABN Amro bij de beoordeling van haar nieuwe
beloningsplan geen overleg heeft gevoerd met klanten', zegt directeur Mark
Geerts (53) van Paperfoam, een duurzaam bedrijf dat met aardappelzetmeel
biologisch afbreekbare verpakkingen maakt. Geerts is een van de vele lezers die
de afgelopen twee dagen boos hebben gereageerd op het Volkskrant-interview
waarin bestuurslid Caroline Princen van ABN Amro het beloningsbeleid van de
staatsbank uitlegt.

Wat is uw bezwaar tegen het beloningsplan van ABN Amro?

'De bank blijkt zich niet bewust te zijn van de maatschappelijke functie die zij
vervult. Er lijkt bij ABN ook geen enkel begrip te bestaan voor de discussie die
woedt over de salarissen van banken. Je moet als bank, zeker als je in handen
bent van de overheid, beter luisteren naar wat er in de maatschappij leeft.  En
na alles wat gebeurd is, was dit een kans om echt verbeteringen door te voeren.'

Wat zou ABN Amro moeten doen?

'Mevrouw Princen zegt dat alle stakeholders belangrijk zijn, dus ook de klanten.
Maar vervolgens vertelt ze dat ze niet met klanten heeft gesproken over het
beloningsplan. Dat vindt ik echt onbegrijpelijk.'

Mogen bankiers dan niet veel geld verdienen?

'Het argument dat bankiers heel hard werken en dus veel mogen verdienen, is niet
valide en een regelrechte schoffering naar vele hardwerkende Nederlanders. Hier
bij mij in het bedrijf werken tientallen mensen die nog geen 10 procent
verdienen van het bedrag van een ABN Amro-bestuurder. Maar zij werken ook heel
hard, net als veel meer werknemers in Nederland.

'De leiding van ABN Amro heeft kennelijk niet op de arbeidsmarkt rondgekeken om
te ervaren dat er héél veel talent rondloopt dat er voor normale salarissen
hard aan wil trekken.'

ABN Amro noemt het een duurzaam plan.

'Te bizar voor woorden. Duurzaam wordt zeker bedoeld in de zin dat er niets
verandert. ABN Amro is zo duurzaam dat ze weer datzelfde bureau Towers Perrin
inhuren dat in het verleden ook al jaren de salarissen heeft vergeleken.'

Uw relatie met ABN Amro heeft u vermoedelijk opgezegd?

'Gelukkig ben ik geen klant van ABN Amro. Ik doe zaken met de Rabobank, die iets
gematigder oogt. Maar ik vrees dat de denktrant van ABN Amro ook bij andere
grote banken leeft.

'Voor een sobere bank moet je waarschijnlijk toch naar Triodos of ASN. Ik hoop
in ieder geval dat veel klanten van ABN Amro zo'n  bank opzoeken.'

LOAD-DATE: January 28, 2010

LANGUAGE: DUTCH; NEDERLANDS

GRAPHIC: Mark Geerts  Foto Raymond Rutting / Vk

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               10 of 20 DOCUMENTS



                                 de Volkskrant

                            29 januari 2010 vrijdag

Obama's leerschool;
Commentaar

SECTION: FORUM; Blz. 11

LENGTH: 330 woorden


Voor iedere Amerikaanse president is het telkens weer een opgave  een pakkende
formulering te kiezen voor de zin waar de jaarlijkse State of the
Union-toespraak feitelijk om draait; namelijk  de zin waarin de stand van het
land wordt benoemd. Die moet to the point zijn, maar niet zouteloos - en
opwekkend, maar niet uitzinnig.

In zijn eerste State of the Union koos Barack Obama voor de volgende
kwalificatie: 'Ondanks onze ontberingen blijft onze unie sterk.' En hij voegde
eraan toe: 'We laten onze geestkracht niet breken door angst of verdeeldheid.'

Is hiermee de stand van het land inderdaad treffend omschreven? Obama's woorden
kunnen in elk geval worden aangemerkt als een goede afspiegeling van de stand
van zijn presidentschap.

De jubelstemming van een jaar geleden is duidelijk voorbij. Hoop en
hervormingsgezindheid worden nog steeds hoog in het vaandel gevoerd, maar Obama
heeft hardhandig kennisgemaakt met de grenzen van de maakbaarheid. Grenzen die
ook gelden voor een charismatische president die door zijn bewonderaars als het
ware op een zetel het Witte Huis is binnengedragen. De hervorming van de
gezondheidszorg, hoe wenselijk ook, stuit op veel weerstand. Er bestaat in brede
kring het gevoel dat de regering-Obama wel miljarden heeft uitgetrokken om het
bankwezen overeind te houden, maar zich weinig bekommert om de noden van de
gewone man. De president zelf wordt verweten dat hij te vaak met zijn hoofd in
de wolken van zijn hooggestemde retoriek loopt.

In de State of the Union erkende Obama met zoveel woorden dat zijn regering
sommige politieke tegenslagen aan zichzelf heeft te wijten. Voor het komende
jaar is het parool: banen, banen, banen. De alledaagse noden van de kiezers gaan
boven het schetsen van fraaie vergezichten. Er komen immers tussentijdse
verkiezingen aan. Het zal Obama's presidentschap minder sexy maken. Maar zijn
historische verkiezing zal alleen historische betekenis houden als hij zich een
effectief president betoont.

xxxxxxxxxxxx

LOAD-DATE: January 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               11 of 20 DOCUMENTS



                                 de Volkskrant

                            26 januari 2010 dinsdag

Keurige rijmen vol romantiek en bijtend cynisme;
kritiek kort

BYLINE: Patrick van den Hanenberg

SECTION: KUNST

LENGTH: 403 woorden

SAMENVATTING

Dat moet meneer Van Merwijk nodig zeggen

Volgens Jeroen van Merwijk kan alleen kunst de samenleving van een morele
ondergang redden.

VOLLEDIGE TEKST:

Amsterdam  Van de tien theaterprogramma's die de cabaretier Jeroen van Merwijk
tot nu toe heeft gemaakt, is geen enkele seconde op tv uitgezonden. En dat
terwijl de  omroepen niet te beroerd zijn om de 'audities voor de voorronde van
het cabaretfestival van Loon op Zand' wel uit te zenden. Vreemd vindt Van
Merwijk het niet, de televisiekijker is nu eenmaal vrijwillig aangesloten op
'een infuus van stompzinnigheid' en kan nauwelijks nog iets verdragen dat verder
gaat dan Op zoek naar de nieuwe Gerard Joling.  Tot zijn ergernis moet Van
Merwijk vaststellen dat 'de gewone man' helaas geen bedreigde diersoort is.

In zijn nieuwste programma komt Van Merwijk met een mengeling van zelfspot en
hautain zelfmedelijden geregeld terug op het beleid van de omroepprogrammeurs.
Trots is hij daarentegen wel op de NPS-documentaire Art in the Family, waarin de
drie Van Merwijk broers (Lucas: slagwerker, Vincent: radiomaker, Jeroen:
cabaretier en beeldend kunstenaar) over hun artistiek  begaafde vader praten.
Zij hebben een enorme eerbied voor hun overleden vader die voor alle drie een
groot inspirator en kunststimulator was.  Terwijl Van Merwijk op het podium aan
een tekening werkt  - 'Dan hoeven we elkaar even niet in de ogen te kijken' -
zien we flarden uit die bewuste documentaire.

De rest van het programma bestaat uit het voorlezen van enkele columns en
natuurlijk uit liedjes. In dat laatste ligt de grootste kracht van Van Merwijk:
keurig rijmende teksten die beurtelings bol staan van romantische warmte en
bijtend cynisme. Helaas zijn, op een enkele uitzondering na, de composities ook
dit keer weer van een tamelijk saaie eenvoud en het gitaarspel niet echt
virtuoos. Had regisseur en begenadigd componist Diederik van Vleuten nou niet
eens de helpende hand kunnen bieden?

Ofschoon Van Merwijk vele invalshoeken weet te bedenken, vertelt hij toch in
bijna alle onderdelen van dit programma hetzelfde: elitair zijn is geen schande,
sterker nog, het moet de samenleving van de morele ondergang redden. Kunst biedt
de enige uitweg uit het moeras, en ook een mislukt kunstwerk is een symbool van
hoop.

Na een half uur heeft hij zijn punt wel gescoord en wordt het een beetje
drammen. Maar ook dit buitengewoon intelligent drammen mag eindelijk weleens op
tv.

LOAD-DATE: January 25, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               12 of 20 DOCUMENTS



                                 de Volkskrant

                            23 januari 2010 zaterdag

Een fascinatie voor het verraad en het kwaad;
onderzoek de jacht op joodse onderduikers

BYLINE: Sytze van der Zee

SECTION: HET VERVOLG; Blz. 36

LENGTH: 2249 woorden

SAMENVATTING

Wie vormde in WO II voor Joodse Nederlanders de grootste bedreiging? Waarom
verklikte een vrouw haar Joodse buren, en ontpopte een politieman zich als
meedogenloze Jodenjager? Sytze van der Zee schreef er een boek over.
Belangrijkste conclusie: het verraad door Joden van Joden is veel groter dan
altijd werd aangenomen.

VOLLEDIGE TEKST:

Het begon met een telefoontje op donderdag 4 juli 2002. Een man die hakkelend
vertelde dat zijn vader, Tonny Ahlers, Anne Frank en de andere onderduikers in
het Achterhuis had verraden. Hij wilde me dringend spreken, zei hij, als
schrijver van het boek over mijn jeugd, Potgieterlaan 7. Al een dag later zat ik
tegenover hem en zijn vrouw in café De Smoeshaan, om de hoek van het Amsterdamse
Leidseplein.

De ene sigaret na de andere rokend klaagde Ton Ahlers over de vloed van
publiciteit die hij over zich heen had gekregen sinds de Engelse schrijfster
Carol Ann Lee in een boek haar onthulling over zijn vader bracht en het
NOS-Journaal en het NPS-programma Andere Tijden er op  12 maart ruimschoots
aandacht aan hadden besteed. En dat terwijl hij die avond net naar een
voetbalwedstrijd wilde kijken. Van mij hoopte hij te ervaren hoe ik hiermee zou
omgaan. Als lotgenoot, in die zin dat mijn vader net als de zijne lid van de NSB
was geweest, én als oud-hoofdredacteur van Het Parool die meer met dit bijltje
moest hebben gehakt.

Hoewel ik met de ogenschijnlijk zwaar aangeslagen man had te doen, mocht ik
deze kans niet laten glippen. Ik  stelde voor dat ik samen met mijn zoon Olivier
een documentaire over hem zou maken. Hij kon dan zijn levensverhaal vertellen,
zijn jeugd als NSB-kind, en waarom hij haast onvoorwaardelijk geloofde dat zijn
- in 2000 overleden - vader de onderduikers in het Achterhuis bij de Gestapo had
aangebracht. Want ook al had de schrijfster vóór de publicatie van haar boek Het
verborgen leven van Otto Frank met niemand van de familie Ahlers gesproken,
volgens Ton Ahlers was haar onthulling een schot in de roos. Ze bevestigde
alleen maar wat hij  had vermoed.

Ondanks de twijfel die  recensenten en journalisten, onder wie Jan Blokker, over
de verraadtheorie van Lee bleken te hebben, begonnen we met onze documentaire.
Maar in ons voornemen een empathische film te draaien kwam algauw de klad.
Behalve dat Ton Ahlers ons eindeloos aan het lijntje hield, groeide   de twijfel
toen  ik in het Nederlands Instituut voor Oorlogsdocumentatie in Amsterdam en
het Nationaal Archief in Den Haag steeds meer dossiers  door had gepluisd. Na
een half jaar besloten we het  project te staken en borg ik tamelijk
gefrustreerd mijn aantekeningen en de fotokopieën van knipsels en dossierstukken
op.

Er verstreken drie jaar voor ik besloot me weer in het verraad te verdiepen. Na
Potgieterlaan 7 had ik me  voorgenomen niet meer over de Tweede Wereldoorlog te
schrijven. Dat hoofdstuk had ik afgesloten, dacht ik, maar zo werkt het nu
eenmaal niet.   Wat  meespeelde, was mijn levenslange fascinatie voor het
verraad en het kwaad. .

Voor het verdere onderzoek besloot ik me niet zozeer op het verraad van het
Achterhuis te concentreren, als wel op de vraag wie voor Joodse Nederlanders en
Joodse onderduikers in het bijzonder de grootste bedreiging vormden.

Waarom verklikte een vrouw haar Joodse buren, bracht een man op grote schaal
Joodse onderduikers aan en ontpopte een politieman zich als meedogenloze
Jodenjager? Het gevaar loerde overal, in de persoon van verklikkers, NSB'ers,
Jodenjagers, collaborateurs, ook van op het oog gerespecteerde burgers.

Wat bracht iemand ertoe zich voor dergelijke praktijken te lenen? En hoe kon het
dat hier meer dan 70 procent van de Joden werd vermoord (102 duizend van de 140
duizend), terwijl dit aantal voor België 42 procent bedroeg (24 duizend van de
60 duizend), voor Frankrijk 36 procent (90 duizend van de 250 duizend) en het
Italië van Mussolini 17 procent (7.500 van de 45 duizend)? Nederland slaat
hiermee in West-Europa verreweg het bedroevendste figuur en schaart zich in het
rijtje van traditioneel antisemitische landen als Polen, Hongarije en Slowakije.


Jodenjagers

Ik begon met het lezen van lokale en regionale studies en kronieken over de
oorlog.  Ook zat ik maandenlang  in de Koninklijke Bibliotheek in Den Haag, op
zoek naar informatie over de Joodse gemeenschap, de deportaties, de rol van de
politie en de speciale politiediensten. En ik hoopte namen te vinden, van
slachtoffers, verraders, Jodenjagers. Na vervolgens in het NIOD de knipselmappen
en een reeks van dossiers  te hebben doorgenomen, wilde ik weten wie de mensen
achter die namen waren.

Hiervoor moest ik in het Nationaal Archief zijn, waar zo'n kleine half miljoen
dossiers zijn opgeslagen  van mensen die na de oorlog op de een of andere manier
met de toenmalige bijzondere rechtspleging in aanraking zijn gekomen. Van hen
hebben de bijzondere gerechtshoven en de tribunalen 2.500 - zo'n 1.500 mannen en
rond de duizend vrouwen - veroordeeld wegens het verklikken en het aangeven van
Joden, verzetsmensen en onderduikers die zich aan de zogeheten Arbeitseinsatz in
Duitsland onttrokken.

Waar ik mij met name op richtte, was de klopjacht op de Joodse onderduiker.
Nadat het overgrote deel van de Joodse bevolking was gedeporteerd, leidde de in
Den Haag gestationeerde Duitse commissaris-generaal voor het veiligheidswezen,
Hanns Albin Rauter, die klopjacht in met  de eis dat elk politiekorps in een
grote of middelgrote stad de beschikking diende te krijgen over een speciale
recherche. Als verlengstuk van de Gestapo (de Duitse Geheime Politie) en de SD
(de Duitse  Inlichtingendienst) moesten deze diensten - zoals in Amsterdam
Joodsche Zaken, in Rotterdam Groep X, in Den Haag de Documentatiedienst, in
Eindhoven de Preventieve Politie, in Utrecht de Centrale Controle - een
fijnmazig net vormen dat vrijwel het hele land omspande.

De Duitsers lieten het opsporen van onderduikers over aan de Nederlandse
politie, zodat zij zich met hun toch al onderbemande bezettingsapparaat op
andere zaken konden concentreren, de bestrijding van het verzet bijvoorbeeld.
Toch glipten er naar hun zin nog te veel Joden door de mazen van het net, waarop
de Befehlshaber van de Sipo (de Duitse Veiligheidspolitie) en de SD, dr. Wilhelm
Harster, in april 1943 een premiestelsel lanceerde dat alleen voor Nederlandse
politiemannen  gold. De premie bedroeg eerst 2,50 gulden  per opgepakte
onderduiker, maar de SD verdubbelde het bedrag als bleek  dat de arrestant zich
ook nog aan een andere overtreding had schuldig gemaakt.

Hoewel de Befehlshaber tevreden constateerde dat het stelsel  effect had,
verhoogde hij de premie algauw tot 5 gulden, vervolgens tot 7,50 gulden, daarna
tot 25 gulden en ten slotte in juli 1944 tot 40 gulden. 'Bloedgeld', zoals de
Amsterdamse SD-rechercheur Gerrit Reinier Mozer het noemde. Ook gewone burgers
hadden er recht op, mits zij een zaak onder eigen naam aanbrachten.

Toch hadden de Jodenjagers van de politie en ook die van de voormalige
Amsterdamse snorder en stofzuigerverkoper Willem Henneicke, de notoire Colonne
Henneicke, nooit hun werk kunnen doen zonder een uitgebreid netwerk van
informanten. In het toenmalige jargon V-mannen en -vrouwen, waarbij de V voor
Vertrauen stond. Het ging  veelal om geregistreerde en betaalde
beroepsverraders, die behalve dat ze voortaan een vast inkomen hadden of anders
meedeelden in de premies, een percentage - eerst 5, later 10 procent - van de in
beslag genomen goederen ontvingen.

'Dat waren in de regel de onguurste elementen, zowel christenen als Joden',
merkte de voormalige Amsterdamse SD-rechercheur Hendrik Blonk na de oorlog op.
Tijdens het proces tegen de Joodse    V-vrouw Ans van Dijk verklaarde zijn
oud-collega Pieter Schaap dat ze bij de Sipo en de SD net zoveel informanten
konden krijgen als ze wilden, ook Joodse. En dat dit geen grootspraak was, bleek
toen ik in het NIOD op het Signalementenblad stuitte.

In dit door het verzet uitgegeven bulletin staan in alfabetische volgorde
verraders, Nederlandse SD- en Gestapo-agenten en verklikkers, met signalement en
vaak met leeftijd, adres, taakomschrijving, pseudoniemen en beschuldigingen. Er
verschenen vijf nummers van in een oplage variërend van 100 tot 500 exemplaren.

Toen ik het blad van augustus 1944 doornam, viel me op dat er relatief veel
Joodse mannen en vrouwen als verrader in stonden. Ik begon ze te tellen en  kwam
op 25 namen, iets wat me toch wel verraste. Mijn kennis beperkte zich tot een
paar namen, onder wie Friedrich Weinreb en Ans van Dijk, de enige vrouw die na
de oorlog werd geëxecuteerd. Maar van lieverlede ontdekte ik dat die 25 nog maar
het topje van de ijsberg waren.

In dossiers en naslagwerken vond ik steeds meer namen en lijsten met namen van
Joodse verraders, in totaal meer dan 120. Enkelen  hadden tientallen, soms meer
dan honderd onderduikers verraden. Tot de beruchtste behoorden naast Ans van
Dijk Bernhard Joseph, Betje Wery, Mozes Brandon Bravo, Irma Seelig en Max
Ekstein. Over Bernhard Joseph vertelde de Amsterdamse SD-rechercheur Schaap dat
zijn Duitse chef Otto Kempin eens tegen hem had gezegd dat als Duitsland de
oorlog zou winnen, deze V-man de enige Jood zou zijn die ze 'ongemoeid' zouden
laten.' Uit waardering voor zijn grote verdiensten hoefde Bubi, zoals de
codenaam van Joseph luidde dan ook geen Jodenster te dragen en hielp Kempin hem
aan een vals persoonsbewijs.

De destijds in Amsterdam wonende Bernhard Joseph - op 25 januari 1923 in het
toenmalige Breslau geboren - leefde van het verraad om na verloop van tijd ook
zijn vader Berthold en zijn drie jaar jongere zuster Resi mee te sleuren. Ook
moeder Lina Joseph-Bloch zou in het complot hebben gezeten, maar justitie liet
haar na de oorlog met rust. Toen Bernhard Joseph in 1948 moest terechtstaan, had
de Politieke Recherche-Afdeling een lijst met de namen van 57 slachtoffers
opgesteld die hij aan de Gestapo zou hebben verraden en die waren omgekomen of
vergast. De recherche wees er echter op dat het werkelijke aantal vermoedelijk
'aanmerkelijk hoger' lag, alleen had zij over de anderen geen verdere gegevens
kunnen vinden. Schaap sprak zelfs over 'honderden Joden'.

Nadat de procureur-fiscaal de doodstraf had geëist tegen Bernhard Joseph,
veroordeelde het bijzonder gerechtshof in Amsterdam hem tot 20 jaar en zijn
vader die met hem terechtstond, tot 18 jaar. In hoger beroep handhaafde de
bijzondere raad van cassatie de straf van Bernhard, maar bracht die van zijn
vader terug tot 15 jaar. Na tweederde van zijn straf te hebben uitgezeten kwam
Berthold Joseph, zwaar hartpatiënt, in 1955 vrij om vervolgens naar Duitsland te
verdwijnen. Over zoon Bernhard is  nergens informatie vinden over waar hij na
zijn vrijlating zou zijn gebleven.

Omdat ik niet uitsloot dat hij nog leefde, leek het me het meest logisch - als
ik tenminste zijn verhaal wilde hebben - het spoor van zijn ouders te volgen.
Van hen  had ik in een dossier nog een naoorlogs adres  in Berlijn-Dahlem
gevonden. Mijn digitale zoektocht bracht me kriskras door Duitsland, maar steeds
ving ik bot. Tot ik ontdekte dat hij in het Zuid-Duitse Kurort Bad Waldsee
woonde.

Het verraad

Als ik in het voorjaar van 2009 samen met mijn zoon Olivier die opnames wil
maken voor een documentaire, in Bad Waldsee arriveer, blijkt Bernhard Joseph bij
zijn dochter te zijn ingetrokken. Zij woont in een gehucht in de buurt van
Kaiserslautern, en nadat ik open kaart tegenover haar heb gespeeld, gelooft ze
me meteen. Ontdaan zegt B. (ze wil anoniem blijven) dat ze helemaal van niets
wist. Van zijn verblijf in Nederland, zijn werk voor de SD en de Gestapo, het
verraad, de veroordeling, de gevangenschap. Sinds een paar dagen ligt hij na een
- in haar woorden - 'piepklein hartinfarct' in het Sankt Johannis-Krankenhaus in
Landstuhl. 'Maar ik hoop dat hij gauw doodgaat', verzucht ze. 'Ik heb helemaal
niets met die man.'

's Avonds overleggen Olivier en ik wat ons nog te doen staat. Tegen half tien
besluit ik zijn dochter te bellen of we misschien niet met haar meekunnen als ze
hem bezoekt. Ze vindt het een goed idee: ik kan hem dan confronteren met zijn
verleden. Ik weet immers zaken die zij niet weet en ze gelooft stellig dat hij
anders alles zonder meer zal ontkennen.

Bernhard Joseph ligt in een driepersoonskamer in een bed aan het raam, een oude,
zieke man, maar ook een van de grootste verraders in de Nederlandse
geschiedenis. Als ik hem in het Nederlands groet en vervolgens vraag of hij deze
taal nog spreekt, reageert hij met: 'Bitte ... uh?' Ik herhaal in het Duits mijn
vraag, of hij, na per slot van rekening een verblijf van meer dan twintig jaar
in Nederland, de taal nog machtig is. Hij schudt het hoofd: 'Dat spreek ik
niet.' Dan verzoekt zijn dochter hem op afgemeten toon mee te komen, ze wil iets
bespreken.

Onderweg naar het cafetaria van het ziekenhuis zegt Bernhard Joseph ineens dat
hij naar de wc moet. Terwijl we staan te wachten, smaalt B.: 'Het zou me niets
verbazen als hij niet meer terugkomt. Dat hij simuleert een of andere aanval te
hebben gekregen. Hij is een geboren acteur.' Maar ik denk dat hij best wil weten
wat er speelt. In de lift zag ik hem verschillende keren naar mij gluren.

In het cafetaria leg ik hem uit dat ik een boek schrijf over het verraad en dat
ik me  heb verdiept in zijn zaak. Hij luistert  zonder dat hij iets van emotie
toont. De dikke, wit-grijze haardos, het spitse gezicht,  de donkerbruine ogen
waakzaam.

Dan begin ik mijn vragen te stellen.

Waarom verklikte een vrouw haar Joodse buren?

Een premie van 2,50 gulden per onderduiker

Kop

LOAD-DATE: January 23, 2010

LANGUAGE: DUTCH; NEDERLANDS

GRAPHIC: Commissaris Meijer van Apeldoorn met zijn gezin. Hij gaf in de oorlog
leiding aan een groep Jodenjagers, de zogeheten Jodenploeg.
Ans van Dijk tijdens haar proces voor het bijzonder gerechtshof in
Amsterdam.Foto Ben van Meerendonk, in bezit van ISSG
Voor zijn arrestatie, eind 1944, vluchtte Bernhard Joseph naar Limburg, waar hij
in het Amerikaanse leger een baantje vond als chauffeur.
Bernhard Joseph
Betje Wery, een van de beruchtste Joodse verraadsters.
Resi Joseph
De Jodenjagers van de Utrechtse politie, de Centrale Controle, met in het midden
zittend de door het verzet geliquideerde commissaris Kerlen.
Sytze van der ZeeFoto Joost van den Broek
Willem Henneicke, lid van een Amsterdamse groep Jodenjagers, de Colonne
Henneicke.

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               13 of 20 DOCUMENTS



                                 de Volkskrant

                            22 januari 2010 vrijdag

Verbod op speculatie  door banken;
Obama versus Wall Street  Obama stelt vergaande regulering  voor

BYLINE: Philippe Remarque

SECTION: ECONOMIE; Blz. 9

LENGTH: 502 woorden

SAMENVATTING

Obama: speculatieve handel van banken was hoofdoorzaak van de financiële crisis.

Congres moet het voorstel nog goedkeuren.

VOLLEDIGE TEKST:

WASHINGTON President Obama heeft donderdag vergaande regulering voorgesteld van
de grote banken. Het is een nieuwe stap in zijn  strijd met Wall Street. De
beurskoersen van de banken zakten meteen in.

'Als deze mensen een gevecht willen, dan is dat een gevecht dat ik graag aanga',
zei Obama over de bankenlobby bij de presentatie van de nieuwe regels, die het
Congres eerst  moet goedkeuren.

Kern van het voorstel is dat de banken niet meer  zelf kunnen speculeren op de
markten met het ingelegde geld  van klanten. Ze mogen geen riskante
effectenfondsen meer voeren en er komt een plafond op hun financiën.

Dat treft een grote inkomstenbron van topbanken als Bank of America, Goldman
Sachs, JPMorgan en Citigroup. Experts stellen dat de hele structuur van de
handel op Wall Street  zou veranderen.

Obama wijst op de risico's waarmee Wall Street nog steeds opereert: dit soort
speculatie was de hoofdoorzaak van de financiële crisis. Vervolgens moest de
overheid de banken redden omdat hun traditionele activiteiten essentieel zijn
voor de economie.

Hij noemde het 'niet gepast' dat het kapitaal dat de banken gebruiken voor hun
speculatieve handel  wordt gesubsidieerd, omdat ingelegd geld in de gewone bank
door de overheid verzekerd is. Dat veiligheidsnet  wordt misbruikt  voor
'roekeloze speculatie die de hele economie in gevaar brengt'.

De president  schaart zich hiermee volledig achter het pleidooi van oud centrale
bankvoorzitter Paul Volcker, die effectenhandel  en  traditionele bankfuncties
opnieuw wil scheiden. Dat was na de beurskrach en Grote Depressie van de jaren
dertig al eens ingevoerd, maar bij de deregulering in de jaren negentig
ongedaan gemaakt. Soortgelijke voorstellen circuleren op het moment in Europa.

Volcker bezocht Obama gisteren en stond achter hem  bij de aankondiging. Obama
noemde het plan zelfs 'de Volcker-regel'. Dat is een hele promotie. Volcker
kreeg eerder weinig voet aan de grond in het Witte Huis, waar minister van
Financiën Timothy Geithner en topadviseur Larry Summers  de belangen van Wall
Street ontzagen.

Maar het politieke landschap is sterk veranderd. Na het desastreuze verlies van
een senaatszetel in Massachusetts kondigde Obama woensdag aan dat hij dichter
bij het gewone volk wil staan. Daar hoort de breed levende woede bij  op  Wall
Street, dat   weer dikke bonussen uitdeelt. Obama noemt dat 'obsceen' en legde
een extra heffing op. Ook zet hij zijn schouders onder een nieuw bureau dat
consumenten moet beschermen tegen valse praktijken van kredietverstrekkers. Wall
Street lobbyt hiertegen  in het Congres.

De Republikeinen zijn in al deze kwesties op de hand van de bankiers, maar
ruiken het politieke gevaar.  Er zijn  tekenen dat ze daarom inzake regulering
wel met Obama willen samenwerken. Voor goedkeuring door het Congres is dat
nodig.

Republikeinen werken inzake regulering mogelijk wel mee met Obama

LOAD-DATE: January 21, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               14 of 20 DOCUMENTS



                                 de Volkskrant

                           21 januari 2010 donderdag

'Accountant heeft kans laten liggen';
ONDERZOEK KREDIETCRISIS  Begrotingen van banken die steun kregen van minister
Bos waren in 2007 gewoon goedgekeurd

BYLINE: Douwe Douwes, Robert Giebels

SECTION: ECONOMIE; Blz. 9

LENGTH: 582 woorden

SAMENVATTING

Van onze verslaggeversDouwe Douwes, Robert Giebels

Accountants hadden complexe bankproducten kunnen bekritiseren, vindt een
zwaargewicht uit de sector.

VOLLEDIGE TEKST:

den haag Waar waren de accountants tijdens de kredietcrisis? Alle partijen in de
financiële wereld - van topbankiers tot toezichthouders - hebben hun portie
kritiek inmiddels wel gekregen. Maar de accountants bleven tot dusverre
grotendeels buiten schot.

Dat is opvallend. Want de vorige keer dat het goed misging in de financiële
wereld - de golf aan bedrijfsschandalen bij bedrijven als Enron, Worldcom en
Ahold - richtte het vizier zich vrijwel direct op de bedrijfscontroleurs. Onder
hun neus was de boel immers grootschalig geflest. In de nasleep van 'Enron' ging
het grote accountantskantoor Arthur Andersen zelfs ten onder.

Maar bij de kredietcrisis ontspringen de accountants in de publieke opinie de
dans. Terwijl alle Nederlandse banken en verzekeraars die eind 2008 hun hand
ophielden bij minister Bos van Financiën, het jaar daarvoor nog gewoon een
goedkeurende verklaring van hun accountant ontvingen.

Het is Jules Muis ook opgevallen. 'Na het echec van Enron hebben de accountants
alweer een unieke kans gemist om tijdig een waarschuwing te geven', zei de
topaccountant woensdag voor de commissie-De Wit, die onderzoek doet naar de
kredietcrisis. Muis is een zwaargewicht in de accountantswereld: hij was onder
meer voorzitter van vakorganisatie Nivra, partner bij het kantoor Ernst & Young,
en interne accountant bij de Europese Commissie.

De rol van de accountants stond woensdag centraal bij de commissie. Muis was
niet te flauw om zijn hand in de boezem van zijn beroepsgroep te steken. 'De
grote vraag is hoe je in overeenstemming brengt dat bankproducten te complex
zijn om op waarde te toetsen, en dat je toch een accountantsverklaring afgeeft.'

De accountants hadden wel wat nadrukkelijker mogen waarschuwen over de enorme
risico's die banken liepen, vindt Muis. 'Ik kan me voorstellen dat je geen
klokkenluider op je cliënt wil worden. Maar je mag je vinger weleens opsteken
als de grens van banaliteit wordt overschreden.'

Menig accountant heeft zich wel degelijk achter de oren gekrabd bij de exotische
producten waarmee de banken zich inlieten, verzekerde Dick Korf van KPMG. Maar
de actieve accountant vindt, anders dan zijn beroepsgenoot-in-ruste Muis, dat
het niet de taak van de accountant is om daar de noodklok over te luiden. 'De
accountant heeft de wettelijke taak om verklaringen van getrouwheid af te
geven', hield Korf vol. 'En die staan voor zover ik weet niet ter discussie.'

Overschat de rol van de accountant niet, waarschuwt Korf. Dat is gevaarlijk. Een
goedkeurende verklaring betekent dat het jaarverslag een goed beeld van de
financiën geeft. Niet minder, maar vooral ook niet meer. 'Het betekent niet dat
het bedrijf op orde is.'

Accountants hebben heus kritische noten gekraakt, verzekerde Korf. Maar ze mogen
niets zeggen over hun individuele cliënten - als ze dat al zouden willen. 'Dat
bespreek je intern met het management. We hebben geen publieke klikfunctie. Als
we zorg hebben gehad, dan zullen we dat gedeeld hebben met de toezichthouder.
Dat doen we bij voortduring.'

Maar daarvan is dus niet veel naar buiten gekomen. 'De gewone man vraagt zich
af: wat heb ik aan zo'n signaalfunctie', zei Muis. 'En terecht. Onderhuids
gebeurt er wel wat - arm twisting met het management - maar de maatschappelijke
signaalfunctie is zo goed als nul komma nul.'

streamer

streamer

streamer

LOAD-DATE: January 21, 2010

LANGUAGE: DUTCH; NEDERLANDS

GRAPHIC: De commissie-De Wit: gespitst op kritiek op de toezichthouders in de
Nederlandse financiële sector.    Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               15 of 20 DOCUMENTS



                                 de Volkskrant

                            16 januari 2010 zaterdag

Gaten in de samenleving;
interview Frank Ankersmit, hoogleraar filosofie van de geschiedenis

BYLINE: Jan Tromp

SECTION: HET VERVOLG

LENGTH: 2601 woorden

SAMENVATTING

Alsof er nooit een crisis was, zo lustig wordt er weer met bonussen gestrooid.
Heeft er dan niemand iets geleerd? Hoogleraar filosofie Frank Ankersmit bijt het
spits af in een serie over de crisis van het kapitalisme: 'Uitgerekend nu
ontbreekt het ons aan een staat die nog iets van betekenis kan regelen.'Door Jan
Tromp

VOLLEDIGE TEKST:

'In het wilde weg zijn we gaan privatiseren', zegt hij, 'zonder ons af te
vragen: wat zijn nu wezenlijke zaken voor de gemeenschap?' Zijn hangsnor draagt
in ruime mate bij aan de droevigheid. 'De energiesector? Naar de markt. De
infrastructuur? Nog amper een aangelegenheid voor de staat. Naar believen kan
men de reeks bijna eindeloos aanvullen.'

Het doet hem denken aan het Ancien Régime, het absolutistische gezag van vóór de
Franse Revolutie. Dat bewind verpatste de duvel en zijn oude moer. Je kon
bijvoorbeeld belastingrecht pachten van de overheid. Wie handig was, legde de
belastingplichtige een ruimschoots hogere aanslag op en stak het verschil in
zijn zak.

Professor Frank Ankersmit: 'Het was een van de belangrijkste verschijnselen
waartegen de Franse Revolutie zich keerde. Men zei: het kan niet dat publieke
bevoegdheden in private handen liggen.

'En precies dat zijn we weer gaan doen. We zijn terug naar het Ancien Régime en
zelfs naar het feodalisme. Het gebouw van de staat is uitgewoond; het vormt de
grootste bedreiging voor onze collectieve toekomst.'

Ankersmit is bijna met pensioen als hoogleraar aan de universiteit van
Groningen. Hij heeft een mooi, breed vak: filosofie van de geschiedenis. Hij is
een liberaal die zich krachtig afzet tegen de neoliberaal en diens
anti-staatsgezindheid.

'Wie zegt dat de staat een oud en zinloos begrip is geworden, kiest voor een
wereld die stuurloos is. Zonder een sterke staat is er niets dat ons kan
beschermen tegen de rampen die we over onszelf afroepen. Zoals die
kredietcrisis. Uitgerekend nu ontbreekt het ons aan een staat die nog iets van
betekenis kan regelen.

'Je kunt lang en breed praten en je kunt gemakkelijk tal van bezwaren tegen de
staat aanvoeren. Maar het neemt niet weg dat je het publieke domein broodnodig
hebt.

'Na de val van de Muur in 1989 triomfeerde de hoogmoed. Het Westen leefde met
het gevoel dat men het enig juiste systeem had. Men waande zich onaantastbaar.
Het leidde tot dat triomfantelijke neoliberalisme met zijn almacht voor de
markt. Het heeft veel, heel veel kapot gemaakt.

'Wilt u een kopje thee? Ik heb trouwens appeltaart van Hovius, de beste bakker
van het Noorden.'

We zitten in fauteuils in een weldadig ingerichte woning in Glimmen, op de grens
van Groningen en Drenthe. Het huis is van boeken vervuld. Veel verzameld werk
van Grote Denkers, in oude banden. Elk half uur getuigen de pendules in de
zitkamer van het verglijden der tijd.

Maar dat neoliberalisme kwam niet uit de lucht vallen. Was het niet de logische
reactie op een staat die verstikte?

'Dat is helemaal waar. Dat maakt 1989 ook tot zo'n interessant jaar. Je zag dat
zowel in West als Oost het afgelopen moest zijn met de greep van de staat op de
samenleving. Het was te ver gegaan. In Nederland hadden wij onze eigen variant
van het Oostblok met die enorm zware verzorgingsstaat. Dat bleek ook geen
houdbare kaart. Verzorging van wieg tot graf is iets dat een staat niet op zich
moet nemen.'

Ankersmit benadrukt een paar keer dat de liberalen volop hebben meegedaan aan de
opbouw van de verzorgingsstaat. 'Het is een flauwekulverhaal dat liberalen uit
zichzelf tegen een sterke staat zijn.'

In de 17de en 18de eeuw  ontwikkelden liberale denkers het concept van de
moderne staat. Hij noemt Thomas Hobbes en diens meesterwerk Leviathan: het volk
sluit een sociaal contract met de vorst die absolute machthebber is. Hij wijdt
uit over de Franse filosoof Jean Bodin die al in 1576 in zijn Six livres de la
république de soevereiniteit van de staat introduceerde als hoogste macht. En
toen de liberalen in de 19de eeuw het voor het zeggen kregen, hebben ze de
ideeënwereld over de staat concreet vorm gegeven.

Ankersmit: 'Maar de hedendaagse christen-democraten en liberalen hebben de staat
laten verflodderen.  Met hun neoliberalisme hebben ze de staat helemaal
verrommeld, in stukken getrokken, geprivatiseerd en verzelfstandigd. Daardoor
ontstond een lappendeken  waaraan niemand nog een touw kan vastknopen.'

Hij slaakt een zucht en pauzeert. 'Nog een kopje thee?'

Hij is een minzame geleerde, Frank Ankersmit. Maar als je hem spreekt over het
neoliberalisme slaat de opwinding toe. Hij heeft er zijn liefde voor de VVD om
opgezegd. Hij is geen lid meer.

Waarom wordt u zo emotioneel?

'Is dat verwonderlijk? Het is heel ernstig wat gebeurt, hoor. Er is meer
politieke macht nodig dan ooit tevoren om de enorme problemen waarin we verzeild
zijn geraakt, het hoofd te bieden. Wat hebben we niet allemaal aan te pakken? De
klimaatcrisis, het opraken van grondstoffen, de verschuiving van de
machtsverhoudingen in de wereld en dan natuurlijk de enorme crisis in het
financiële systeem.

'Onze organen van democratische politieke besluitvorming zouden nu juist
optimaal moeten functioneren. Maar de laatste vijftien, twintig jaar heeft men
weinig anders gedaan dan zand gooien in de machine van het overheidsapparaat.
Wat er nu van over is, zal niet bestand blijken te zijn tegen de stormen van de
toekomst.'

Toch zijn er nog tal van mensen die met overtuiging hun liefde en trouwens ook
hun opluchting betuigen over het anti-etatisme.

'Dan ben je geen goeie democraat, denk ik. Als je zegt dat je gelooft in de
democratie en je zegt dat het zinvol en goed is dat de bevolking zichzelf
bestuurt middels een instantie die de collectieve wil tot uitdrukking brengt,
dan kan je geen anti-etatist zijn. Een goede democraat kan geen anti-etatist
zijn.'

Hoe is het misgegaan?

'Na de val van de Muur moest de staat terug, voor het eerst moest de staat
terug. Vergis u niet, dat was nog nooit vertoond. Sinds het ontstaan aan het
eind van de Middeleeuwen was de staat alleen maar sterker  geworden.

'Dus dan komt het moment dat men voor het eerst in de vijfhonderdjarige
geschiedenis van de staat zegt: de greep is te ver gegaan, nu moeten we terug.
En daar is het misgegaan. Daar liggen, denk ik, de wortels van de kredietcrisis.

'Want toen heeft men nagelaten diep na te denken over de vraag: maar wat
betekent dat, een staat die terugtreedt? En beseffen we dat we het nog nooit aan
de hand hebben gehad in de geschiedenis? Dus weten we hoe je zoiets doet?'

Nou ja, over de volle breedte klonk een feestelijke roep om privatisering, om
verzelfstandiging.

'Jawel, maar men deed het in het wilde weg, zonder dat er enige principiële en
doordachte systematiek aan ten grondslag lag. Het ging volstrekt willekeurig.
Het leek op een zich terugtrekkend leger dat een slag heeft verloren en niet de
gelegenheid neemt zich op een fatsoenlijke manier te hergroeperen.

'Men zei gewoon: alles wat los en vast zit gaan we outsourcen, dat was de term.
In Amerika zijn ze tot en met hun defensieapparaat ermee doorgegaan. Ze hebben
het uitbesteed aan grote aannemers, Halliburton en Blackwater. Die gaan
inmiddels over een belangrijk deel van de uitvoering van de nationale
veiligheid.'

In deze neoliberale context, zegt hij, is het algemeen belang 'een redundant
begrip' geworden, een overbodige zaak. Voor zover het nog relevantie heeft is
het als de uitdrukking van de som van individuele belangen.

'Het gekke is: de Nederlandse burger hecht een groot gewicht aan het algemeen
belang.' Of we toevallig de laatste lezing van de Belgische socioloog professor
Mark Elchardus hebben meegenomen, voor de Raad voor het Openbaar Bestuur. 'Ach,
dat is toch zo'n leuk verhaal.'

Kern van het verhaal van Elchardus is dat mensen niet 'egocentrisch' stemmen,
maar 'sociotropisch', dat wil zeggen dat zij stemmen op basis van wat zij denken
dat goed is voor de samenleving.

Ankersmit: 'En het irriteert de Nederlandse burger dus enorm zoals ze bij die
banken maar doen, met die cultus van eigenbelang.

'Op 29 september 2008 kwam de hebzucht ten val. En amper een jaar later worden
de oude praktijken weer hernomen. Banken nemen opnieuw reusachtige risico's en
bankiers belonen zichzelf met reusachtige bonussen. Dat valt niet te begrijpen.

'Het krankzinnige is dat men deze crisis bestrijdt met de middelen waaruit de
vorige crisis is voortgekomen.

'Geld verdienen op een makkelijke manier doet iedereen graag. Onze voorouders
uit de 17de eeuw lieten al zien hoe dat in zijn werk gaat. Maar het is
gevaarlijk. Mensen die op deze manier grote bedragen opstrijken, moeten beseffen
dat ze iets op scherp zetten in de samenleving.'

De sociale cohesie?

'Ja, zoiets. De kredietcrisis heeft ook moreel een gat geslagen in de
samenleving. Wereldwijd wordt heel veel van de burgers gevraagd, nu en in de
voorzienbare toekomst. Hoe moeilijk zal het worden burgers zover te krijgen als
een kleine groep op schandelijke wijze verdient aan de crisis en de rest moet
maar zien hoe men het hoofd boven water houdt?'

Is het financiële systeem verloederd?

'De banken zijn het publieke domein binnengedrongen. Door de miljardensteun zijn
ze in feite publieke organisaties geworden. Zo is binnen het publieke domein een
concurrent van de staat verschenen. Je kunt niet meer volhouden dat het
staatsgezag soeverein is, dat wil zeggen de enige die het voor het zeggen heeft.
Er is in onze westerse democratieën een instituut zo machtig geworden dat het is
uitgegroeid tot concurrent van de eigenlijke soeverein.'

Houden de banken de staat gegijzeld?

'Dat kan iedereen zien. De banken kunnen de staat nu maken en breken. Dat is om
te beginnen al griezelig. Maar je ziet ook dat de banken zich helemaal niks
aantrekken van de staat. Tot in de Verenigde Staten hebben regeringsleiders
betoogd dat het met die bonussen zo niet langer kan. Ik las dat vorig jaar in de
VS zo'n negentig miljard aan bonussen is uitgereikt. Die lui van de banken
zeggen: Obama? Geen fuck mee te maken.'

Hoe komt het dat de regeringen in hun schulp kruipen?

'In 1815 was Napoleon voorgoed verslagen. En Nederland wist niet wat te doen. De
toestand doet me aan 1815 denken. We weten hoe het niet moet. Het neoliberalisme
is in elkaar gezakt, maar het alternatief kennen we niet. Alles wat we weten is
dat we op een breukvlak leven, dat het geheel anders zal moeten.

'Het  ernstigste is dat de staat niet meer baas is in eigen huis. De banken
hebben een  ongelooflijke macht verzameld in ons type samenleving.

'We hebben een olifant op zolder erbij gekregen. Die kan zomaar door het plafond
zakken. Daarna zijn we allemaal zo plat als een dubbeltje.

'Er moet orde op zaken worden gesteld. Op een of andere manier moeten die banken
onder de duim worden gebracht. Dat is het grote probleem.

'Eigenlijk kan het niet goed. Een land dat probeert zijn banken tot de orde te
roepen, zal meemaken dat banken uitwijken naar een ander land. Ieder land zal
daarom zeggen: laten we het maar niet proberen.  In tegendeel zelfs, laten we
nog maar meer dereguleren. Dan komen meer banken onze richting uit en pakt de
crisis voor ons nog goed uit ook.'

U schetst de onoplosbaarheid.

'Ja, dat is zo.'

Nou, dank u wel.

'Ik zie de toekomst somber in. Ik zie niet dat men dit klaarspeelt.'

Echt niet?

'Er zal een nog hardere klap komen, dat denk ik wel. De banken proberen  de oude
draad op te pakken. Intussen zijn de staatsschulden overal tot gigantische
hoogten gestegen. Alleen al de rentelasten zullen straks sky high zijn. Dan
komen hypotheekhouders in grote problemen. Enzovoort en zo verder. Het is niet
moeilijk je voor te stellen hoe dramatisch de effecten zullen zijn voor de
gewone burgers.'

Altijd gold dat geen systeem veerkrachtiger is dan het kapitalisme. Waarom zou
dat nu niet opgaan?

'Het verschil is dat de economische problemen zich vroeger overwegend voordeden
in de samenleving, in de private sector. Maar nu zie je aankomen dat de staat
wordt meegesleurd. Dat is een nieuwe ontwikkeling, een zeer bedreigende
ontwikkeling. Al helemaa, omdat we niet weten hoe het verder moet. Het liefst
zou men doorgaan met neoliberale politiek. Ook al weet men dat het naar de
afgrond voert.

'De kernvraag voor mij is: zijn de problemen die we nu hebben niet te groot voor
onze 19de-eeuwse democratie? Dat is een oplossingsmachine voor zaken van
bepaalde aard en vooral van bepaalde proportie. Kan die democratie de problemen
van nu nog behappen?

'Het enige dat je nog zou kunnen hopen is dat op Europees niveau de banken
worden aangepakt. Nationale staten zitten niet meer in een positie dat men dat
kan. Europa kan het.

'Europa zou moeten besluiten tot een strikt regime. Men zou de grote banken uit
elkaar moeten trekken. Er moeten waterdichte schotten komen tussen bankieren en
verzekeren. Als men dat echt wil en met verve uitvoert, denk ik dat de banken in
Europa daar niet onderuit kunnen. Dan kun je ze een lesje leren. Als men dat
doet, weten ze weer wie de baas is.'

Als, als

'Ja, het is treurig. Ik zie Europa niet een zelfstandige entiteit worden. Ik zie
niet gebeuren dat de banken worden teruggedrongen in hun hok.

'We hebben kapitalisme gehad in verschillende vormen. Het industriële
kapitalisme hadden we, daarna kreeg je het beleggingskapitalisme. Allemaal
onvergelijkbaar met het bancaire kapitalisme van nu. Dat is zo ontzettend
gericht op het heden, dat is onvoorstelbaar. Alle rekeningen die men naar de
toekomst kan verwijzen, schuift men vooruit. Het gaat nooit om de langere
termijn. Het gaat om winst nu, om pakken wat je pakken kunt. En opmaken, zo snel
mogelijk opmaken. Wie later leeft, dan zorgt. Onze kinderen en kleinkinderen,
die kunnen barsten. Hebben we niks mee te maken.'

We praten nog wat heen en weer over uitwegen en ontsnappingskansen. De
mismoedigheid blijft. Ten slotte zegt hij: 'In Nederland verander je nooit wat.
U weet toch dat alle grote veranderingen die we hier gehad hebben van buiten
zijn gekomen? Van Bourgondiërs, van Spanjaarden, van Willem I die een Duitser
was , van de Fransen in 1795. En Thorbeckes hart lag ook eerder in Duitsland dan
in ons land.

'Ik denk dat het te maken heeft met onze sterke stedelijke cultuur. We hebben
geen traditie van een krachtig centraal gezag. Een minister-president is hier
niet veel meer dan een burgemeester. Vandaar dat iedere poging om te hervormen
hier altijd vastloopt. Tenzij buitenlanders het doen. Die hebben geen last van
die cultuur. Misschien dat de EU hier een keer ingrijpt. Dat zou je mogen hopen.

'Hier verander je niks. Neem zoiets simpels als een gekozen burgemeester. Heel
Europa heeft een gekozen burgemeester, behalve Georgië geloof ik. Maar zelfs dat
krijg je hier niet van de grond.

'Het is toch werkelijk  en al die commissies voor een nieuwe grondwet, wat
hebben we niet gehad, de commissie Cals-Donner, van 1967 geloof ik, en we hebben
nog meneer Deetman gehad en die Nationale Conventie. Allemaal heel verstandige
rapporten. Allemaal in de prullenbak. Hier verander je niks. Daar moet je zelfs
niet meer op hopen.

'Nog wat thee misschien? Appeltaart?'

'Er is meer politieke macht nodig dan ooit om de problemen  het hoofd te bieden'

KAPITALISME IN CRISIS

CV

194                                                      geboren in Deventer
5
197                                                geschiedenis in Groningen
3
197                                                   filosofie in Groningen
7
198                 promotie op een studie naar het narratieve element in de
1                                                         geschiedschrijving
198            lid KNAW, Koninklijke Nederlandse Academie voor Wetenschappen
6
199       hoogleraar intellectuele en theoretische geschiedenis in Groningen
2
200           mede-auteur van het VVD beginselprogramma Liberaal    Manifest
5
200     lid van de Nationale Conventie, een adviescollege over  bestuurlijke
6                                                                vernieuwing


CV

De bonussen bloeien weer. En de staat verdort. Op weg naar het einde?

DEEL 1 in een korte serie over de crisis van het kapitalisme

LOAD-DATE: January 15, 2010

LANGUAGE: DUTCH; NEDERLANDS

GRAPHIC: Frank Ankersmit, hier met hond Vos: 'De banken zijn het publieke domein
binnengedrongen. Door de miljardensteun zijn ze in feite publieke organisaties
geworden.' Foto Joost van den Broek / de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               16 of 20 DOCUMENTS



                                 de Volkskrant

                            11 januari 2010 maandag

'De AVRO fuseren? Dan met de VPRO';
interview  avro-directeur willemijn maas

BYLINE: Wilco Dekker

SECTION: MEDIA EN MENSEN

LENGTH: 785 woorden


Een minister die stelt dat het bestel in 2016 grondig op de schop gaat. De baas
van de Publieke Omroep die wil dat er negen omroepen verdwijnen. Omroepen die
miljoenen moeten bezuinigen en zendtijd kwijtraken door de groei van MAX en BNN
en de komst van Powned en Wakker Nederland (WNL). En de Haagse politiek die wil
dat omroepen zich meer onderscheiden. De zorgen moeten zich opstapelen voor
AVRO-directeur Willemijn Maas (50).

WNL-voorzitter en voormalig AVRO-coryfee Fons van Westerloo schreef onlangs in
de Volkskrant dat je helderziend moet zijn om het verschil te zien tussen de
AVRO en de TROS.

'De AVRO is dé omroep voor kunst en cultuur, die we voor een breed publiek
toegankelijk willen maken. Daarbij werken we samen met de VPRO en de NPS. Dat is
alvast een groot verschil: de TROS is meer van het levenslied.  Maar Fons doelde
op de samenwerking van de AVRO en de TROS in EenVandaag. Volgens hem was de AVRO
in zijn tijd echt rechts-liberaal, met Wibo van de Linde. Maar volgens mij is de
AVRO altijd een liberale omroep geweest voor het hele spectrum. Van de Linde
heeft hier wel kort gewerkt, maar toen stapte Jaap van Meekren op. De balans
tussen wat linkser of rechtser wordt altijd weer hersteld.'

U hoeft Televizier niet terug om de AVRO meer profiel te geven, zodat de TROS
weer Aktua  kan maken?

'Eenvandaag is de best bekeken actualiteitenrubriek, met dagelijks ruim een
miljoen kijkers. Andere kijkers dan Netwerk en NOVA. EenVandaag weet de
'bezorgde burgers' te bereiken, mensen die normaal naar de commerciële omroepen
kijken. Zo'n succesrubriek laat je niet verdwijnen. Jaren geleden moesten we van
de politiek samenwerken bij de actualiteiten, overigens een begrijpelijke wens,
en nu zou het weer te veel op elkaar lijken. Maar mensen zitten echt niet te
wachten op zes of zeven aparte actualiteitenrubrieken.'

Het WNL van Van Westerloo wil er ook een.

'Daar is al weleens over gesproken. Dat WNL bijvoorbeeld een van de zes avonden
in de week EenVandaag gaat maken. Maar er is nog niets besloten.'

Nóg minder profiel voor de AVRO.

'Laten we eerst afwachten wat WNL eigenlijk gaat doen, want dat weet nog
niemand. De 'hardwerkende Nederlander' willen ze bedienen. Tsja. De AVRO wil als
liberale omroep mensen niet vertellen wat ze moeten denken. Wij willen goede
informatie geven, vanuit alle kanten, zodat mensen zélf hun mening kunnen
vormen. Wij vinden opinie en debat ook  belangrijk, maar dat kan ook heel goed
buiten een actualiteitenrubriek. Zo gaan we een thema-avond maken voor jongeren
op Nederland 3, Zooo Rechts, over wat rechts eigenlijk is, en waarom jongeren
rechts zijn. Zoals we eerder al eens Zooo 30 hebben gemaakt, over de dilemma's
van dertigers. Een thema-avond Zooo Gay, daar denken we ook over.'

Door Powned en WNL, en door de grote groei van BNN en  MAX, moeten de bestaande
omroepen fors inleveren. De AVRO ook?

'We zijn gelukkig gegroeid tot boven de 400 duizend leden, dat is goed  voor het
budget en de zendtijd die we krijgen. Maar iedereen moet inschikken, dus wij
ook. Gelukkig heeft mijn voorganger hier goed werk gedaan voordat ik kwam, zo'n
drieënhalf jaar geleden. Daardoor hebben we nu een efficiënte en flexibele
organisatie, met ongeveer 250 mensen. De ingrepen waren toen heel pijnlijk, er
zijn zeventig banen verdwenen, maar daar profiteren we nu van. Veel andere
omroepen zijn nog niet zo ver.'

Er zijn ook te veel omroepen, vindt topman Henk Hagoort. Hij wil terug van 24
naar 15.

'Het is altijd goed om naar efficiency en samenwerking te kijken. Zeker voor de
vele kleine omroepen vind ik een fusie of bestuurlijke samenwerking heel goed.
Maar ik heb vroeger in de hbo-sector gewerkt, en ik weet dus dat de voordelen
van grote fusies lang niet altijd opwegen tegen de nadelen. Je moet alleen
fuseren om goede inhoudelijke voordelen te behalen.'

Met wie zou de AVRO nu fuseren?

'Met niemand.'

Maar als het per se moet?

'Dan met de VPRO. Daar werken we inhoudelijk goed mee samen op kunst- en
cultuurgebied. Met de NPS ook, maar dat is geen ledenomroep, en daarom niet
logisch.'

Dus niet met WNL?

'Die zou dan eerder met de TROS samen moeten gaan. Net als MAX goed zou passen
bij de TROS. Maar de AVRO staat altijd open voor inhoudelijke samenwerking.'

Helemaal nu het bestel in 2016 grondig op de schop gaat, zoals Plasterk heeft
gezegd.

'Merkwaardig hoe dat in de publiciteit is gekomen. We hebben als omroepen half
december een brief gekregen van Plasterk waarin hij ons uitnodigde voor
gesprekken over de nieuwe concessieperiode. Maar in die brief stond dat een
sterke Publieke Omroep buiten kijf stond, net als de functie van de omroepen. We
waren dus wat verbaasd. Maar misschien is Plasterks boodschap wat anders naar
buiten gekomen dan de bedoeling was.'

LOAD-DATE: January 10, 2010

LANGUAGE: DUTCH; NEDERLANDS

GRAPHIC: Willemijn Maas: 'De TROS is meer van het levenslied.'   Foto Guus
Dubbelman/de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               17 of 20 DOCUMENTS



                                 de Volkskrant

                            9 januari 2010 zaterdag

Kom maar op met die bodyscan;
essay de privacypreutsheid

BYLINE: Peter Giesen

SECTION: HET VERVOLG

LENGTH: 1729 woorden

SAMENVATTING

In de strijd tegen het terrorisme gaat Schiphol op grote schaal gebruik maken
van bodyscans. Onmiddellijk schermt de digitale burgerrechtenorganisatie Bits of
Freedom met Big Brother. Natuurlijk moet er over privacy niet luchthartig worden
gedaan, maar privacy mag geen synoniem voor gezeur worden. Door Peter Giesen

VOLLEDIGE TEKST:

Een tijdje geleden had ik een paar schoenen waarin klaarblijkelijk metaal was
verwerkt. Elke keer als ik op het vliegveld werd gecontroleerd, begon het
detectiepoortje te piepen. Vervolgens werd ik gefouilleerd door een
beveiligingsbeambte. Vooral het betasten van de binnenkant van mijn dijen vond
ik een onaangename sensatie.

De komst van bodyscans op Schiphol juich ik dan ook van harte toe. Even de armen
omhoog, en doorlopen maar. Toch werd er meteen tegen geprotesteerd: aantasting
van de privacy! Overigens zullen er pas mensenogen aan te pas komen als de
computer alarm slaat. En wat dan nog? Een beambte die ik niet ken en nooit meer
terug zal zien, mag best de contouren van mijn lichaam zien. Zo spannend zijn ze
niet.

De digitale burgerrechtenorganisatie Bits of Freedom was echter onverbiddelijk:
'Bloot is bloot'. En: 'Kan echt worden voorkomen dat personeel de naaktfoto's
van bekende Nederlanders met een mobiele telefoon fotografeert? Of dat een
ambtenaar zijn privécollectie van naakte minderjarigen uitbreidt met de foto's
van de scanner?' Misschien niet altijd, zoals er zo veel incidenten nooit
helemaal zijn uit te sluiten. Of de 'naaktscanners' het vliegverkeer werkelijk
zo veel veiliger zullen maken is een ander verhaal.

Het is een reflex: privacypreutsheid. Elke keer als er gegevens worden
opgeslagen of uitgewisseld, verschijnt het privacyspook aan de horizon. We leven
in een 'glazen samenleving', zo wordt betoogd, waarin de private sfeer wordt
weggevaagd door een alziende Big Brother.

Er gaapt echter een enorme kloof tussen de voorvechters van privacy en de grote
massa. Niet voor niets reikte Bits of Freedom in 2007 de Big Brother Award uit
aan de Nederlandse burger. 'Door een onverschillige houding - 'Ik heb toch niks
te verbergen' - en desinteresse in wie er allemaal met zijn persoonsgegevens aan
de haal gaat, is de burger zelf medeverantwoordelijk voor het verdwijnen van
privacy .'

Die kloof is heel goed verklaarbaar. We leven in een bange wereld, waarin mensen
veiligheid belangrijker vinden dan privacy. Maar wat belangrijker is: de meeste
verhalen over privacy zijn abstract en bloedeloos. Om de gevaren van een glazen
samenleving te schetsen, nemen privacyvoorvechters hun toevlucht tot vergezochte
scenario's. Stel dat er een nieuwe naziregering aan de macht komt, dan kan ze
met een muisklik over al onze gegevens beschikken. Of stel dat hackers onze
gezondheidsgegevens stelen en verkopen aan verzekeraars en werkgevers. Mensen
met een ernstige ziekte of een psychiatrisch verleden kunnen het dan wel
vergeten. Maar welk bedrijf laat zijn sollicitanten screenen door hackers? In
elk geval geen bedrijf waar ik voor zou willen werken.

Principieel verhaal

In 2008 hield de filosoof Beatrice Roesler voor het Humanistisch Verbond de
Socrateslezing, een mooi, principieel verhaal over het belang van privacy. De
voorbeelden die ze gebruikte waren echter ontleend aan kunst en literatuur,
waaronder een roman van Christa Wolf over een vrouw die gevolgd werd door de
Stasi. Het is nu eenmaal niet zo dat gewone burgers massaal voor boef worden
aangezien, omdat politie en veiligheidsdiensten bestanden aan elkaar koppelen.
De Amerikaanse rechtsfilosoof Douglas Solove is op principiële gronden een
fervent voorvechter van privacy. 'Maar privacy is geen horrorfilm', schrijft hij
ook. 'Er is weinig dood en goorheid te vinden op dit terrein.'

Wat niet is, kan nog komen. Over privacy moet niet luchthartig worden gedaan. De
gevaren van massale digitalisering en uitwisseling van data zijn reëel. Maar de
discussie wordt vertroebeld doordat privacyactivisten alles op een hoop gooien.
Wat is er bijvoorbeeld tegen camerabewaking? Wat heb ik te vrezen als ik door de
stad loop en tientallen malen word geregistreerd. Volgens Beatrice Roesler
hebben de camera's een 'normaliserende' werking, waardoor ze ons gedrag in het
openbaar 'massaal belemmeren en veranderen'. Ik zie niet zo goed in hoe? Word ik
in de kraag gevat als ik een carnavalsmuts opzet? Ik zal toch op zijn minst de
indruk moeten wekken dat ik een strafbaar feit ga plegen.

Privacypreutsheid leidt de aandacht af van risico's die er wel toe doen. Hoe
meer data worden opgeslagen, hoe groter de kans dat er iets mis gaat, door
fraude en misbruik, of - waarschijnlijker - door slordigheid en stommiteit. Zo
memoreerde Jacob Kohnstamm, voorzitter van het College Bescherming
Persoonsgegevens, dat alarmmeldingen voor brandweer en ambulance onbeveiligd
werden rondgestuurd, waardoor de adressen van blijf-van-mijn-lijfhuizen gevonden
konden worden.

Overigens komt het gevaar voor privacy lang niet altijd van de overheid (Big
Brother!). Ook burgers kunnen elkaars privacy ernstig schenden, bijvoorbeeld
door bewakingsbeelden van een zoenende Wesley Sneijder en Yolanthe Cabau van
Kasbergen door te spelen naar de media, of door naaktfoto's van ex-partners op
internet te zetten.

Potentieel gevaarlijk is ook het zoeken naar verdachte burgers door grote
databestanden na te vlooien op verdachte patronen. Nog steeds is de kans niet zo
groot dat een willekeurige burger hier iets van zal merken. Maar stel dat je een
vrome moslim bent of radicaal-linkse of -rechtse sympathieën koestert. Dan kun
je op het radar van de veiligheidsdiensten terecht komen, zonder dat je iets
strafbaars hebt gedaan. Daar zit een gevaar in: onschuldige burgers met een
'verkeerd' risicoprofiel kunnen als verdachte worden behandeld. Dat zal
radicalisering eerder in de hand werken dan ontmoedigen. Daarom is het
belangrijk dat data worden beschermd, en dat de uitwisseling ervan aan strenge
regels en controles wordt onderworpen.

Er zijn ook terechte twijfels over de effectiviteit van het verzamelen van
gegevens. Terreurbestrijders worden lang niet altijd wijs uit de rijstebrijberg
van data. Zoals minister Ter Horst van Binnenlandse Zaken ooit snedig opmerkte:
'Hoeveel hooibergen moeten we nog opzetten om een speld te vinden?'

De Nigeriaan met een bom in zijn onderbroek stond gewoon als verdachte
geregistreerd. Ongetwijfeld hebben de Amerikaanse inlichtingendiensten fouten
gemaakt, maar die worden door het systeem in de hand gewerkt. Achteraf is het
patroon zonneklaar. Maar voordat iemand zichzelf probeert op te blazen, is hij
ook maar een van de miljoenen die over de hele wereld worden gevolgd.

Toch hebben westerse regeringen geen andere keus dan het zo goed mogelijk
opsporen en volgen van potentiële terroristen, daarbij gebruik makend van
geavanceerde technologische middelen. Dat is een politieke realiteit, maar ook
een morele opdracht.  Iedereen weet dat nooit alle aanslagen zijn te voorkomen,
maar regeringen moeten zich tot het uiterste inspannen om hun burgers te
beschermen. Ik zou me nog veel slechter op mijn gemak voelen in een wereld
waarin terroristen vrijelijk zouden kunnen reizen en onbespied hun gang kunnen
gaan.

Ook op andere terreinen heeft het opslaan en uitwisselen van gegevens voordelen.
De bestrijding van fraude met belastingen en sociale zekerheid door bestanden
aan elkaar te koppelen is een goede zaak.

Dezelfde formulieren

Over de vormgeving van het Elektronisch Patiëntendossier kan worden gestreden,
maar het is alleen maar handig als een patiënt met verschillende artsen niet
voortdurend dezelfde formulieren hoeft in te vullen. Bovendien is het belangrijk
dat artsen van elkaar weten wat ze doen, bijvoorbeeld om - soms fatale - fouten
met medicatie te voorkomen. Het plan van minister Rouvoet om elk kind in een
Elektronisch Kinddossier onder te brengen is megalomaan, maar dat geldt zeker
niet voor het streven naar een betere coördinatie in de Jeugdzorg.

'Privacy is cruciaal voor autonomie en psychologisch welzijn', schrijft de
Britse filosoof A.C. Grayling in zijn boek Liberty in an Age of Terror. 'Zelfs
geliefden hebben een zekere mate van privacy ten opzichte van elkaar nodig.
Zonder eigen domein is ook bijna geen 'zelf' mogelijk.' Het is een fundamenteel
recht om controle te hebben over de manier waarop we ons naar buiten
presenteren. Aan sommige mensen vertellen we alles, aan andere bijna niets. Onze
vrijheid wordt geschonden als andere burgers, of de overheid, dingen onthullen
die we geheim willen houden. Dat sommige mensen hun hele hebben en houden op
internet zetten, kan dan ook nooit als rechtvaardiging dienen voor een inbreuk
op privacy door anderen. Exhibitionisme is een keuze, een onthulling door iemand
anders niet.

Maar doorgaans is het een misverstand dat 'ik' in  de gaten word gehouden. Het
gaat slechts om mijn gegevens, die verpletterend oninteressant zijn. Er schuilt
iets van narcisme in privacypreutsheid, alsof anderen zo nieuwsgierig zijn naar
ons doen en laten. Wie kan het schelen dat ik op Nieuwjaarsdag van Brussel naar
Wageningen reed, onderweg tankte en mijn ouders belde om ze een gelukkig nieuw
jaar te wensen? Het is allemaal geregistreerd, maar de kans is klein dat deze
trivia ooit een ambtenaar onder ogen zullen komen. Dat gebeurt pas als de
computer een verdacht patroon heeft ontdekt.

Daarom is de veelgebruikte, zo niet versleten metafoor van Big Brother
misplaatst, vindt  rechtsfilosoof Solove. De gegevens die we afstaan aan
bedrijven of overheid, zijn zelden van intieme aard. Daarom laten zij de meeste
mensen ook onverschillig. Voor hem wordt het gevaar beter geïllustreerd door een
andere roman, Het Proces van Franz Kafka. Daarin wordt de hoofdpersoon, Josef
K., door een almachtige overheid beschuldigd, zonder dat hij weet waarvan.
Evenmin is hij bij machte de gegevens waarop de beschuldiging is gebaseerd, in
te zien, laat staan te veranderen.

In de digitale samenleving is dat een reëel gevaar, dat om waakzaamheid en
regelgeving vraagt. Die waakzaamheid verslapt echter als privacyvoorvechters
zich tegen elke vorm van elektronische opslag keren, of moord en brand roepen
over verschijnselen waar de meeste burgers helemaal geen bezwaar tegen hebben,
zoals bodyscans of beveiligingscamera's. In dat geval dreigt privacy een
synoniem te worden voor gezeur.

De gegevens diewe afstaan aan bedrijven of overheid, zijn zelden van intieme
aard

Kop

VeBoL

LOAD-DATE: January 8, 2010

LANGUAGE: DUTCH; NEDERLANDS

GRAPHIC: Illustratie Yvonne Kroese

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               18 of 20 DOCUMENTS



                                 de Volkskrant

                            7 januari 2010 donderdag

Begrip voor IJsland;
Commentaar

SECTION: FORUM; Blz. 11

LENGTH: 539 woorden


Het besluit van de IJslandse president Olafur Grimsson om niet akkoord te gaan
met de terugbetaling van bijna 4 miljard aan Icesave-gelden aan Groot-Brittannië
en Nederland heeft tot ferme reacties in politiek Den Haag geleid. VVD-Kamerlid
Frans Weekers gaat het verst door IJsland onder druk te willen zetten  met een
juridische claim die nog veel hoger uitvalt dan de 1,3 miljard die minister
Wouter Bos aan terugbetalingen voor ogen heeft. De minister van Financiën zelf
zegt evenmin  water bij de wijn te willen doen met zijn uitspraak: 'We willen
ons geld terug'.

De Britse autoriteiten lijken al even vastberaden en waarschuwen IJsland voor
een  internationaal isolement.  Leningen van het IMF en   Scandinavische landen,
alsmede toetreding tot de Europese Unie, zouden voor de IJslanders uit zicht
raken wanneer zij niet alsnog over de brug komen.

Bij zoveel spierballenvertoon - het ontbreekt alleen nog aan de oproep de Britse
en Nederlandse marine naar Reykjavik  te laten opstomen - is het goed de andere
kant van de zaak te belichten.

Wat de circa 330 duizend IJslanders overkomt, is een extreme uitvergroting van
wat in een groot aantal andere landen, waaronder Nederland, is gebeurd:  de
gewone burger moet opdraaien  voor het gegoochel en de overmoed van  bankiers.
In Nederland wordt die pijn dankzij het grotere  inwonertal niet direct gevoeld.
De dertig miljard euro die de redding  van ABN Amro heeft gekost, wordt over 16
miljoen Nederlanders uitgesmeerd. Bovendien is dat geld niet weg, want de bank
bestaat nog.

In het geval van IJsland doet zich de extreme situatie voor dat drie banken - en
daarmee een groot deel van de financiële sector op het eiland -  werden
weggevaagd. De last die dat op de 330 duizend IJslanders legt, is onevenredig
groot, al kunnen de opbrengsten uit de failliete boedel van Landsbanki, de
moederbank van Icesave,  de pijn verzachten. Vooralsnog brengt het akkoord dat
met de Britten en de Nederlanders is afgesloten en nu door de president is
verworpen, met zich mee dat iedere inwoner van het eiland, kinderen en bejaarden
meegerekend, met een  schuld van 13 duizend euro wordt opgezadeld. Compassie is
daarom op zijn plaats.

Ook is er een meer praktisch argument voor enige coulance: bij een faillissement
van IJsland zijn Groot-Brittannië en Nederland al helemaal niet gebaat.
Vasthouden aan een te zware schuldenlast kan het economisch herstel van het land
blokkeren, en daarmee leiden tot het vertrek  van hoger opgeleide inwoners. Als
straks slechts nog wat vissers resteren, kunnen Nederland en Groot-Brittannië
het helemaal wel vergeten.

Minister Bos doet er dan ook goed aan de spierballentaal uit de Tweede Kamer te
trotseren. Samen met zijn Britse collega Darling moet hij onderzoeken of  een
geste kan worden gemaakt, bijvoorbeeld in de vorm van kwijtschelding van de
rente of een deel van de schuld. Er is geen reden IJsland geheel te vrijwaren -
tenslotte hebben de autoriteiten aldaar   gefaald in hun toezicht op het eigen
bankwezen. Maar het gaat niet aan een onredelijk hoge prijs te vragen van een
bevolking die zich in meerderheid met reden meer slachtoffer dan dader voelt.

Reageren? http://volkskrant.nl/commentaar

Nederland niet gebaat bij vasthouden aan Icesave-akkoord

LOAD-DATE: January 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               19 of 20 DOCUMENTS



                                 de Volkskrant

                            7 januari 2010 donderdag

Met de bus naar het stadion;
wk voetbal  Antjie Krog

SECTION: SPORT

LENGTH: 565 woorden


Met minder dan zes maanden te gaan tot het WK-voetbal worden de duimschroeven in
Kaapstad in lichte paniek aangedraaid.

Het bescheiden vliegveld van Kaapstad is omgetoverd tot een heuse luchthaven met
lange gangen en rijen balies voor een snelle doorstroming, en de stad zelf is
één grote bouwput. De hoofdwegen worden verbreed, er worden bruggen gebouwd om
de kans op files te verkleinen en er gaan shuttlebussen vanaf het vliegveld
rechtstreeks naar het nieuwe stadion rijden, over een aparte busbaan.

Wat een luxe! In Zuid-Afrika ben je altijd afhankelijk van welwillende
familieleden die je even ophalen of wegbrengen, anders ben je een fortuin kwijt
aan parkeerkosten en taxi's. Het WK wordt natuurlijk als excuus gebruikt om het
openbaar vervoer in ons land drastisch op te kalefateren. Speciale busbanen dus,
waardoor iedereen binnen 500 meter van een bushalte moet komen te wonen. Kortom,
er wordt 'iets gedaan voor de gewone man'.

Maar in Zuid-Afrika vraagt men zich af wie dat nou eigenlijk zijn. De chauffeurs
van de tienduizenden minibustaxi's voelen zich aangesproken en gaan prompt in
staking. Geregelde buslijnen in plaats van minibustaxi's die niet meer propvol
vertrekken, dat is de nekslag voor die taxibedrijven. Die zijn hét bewijs van
succesvol zwart ondernemerschap. Het gaat om de werkgelegenheid van
honderdduizenden chauffeurs, in een volledig zelfregulerende bedrijfstak. Nu
wordt ineens voorgeschreven wie waar mag rijden en wanneer. Alle voertuigen
worden gestandaardiseerd en geregistreerd. Maanden lang al haalt de
verkeerspolitie aftandse busjes van de weg, de eigenaren krijgen een flinke
boete.

Sommige taxibedrijven hebben zich neergelegd bij de plannen, andere nemen de
wapens op en uit rancune worden bussen in brand gestoken, hoewel de sterke
levensader van het Zuid-Afrikaanse wegvervoer op zijn vijandige houding lijkt
terug te komen.

Net haalde iedereen dus opgelucht adem en trots werd naar het keurige formaat
van de nieuwe minibustaxi's gekeken, of er bleek een enorme blunder te zijn
gemaakt met de berekening van de kosten. De exclusieve busbanen kunnen niet
worden afgemaakt en er moet drastisch op worden bezuinigd - wat natuurlijk
betekent dat de straatarme bevolking in de townships het nakijken heeft.

Nog geen week later horen we dat de nieuwe bussen het dubbele gaan kosten van
wat was geraamd. De huidige bussen kunnen niet worden gebruikt omdat ze te hoog
zijn voor de nieuwe bushaltes. En na al die rampzalige krantenberichten
verschijnt er een geestdriftige Fifa-official op tv die ons verzekert dat het
gaat om kleine aanpassinkjes in het grote geheel.

Tijdens de jaarwisseling vernamen we trouwens de vijf doelen die de regering met
het WK beoogt: het opknappen en uitbreiden van de infrastructuur, het scheppen
van 125 duizend arbeidsplaatsen in een tijd van economische recessie, de groei
van het toerisme naar Zuid-Afrika na het WK. En niet alleen dat: het hele
continent lift mee op het succes: Afrika is meer dan alleen maar leeuwen,
olifanten en hongerende kinderen. Als laatste wordt de hoop uitgesproken dat het
toernooi in het tijdperk na Mandela meer saamhorigheid zal brengen in een zeer
verdeeld Zuid-Afrika.

Vertaling Robert Dorsman

Antjie Krog (1952) (foto Karina Turok) is een Zuid-Afrikaanse  dichteres en
schrijfster. Dit is de dertiende aflevering van een serie over het WK voetbal.

De   busbanen kunnen niet worden afgemaakt

LOAD-DATE: January 6, 2010

LANGUAGE: DUTCH; NEDERLANDS

GRAPHIC: xxtestantjie_ph01

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved

                               20 of 20 DOCUMENTS



                                 de Volkskrant

                             4 januari 2010 maandag

Herdenken met de Duitsers, ik kan het niet

BYLINE: Rabbijn Evers

SECTION: FORUM; Blz. 9

LENGTH: 709 woorden

SAMENVATTING

De Duitse ambassadeur wil op 4 mei graag bij de Dodenherdenking zijn. Rabbijn
Evers wordt van de vraag alleen al niet goed. Waar is het respect voor de
rouwenden?

VOLLEDIGE TEKST:

In mei dit jaar is het 65 jaar geleden dat Nederland bevrijd werd van de Duitse
bezetter. Voor de Duitse ambassadeur Thomas Läufer is dit aanleiding voor te
stellen aanwezig te zijn bij de Nationale Dodenherdenking. Ik raak in
vertwijfeling - een teken van onverwerkte rouw. Allerlei gedachten spelen door
mijn hoofd.

Mogen wij vertegenwoordigers van het nieuwe Duitsland weigeren mee te doen aan
onze nationale herdenkingen? Dicteert het Verenigd Europa geen
vergevingsgezindheid, die de vijand van gisteren transformeert in de bondgenoot
(dus vriend) van heden? Leert de Tora ons niet: 'Kinderen zullen niet vanwege
hun vaders sterven, ieder zal om zijn eigen zonden berecht worden?' Vijftien
jaar geleden vond bijna 52 procent van de Nederlanders, dat Duitsers konden
worden betrokken bij de viering van de Bevrijdingsdag terwijl 54 procent vond,
dat er geen Duitsers aanwezig mogen zijn op de Dodenherdenking op 4 mei.

Wat valt er eigenlijk gezamenlijk te gedenken en te vieren op 4 en 5 mei? De
gevolgen en de bevrijding van de gruwelijke anti-terreur. Wordt er wel eens aan
de gevoelens van de eerste en tweede generatie slachtoffers (joden,
verzetsstrijders en andere gewone burgers) van de Duitse terreur gedacht? Ja,
maar nooit voldoende.

Van de discussie over deze vraag alleen al word ik niet goed. Herdenken is
rouwverwerking en voor velen van ons is dat helaas nog steeds een bijna
onmogelijke opgave. In de joodse wet wordt het rouwen in de sjiwwe (rouwweek na
het overlijden) geregeld. Eén van de opvallende bepalingen luidt, dat wanneer
iemand in het huis van de rouwbedrijvenden binnenkomt die het rouwverwerken
stoort, de rouwenden het recht hebben hem de deur te wijzen, hoe cru dit ook
klinkt. De gevoelens van de nabestaanden staan centraal en juist dit respect mis
ik zo node in de discussie rond de toelating van de voormalige agressor bij de
Nationale Monumenten. Natuurlijk onderscheid ik goede en slechte mensen, of dit
nu Nederlanders of Duitsers zijn. Maar dat besef is niet essentieel voor de
vraag of er een officiële Duitse delegatie moet worden uitgenodigd. Historische,
emotionele en psychologische feiten pleiten tegen.

Het feit, dat in deze contreien 85 procent van de Joodse bevolking op
beestachtige wijze vermoord is, is door een groot deel van de overlevenden en
hun kinderen nog steeds niet verwerkt. Daarvoor zijn de wonden nog te rauw.

De solidariteitsgedachte eist, dat men rekening houdt met minderheden. Wanneer
in een familie één der leden een traumatische ervaring heeft gehad, voelt
iedereen instinctief aan, dat men zijn gevoelens moet sparen: in het huis van de
gehangene spreekt men niet over de galg. Wanneer de Nederlandse overheid
Duitsers uitnodigt, wordt de indruk gewekt, dat het uiteindelijk eigenlijk
'allemaal niet zo erg was' of dat het in ieder geval nu, 65 jaar nadien, niet
'zo erg meer is'.

Psychologisch klopt het ook niet. De Duitsers hebben een totaal ander
oorlogsverleden te verwerken dan de Hollanders. Ik vraag mij af of dat in één
plechtigheid te combineren valt. De verschillende gevoelens sluiten niet op
elkaar aan. Een klein voorbeeld kan dit verduidelijken. Het is bekend, dat ook
de kinderen van NSB'ers grote problemen hebben met het verwerken van het
verleden van hun ouders. Toch zou het niet goed zijn dit leed te vergelijken en
op één lijn te stellen met het leed van de tweede-generatie-oorlogsslachtoffers
uit de Joodse kring.

En wat moet de inhoud van de herdenkingsspeech zijn bij een gezamenlijke
plechtigheid? De spreker zal zich moeten inhouden om de gevoelens van onze
Oosterburen te sparen: Duitsland is immers een bevriende natie. De
herdenkingsspeech zal niet veel meer kunnen zijn dan een oproep tot verzoening,
iets waar velen van ons nog niet aan toe zijn.

En laten wij ons eens verplaatsen in de gevoelens van zo een Duitse delegatie.
Wat kunnen zij meer doen dan zich 'rotschamen' tegenover de aanwezige,
voormalige kampgevangenen? En wanneer zij dat gevoel niet kunnen opbrengen, is
gezamenlijk gedenken iedere betekenis ontnomen. Dan dooft het licht

streamer

streamer

streamer

LOAD-DATE: January 4, 2010

LANGUAGE: DUTCH; NEDERLANDS

GRAPHIC: Nationale Dodenherdenking op de Dam in Amsterdam, 4 mei 2007. Foto
Joost van den Broek

PUBLICATION-TYPE: Krant

JOURNAL-CODE: de Volkskrant


                       Copyright 2010 PCM Uitgevers B.V.
                              All Rights Reserved
