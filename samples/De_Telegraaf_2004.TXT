
                               1 of 114 DOCUMENTS

                                  De Telegraaf

                               December 29, 2004

Beroofde Duitser nu zelf vervolgd

SECTION: Pg. 33

LENGTH: 219 words

door Fred Soeteman

AMSTERDAM, woensdag

Een 20-jarige Duitser die in Amsterdam probeerde een rover aan te houden die een
pistool tegen zijn hoofd drukte, dreigt nu zelf vervolgd te worden door
justitie. Baris A. zit in voorarrest en tot verbijstering van zijn advocaat
dreigt zijn gevangenhouding morgen verlengd te worden. Hem wordt poging tot
moord ten laste gelegd.

De Duitser was met 25.000 euro naar de hoofdstad gekomen om een Mercedes te
kopen die hij via internet had gevonden. Baris werd door drie verkopers naar
Spaarnwoude gelokt en onder bedreiging beroofd van zijn geld.

Meteen na de beroving deed hij aangifte op het bureau. Eenmaal weer buiten zag
hij een van de daders op de Haarlemmerstraat lopen. Er ontstond een worsteling.
Een vriend schoot Baris te hulp. Een getuige zou hebben gezien dat met een hamer
werd geslagen. Baris en zijn vriend ontkennen dat. De politie sloeg de Duitser
in de boeien en bracht de gewonde rover naar het ziekenhuis. A.'s advocaat mr.
G.J. van Oosten: "Het blijft onbevredigend dat de gewone burger kennelijk niet
de crimineel die hem grof heeft benadeeld mag overmeesteren om hem aan de
politie over te leveren. Volgens de wet mag hetalleen als je iemand op heterdaad
betrapt, maar in een geval als dit moet justitie er toch maar een mouw aan
passen."

LOAD-DATE: December 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               2 of 114 DOCUMENTS

                                  De Telegraaf

                               December 28, 2004

2005 voor bedrijf 'goed' belastingjaar

SECTION: Pg. 29

LENGTH: 1233 words

HIGHLIGHT:
het zuur is voor de burger: einde pc-prive, dubbel spaarloon en grijs kenteken

DEN HAAG, dinsdag

Volgend jaar bevat weinig vrolijks voor de burger op belastinggebied. De
pc-prive-regeling is al afgeschaft, dubbel spaarloon mag niet meer, sigaretten
van huismerken worden duurder en het grijze kenteken verdwijnt voor
particulieren. Enige lichtpuntjes zijn er voor ouderen die de hypotheek van hun
huis volledig afgelost hebben en voor gehandicapten en ondernemers die grijs
mogen blijven rijden. Voor bedrijven wordt 2005 een vrolijker jaar; zij genieten
dankzij de verlaging van de vennootschapsbelasting een lastenverlichting.
Bovendien worden bedrijfsoverdrachten versoepeld.

Vennootschaps-belasting

De verlaging van de vennootschapsbelasting (vpb) van 34,5% naar 30% in 2007
vormt het piece de resistance van het Belastingplan 2005. Door deze exercitie
krijgt de Staat ongeveer EUR 400 miljoen minder inkomsten in de schatkist, zo
becijferde het Centraal Planbureau (CPB). Door de vpb-operatie, die grotendeels
door het bedrijfsleven zelf wordt opgebracht, wordt EUR 2,5 miljard
'verschoven'. In de jaren tachtig werd de winstbelasting drie keer verlaagd. In
1984 van 48% naar 43%. Dat kostte toen omgerekend EUR 534 miljoen. In 1986 vond
een verlaging met 1% tot 42% plaats. De verdere verlaging van 42% naar 35%
kostte in 1988 EUR 818 miljoen. Wijns voorganger Bos verlaagde de vpb een half
procent.

Hoewel het bedrijfsleven zelf de vpb-verlaging grotendeels betaalt door onder
meer hogere energiebelasting, resulteert ze in een lastenverlichting van EUR
1,21 miljard volgens het CPB, en van EUR 725 miljoen volgens Financien.

De verlaging van de vpb gebeurt in drie stappen, net als de verhoging van de
zelfstandigenaftrek voor ondernemers die onder de inkomstenbelasting vallen en
het verlagen van tariefopstapje voor kleine ondernemers. De vpb zal verlaagd
worden naar 31,5% en in 2007 uitkomen op 30%. De maximale zelfstandigenaftrek
(voor winst tot EUR 13.000) stijgt tot EUR 8967 in 2007. Tegelijkertijd gaat de
belasting op winst tot EUR 22.600 in drie stappen omlaag van 29% nu naar 25% in
2007.

Grijs kenteken

Aanvankelijk wilde Wijn de verlaging van de vpb financieren door het grijze
kenteken voor iedereen afschaffen, maar hij moest daar onder druk van de drie
coalitiepartijen CDA, VVD en D66 van afzien. Daarom verdwijnt nu het grijze
kenteken alleen voor particulieren.

Vanaf medio 2005 moeten alle particuliere grijsrijders een hoger tarief
motorrijtuigbelasting (mrb) betalen. Wie vanaf die datum een nieuw busje koopt
moet tevens aanschafbelasting bpm betalen. Op oude busjes die doorverkocht
worden aan particulieren of bedrijven komt geen naheffing van bpm.

Het verdwijnen van het grijze kenteken betekent voor particulieren een
lastenverzwaring van zo'n EUR 810 miljoen volgens het CPB. Financien becijfert
de lastenverzwaring op EUR 500 miljoen. Zo wordt nu nog EUR 272,84 aan mrb
betaald voor een Volkswagen Transporter, medio 2005 is dat EUR 1.154,22. Voor
een Renault Kangoo wordt nu EUR 162,68 aan mrb betaald, medio 2005 is dat EUR
704.

Een overgangsregeling komt er niet, tot grote onvrede van de linkse oppositie in
de Tweede Kamer en een aantal senatoren. 'Onbetrouwbaar' en 'onfatsoenlijk'
waren enkele kwalificaties die in de mond genomen werden.

Gehandicapten met een mobiliteitshandicap die voor hun vervoer afhankelijk zijn
van een aangepast busje kunnen gebruik blijven maken van het grijze kenteken, of
de rolstoel nou wel of niet opvouwbaar is. Ook scootmobielen vallen onder de
regeling. Zij moeten dat aantonen via bijvoorbeeld een doktersverklaring.

Ondernemers krijgen ineens een verhoging van de mrb van ongeveer EUR 76 euro per
jaar per busje voor de kiezen, waarmee ze nog steeds veel minder betalen dan de
gewone burger. De bpm kunnen zij terugvorderen via een btw-nummer. Dat nummer
moet ook gebruikt worden om in aanmerking te komen voor het lagere mrb-tarief.
De operatie komt waarschijnlijk neer op een stijging van de administratieve
lasten van EUR 2,5 miljoen.

Pc prive

Op 27 augustus besloot het kabinet de pc prive-regeling in een klap af te
schaffen. Met de regeling kon fiscaal aantrekkelijk een computer of andere
elektronische apparatuur gekocht worden. Omdat gevreesd werd dat een run op de
regeling zou ontstaan, werd besloten deze met onmiddellijke ingang stop te
zetten.

Wel kunnen bedrijven hun personeel nog fiscaal helpen een fiets te kopen, mits
die voor woon-werkverkeer gebruikt wordt. De maximale onbelaste vergoeding
bedraagt circa EUR 680. Twee keer meedoen aan de spaarloonregeling doordat
iemand twee werkgevers heeft, is vanaf volgend jaar niet meer mogelijk.

Sigaretten

In het belastingplan 2005 zit verder een accijnsverhoging van sigaretten en shag
van huismerken. Een pakje met twintig sigaretten wordt 15 cent duurder. De prijs
van een pakje shag gaat met twintig cent omhoog. Dat levert Wijn EUR 14 miljoen
op.

Keuzeregime opties

Vanaf volgend jaar wordt belasting geheven op opties op het moment dat het
optierecht wordt uitgeoefend of vervreemd. Het keuzeregime verdwijnt daarmee. Er
kan dus niet meer gekozen worden om belasting te betalen wanneer het optierecht
verleend wordt. De belasting wordt voortaan geheven over de gerealiseerde winst.

Hillen

Een van de weinige vrolijke noten in het belastingplan 2005 is het wetsvoorstel
Hillen. Op initiatief van het voormalige CDA-Kamerlid wil het kabinet bevorderen
dat huiseigenaren hun hypotheek aflossen en de lasten voor eigenaars-bewoners
verminderen.

Kern van Hillens plan is dat het eigen-woningforfait, een bedrag dat
huizenbezitters bij hun inkomen moeten optellen en waar ze belasting over moeten
betalen, nooit hoger mag zijn dan de te betalen hypotheekrente. Concreet
betekent dit dat huizenbezitters die hun hypotheek hebben afgelost, geen
eigen-woningforfait meer hoeven te betalen. Zo'n 722.000 huishoudens in ons land
profiteren van die afschaffing.

Koopkracht

Iedereen gaat er volgend jaar in koopkracht op achteruit. Om de pijn voor
kwetsbare groepen zoals ouderen met een klein pensioen en gezinnen met kinderen
iets te verzachten worden verschillende belastingkortingen verhoogd. De algemene
heffingskorting wordt EUR 69 verhoogd, de algemene ouderenkorting met EUR 36, de
aanvullende ouderenkorting EUR 39 en de aanvullende kinderkorting met EUR 141.

Bedrijven

Wijn maakt bedrijfsoverdrachten in 2005 fiscaal aantrekkelijker. Zo blijft,
onder druk van de Tweede Kamer, vanaf volgend jaar 75% van het vermogen van een
onderneming buiten de heffing van het successierecht.

De huidige 30%, die Wijn al wilde verhogen naar 50%, werd door
werkgeversorganisaties als niet toereikend ervaren voor liquiditeitsproblemen
bij bedrijfsoverdrachten.

De gedachte daarachter is dat het schenkings- en successierecht veelal niet uit
het prive-vermogen betaald kan worden en daardoor ten laste van het eigen
vermogen van een (familie-)onderneming komt.

Met een verhoging van de vrijstelling wordt een handreiking geboden om mogelijke
liquiditeitsproblemen die zouden leiden tot aantasting van het eigen vermogen,
te vermijden.

Daarnaast zorgde de Kamer ervoor dat de geplande verhoging van de
energiebelasting van EUR 500 miljoen voor mkb-bedrijven met zo'n EUR 100 miljoen
verzacht werd.

De EUR 165 miljoen die deze beide wensen zullen gaan kosten, moeten worden
opgebracht door de aftrek van gemengde kosten (bijvoorbeeld voedsel, drank en
genotmiddelen), voor een vast bedrag af te schaffen.

LOAD-DATE: December 28, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               3 of 114 DOCUMENTS

                                  De Telegraaf

                               December 19, 2004

FOEI

SECTION: Pg. 3

LENGTH: 436 words

HIGHLIGHT:
Kringen


Foei, Telegraaf!

Denk toch eens aan de werkenden onder ons, de sappelaars die zich hele dagen uit
de naad ploeteren teneinde de meedogenloze financiele zweepslagen van Joop Wijn
te kunnen overleven!

In een land waar het de staatssecretaris van Financien een doorn in het oog is
dat elke dag de zon er weer voor niets opgaat, is het toch buitengewoon
onverstandig om de krant te openen met de mededeling dat werknemers in
toenemende mate loon in natura krijgen uitgekeerd?

"Het houdt niet meer op bij de lease-auto, kilometervergoeding en het mobieltje
van de zaak. Ook extra vrije dagen of zelfs een bril behoren tot de
mogelijkheden", las ik gisteren in dat verhaal.

Een klassiek geval van slapende honden wakker maken, dunkt mij.

Oke, behalve wanneer het om een fiets van de zaak gaat - ik durf dat nooit
zomaar aan mijn buitenlandse vrienden te vertellen, want ik word al zo vaak
uitgelachen - is loon in natura alhier natuurlijk reeds fiscaal belast.

Alles gebeurt in Nederland vijftig jaar later, maar met het bestelen van
hardwerkende burgers lopen we juist een halve eeuw voor. Zelfs Joop Wijn was
echter wellicht nog niet op het idee gekomen om ook een bril van de zaak aan een
dergelijke heffing te onderwerpen.

De Telegraaf wordt bedankt.

Dat wordt immers een spoedvergadering, morgenochtend op Wijns departement.

"Noteren!", hoor ik hem al tegen zijn topambtenaren roepen. "Bril van de zaak:
belasten! Net als al die gratis koppen koffie die dat werkende tuig dagelijks
tot zich neemt en de biscuitjes die daarbij worden geserveerd. Bovendien wil ik
met onmiddellijke ingang de spoelwatertax introduceren. 't Is toch te
krankzinnig voor woorden dat zij in werktijd zomaar gratis naar de toiletten
kunnen? Dat is puur prive-gebruik, want wat daar geloosd wordt hebben ze de
avond tevoren thuis tot zich genomen!"

Ik probeer belachelijke voorstellen te bedenken.

Maar het lukt mij niet echt.

De werkelijkheid is namelijk nog veel bizarder, een gedachte waarop ik ook kwam
toen ik enkele dagen terug een Amsterdamse winkel betrad, waarvan de uitbater
mij hoofdschuddend een aanslag overhandigde.

"Probeer jij op deze manier je hoofd maar eens boven water te houden", zuchtte
hij.

De arme sloeber diende enkele honderden euro's aan reclamebelasting te betalen,
omdat hij op het etalageraam - zijn eigen, zelf bekostigde etalageraam - met
plakletters de naam van zijn onderneming vermeldde, alsmede van enkele artikelen
die bij hem verkrijgbaar waren.

Oud nieuws, inderdaad.

Toch steeg het schaamrood mij naar de kaken.

Waarom moest ik uitgerekend als Nederlander geboren worden?

LOAD-DATE: December 19, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               4 of 114 DOCUMENTS

                                  De Telegraaf

                               December 17, 2004

Dienders in het zonnetje

SECTION: Pg. 4

LENGTH: 299 words

De politie is constant aan kritiek onderhevig. Toch sijpelen zo nu en dan
berichten naar buiten over het vele goede werk, dat hardwerkende agenten iedere
dag verrichten. Dat is gedeeltelijk te danken aan de Stichting Vrienden van de
Politie, die regelmatig dienders in het zonnetje zet.

Dit keer werden twee politiemannen in de Westtorensuite van het Amsterdamse
hoofdbureau gefeteerd voor hun buitengewone optreden. Coen Venema maakte,
terwijl hij geen dienst had, een einde aan een geraffineerde oplichting, waarbij
Roemeense criminelen met behulp van een nepagent buitenlandse toeristen
oplichtten.

Later bleek dat het groepje waarschijnlijk verantwoordelijk was voor 17
aangiftes. Men vond onder meer 50.000 euro aan contanten bij hen.

Een tip voor de gewone burger: als u twijfelt of u met een echte rechercheur te
maken heeft, eis dan dat het gesprek op het politiebureau wordt voortgezet!

De tweede agent die met taart en pennenset gehuldigd werd, was Ben Rentmeester.
Bewoners aan de Amstel zagen iemand keihard langs varen, hoorden een daverende
klap en zagen het bootje vervolgens niet meer. Ben ging er met collega Fenna
Bouman op af. Ze ontdekten een speedbootje dat onder het bloed zat, evenals de
man erop. Hij was stomdronken. "Ga toch boeven vangen", riep hij.

Ineens zonk het bootje onder hem weg. Hoewel het water ijskoud was, sprong
Rentmeester erin en wist de man te pakken te krijgen, die vervolgens zelfs aan
de wal nog om zich heen sloeg.

Alcohol verdooft alles, want in het ziekenhuis bleek de stomdronken schipper
drie gebroken ribben te hebben, een oog lag er half uit en hij had een enorm gat
in zijn hoofd. Drie dagen lag hij op de intensive care.

De voorzitter van de Vrienden, Jaap Rost Onnes, sprak namens de Amsterdamse
burgerij zijn dank uit.

LOAD-DATE: December 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               5 of 114 DOCUMENTS

                                  De Telegraaf

                               December 16, 2004

Dag van de waarheid voor EU en Turkije

SECTION: Pg. 11

LENGTH: 658 words

Voor Turkije en de Europese Unie is het vandaag de dag van de waarheid. De 25
regeringsleiders van de EU-landen nemen vanavond in Brussel een besluit dat het
aanzien en karakter van de Unie voorgoed zal veranderen, ook al kost het
minstens nog tien jaar van moeizame onderhandelingen en pijnlijke aanpassingen
aan beide kanten voordat Turkije daadwerkelijk tot de club wordt toegelaten.

Maar met het 'ja', dat vanavond voor 99 procent zeker aan het adres van Turkije
zal klinken, gaat een trein rijden die moeilijk nog te stoppen valt en die voor
heel wat gewone burgers zwaar is te verteren. Zeker nu er in de meeste landen
nauwelijks een fatsoenlijk publiek debat over Turkije is gevoerd. Daar wordt in
Brussel echter, zoals zo vaak, nu even niet naar geluisterd.

Alle aandacht van premier Balkenende is er als EU-voorzitter op gericht de top
tot een goed einde te brengen. Dat betekent het groene licht plus een datum voor
Ankara om te starten met de toetredingsonderhandelingen, een voor iedereen
acceptabele formulering over de aard en de uitkomst van die gesprekken en een
eerste stap in de richting van de erkenning van Cyprus door grote buur Turkije.

Het eerste punt is het makkelijkste. Niemand durft nog 'nee' te zeggen nadat
Turkije ingrijpende hervormingen heeft doorgevoerd en volgens de Europese
Commissie voldoet aan de voorwaarden om te mogen onderhandelen. De startdatum
zal in het najaar van 2005 liggen.

De kwestie-Cyprus ligt erg moeilijk, maar wordt waarschijnlijk op het laatste
moment wel opgelost als Turkije zich met veel tegenzin bereid verklaart het
bestaande samenwerkingsakkoord met de Unie uit te breiden tot de tien nieuwe
EU-landen, waaronder Cyprus. "Dat is de lijm waarmee we alles aan elkaar
plakken", aldus een diplomaat.

Dan de onderhandelingen zelf. Europa heeft geleerd van de laatste, slordig
verlopen uitbreidingsgolf met voornamelijk Oost-Europese landen en zal voortaan
veel strenger toezien op het naleven van de regels. Turkije krijgt daarom nu al
een waslijst aan eisen onder de neus geschoven. Het gaat onder meer om extra
Brussels toezicht op het naleven van de mensenrechten en het uitbannen van
martelingen, plus provisies voor zeer langdurige overgangsmaatregelen voor het
recht van Turkse werknemers om in andere EU-landen aan de slag te gaan. Maar ook
al doet Turkije de komende jaren braaf alles wat Brussel vraagt, dan nog is het
lidmaatschap van de Unie niet gegarandeerd. In de slottekst van de top komt zeer
nadrukkelijk te staan dat de gesprekken een open einde hebben. Waarschijnlijk
wordt daar, onder druk van Oostenrijk, Frankrijk en Denemarken, nog aan
toegevoegd dat Turkije niet van Europa mag vervreemden als de onderhandelingen
mislukken, maar er zal geen 'plan B' worden geformuleerd als alternatief voor
het volledige lidmaatschap.

Wachtkamer

Het is dus bepaald geen warm welkom voor de Turken, die al veertig jaar in de
wachtkamer van de Unie zitten. Veel burgers en politici in Europa zien de Turkse
toetreding eigenlijk niet zitten om economische, culturele of historische
redenen. Soms is dat een smoesje om te verhullen dat het vooruitzicht, een land
met 80 miljoen moslims dat straks de grootste EU-lidstaat zal zijn, simpelweg
onbehagen inboezemt. Aan de andere kant staan degenen die het geopolitieke
belang benadrukken en er alleen maar voordelen in zien als via het Turkse
EU-lidmaatschap de gevreesde 'botsing der beschavingen' kan worden verzacht. Hoe
dan ook, in veel EU-landen keren de regeringsleiders straks terug naar een
bevolking die in meerderheid tegen een Turks EU-lidmaatschap is gekant. De
talloze referenda die volgend jaar over de nieuwe Europese grondwet worden
gehouden, dreigen dan ook in meerdere landen te worden gekaapt door de Turkse
kwestie. Ook de uiteindelijke toetreding van Turkije moet in verschillende
lidstaten via een referendum worden goedgekeurd. De politici hebben dus nog heel
wat uit te leggen. En zo hoort het ook.

LOAD-DATE: December 16, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               6 of 114 DOCUMENTS

                                  De Telegraaf

                                December 3, 2004

'Zonde dat hij er niet meer is'

SECTION: Pg. 3

LENGTH: 625 words

HIGHLIGHT:
Overlijden Bernhard voor ouderen eind tijdperk

Van onze verslaggevers

SOESTDIJK, vrijdag

Op rustige, haast ingetogen wijze namen gisteren bij het paleis Soestdijk
honderden gewone Nederlanders afscheid van prins Bernhard. Op hun komst was
gerekend. De voorbereidingen begonnen al vroeg.

Het vriest een halve graad als scoutingleider Geert Demage (19) in uniform met
korte mouwen bij paleis Soestdijk arriveert samen met de verkenners Vincent (12)
en Christian (13). In plaats van de oranje wimpel, fier in top als de prins
aanwezig was, hangt er nu de zwarte wimpel.

Geert, Vincent en Christian zijn hier samen met een tiental leden van de
scouting bij zonsopgang naartoe gekomen. Net als na het overlijden van koningin
Juliana brengen zij de bloemen en andere geschenken, die rouwende bezoekers
afgeven, naar de bordestrappen. Daar worden ze zorgzaam geschikt.

Natuurlijk is het behoorlijk koud, maar het deert de jonge scouts van de 'Hopman
Masselman Groep' uit Soest-Zuid niet. "Het is toch zonde dat hij er niet meer
is?" zegt Geert. "Aan de andere kant, hij lag elf jaar geleden al eens kritiek
in het ziekenhuis. En 93 is natuurlijk een mooie leeftijd." De prins zelf hebben
de scouts nooit ontmoet.

Echt druk is het niet, deze dag na het overlijden van de prins. Belangstellenden
komen en gaan. Meestal zijn het bewoners uit de buurt die hun medeleven willen
tonen na het overlijden van de laatste bewoner van Soestdijk. Velen brengen
bloemen mee, sommigen hangen een boodschap aan het hek. Passanten spreken op
fluistertoon met elkaar. Maar er zijn er ook die alleen even de spijlen
vasthouden en even voor zich uit staren.

De ouderen onder hen ondergaan de dood van prins Bernhard als de afsluiting van
een tijdperk. De 83-jarige Gerard Heijmans uit Den Dolder komt even een kijkje
nemen. "Met de prins is ons het laatste lid van het Koninklijk Huis van mijn
generatie ontvallen. Hij heeft een prachtige leeftijd behaald. We hebben veel
aan hem te danken", aldus Heijmans. Dat vinden ook Leo Wouters (76) en zijn
echtgenote Erna (74) uit Utrecht. "Het is echt het eind van een periode."

Het zijn niet alleen generatiegenoten van de prins, die naar Soestdijk komen. De
vierjarige Maksim Jeremic uit Veenendaal trotseert met ouders en babyzusje de
kou om een tekening voor de prins af te geven. Hij heeft het portret 's ochtends
snel gemaakt. "Hij is eigenlijk ziek. Vanochtend hoorde hij op televisie dat
prins Bernhard was overleden", zegt zijn moeder. "Hij moest huilen en begon
spontaan te tekenen." De tekening wordt opgehangen aan de spijlen van het
paleishek. De jonge tekenaar staat er met zijn knuffelbeest verlegen bij.

Af en toe wellen er tranen. De 55-jarige Nel Bontje (55) uit Amersfoort en haar
verstandelijk gehandicapte dochter Petra (30) zijn geemotioneerd. Ze hebben
medelijden met koningin Beatrix die in zo korte tijd haar man, moeder en vader
verloor. Nel weet wat dat is. In een jaar tijd verloor ze zelf haar ouders en
schoonouders. Ze heeft bloemen bij zich met een kaartje waarop twee olifantjes
staan. "Dit vond ik passend voor de prins."

Oud-commando Johan Ros uit Amsterdam salueert spontaan. Hij hangt er een
Latijnse wapenspreuk op, Nunc aut nunquam (nu of nooit), die ook op zijn groene
baret is aangebracht. Bless you, staat er op het briefje. Verderop staat een
zwarte Piet, de verklede Ellen van den Herik (42) uit Hilversum. Ze trad op
tijdens een sinterklaasfeest en wilde toch even naar Soestdijk. Tijd om af te
schminken ontbrak.

De 53-jarige Brian Price vloog in 1992 als bemanningslid nog met de prins in een
historische B25 bommenwerper. "Ter ere van het 75-jarige bestaan van de Marine
Luchtvaart Dienst hebben we met hem een vlucht gemaakt. Hij vloog toen zelf."
Price geeft bij de scouts een opblaas-Spitfire jachtvliegtuig af.

LOAD-DATE: December 3, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               7 of 114 DOCUMENTS

                                  De Telegraaf

                                December 2, 2004

Boegbeeld van Verzet

SECTION: Pg. 1

LENGTH: 1100 words

HIGHLIGHT:
Ongedwongen Bernhard doorbrak stijf hofprotocol

door Jan-Kees Emmer

AMSTERDAM - Bernhard Leopold Frederik Everhard Julius Coert Karel Godfried
Pieter, prins van Lippe-Biesterfeld werd op 29 juni 1911 geboren in het Duitse
Jena, als oudste zoon van Bernhard Prins zur Lippe en Armgard baronesse von
Sierstorpff Cramm.

Zijn jeugd bracht hij door op het landgoed Woynowo, tegenwoordig bekend als
Reckenwalde, in Brandenburg, erfgoed van zijn moeder.

Na het behalen van zijn gymnasiumdiploma in 1929 studeerde de jonge Bernhard
rechten aan de universiteit van Lausanne en later in Muenchen en Berlijn. In
1935, na beeindiging van zijn studie, verliet hij Duitsland in verband met de
politieke ontwikkelingen en aanvaardde een functie als directiesecretaris bij de
Parijse vestiging van het Duitse chemieconcern IG Farben.

Een ontmoeting met prinses Juliana in het Zwitserse wintersportplaatsje Igls
veranderde zijn leven en resulteerde in september 1936 in een verloving met de
troonopvolgster. Bernhard kreeg in dat jaar ook het Nederlands
staatsburgerschap.

In een radiotoespraak tot het Nederlandse volk de dag na hun verloving zei prins
Bernhard: "Ik streef ernaar een werkelijke steun voor mijn vrouw te zijn."

Op 7 januari 1937 traden Juliana en Bernhard in het huwelijk. Hij kreeg de titel
Prins der Nederlanden en kreeg tevens zitting in de Raad van State. Het hoogste
adviescollege van de regering zou de prins zelden in zijn midden mogen
begroeten, zoals deze zijn hele leven slechts een matige belangstelling voor de
politiek aan de dag zou leggen.

Het paar kreeg vier dochters: Beatrix Wilhelmina Armgard (geboren 31 januari
1938 te Soestdijk), Irene Emma Elisabeth (5 augustus 1939 te Soestdijk),
Margriet Francisca (19 januari 1943 te Ottawa, Canada) en op 18 februari 1947
zag het prinsesje Maria Christina op Soestdijk het levenslicht.

Met zijn ongedwongen optreden wist hij vrij snel het stijve hofprotocol van die
tijd te doorbreken. Hij bevrijdde zijn jonge echtgenote uit haar gouden kooi
door op paleis Soestdijk vrienden, kennissen en heel wat gewone Nederlanders te
ontvangen. Sommigen van hen speelden later tijdens de bezetting een belangrijke
rol in het verzet.

Door de mobilisatie trad de prins al snel meer op de voorgrond. Op 23 december
1936 werd hij tijdens een plechtigheid op het Haagse Malieveld beedigd als
officier in de rang van luitenant-ter-zee 1e klasse a la suite bij de
Koninklijke Marine, kapitein/ritmeester a la suite bij de Koninklijke Landmacht
en kapitein/ritmeester titulair van het Koninklijk Nederlands-Indisch Leger. In
die functies drong hij sterk aan op de versterking van de Militaire
Inlichtingendienst en een grotere waakzaamheid tegen het opkomende
nationaal-socialisme.

In 1939 volgde zijn benoeming tot adjudant in buitengewone dienst van koningin
Wilhelmina. In deze functie ontwikkelde prins Bernhard zich tot Wilhelmina's
eigen inlichtingendienst in Londen. Als vertrouweling bracht hij haar in contact
met zijn RAF-vrienden die luchtaanvallen op Duitse steden hadden uitgevoerd en
haar uit de eerste hand verslag deden van de bombardementen op het continent.

De prins verwierf in korte tijd veel sympathie. Zijn verjaardag op 29 juni 1940
liep in het bezette Nederland uit op een spontane demonstratie tegen de Duitse
overheerser. Honderden landgenoten legden als adhesiebetuiging voor het
uitgeweken koningshuis witte anjers voor het Haagse paleis Noordeinde.

Prins Bernhard, die na de Duitse inval in mei 1940 met de koninklijke familie
naar Londen was uitgeweken, greep deze historische Anjerdag aan om in Engeland
het Spitfire Fonds op te richten. Met dit fonds, na de bevrijding omgedoopt in
het Prins Bernhardfonds, zamelde hij miljoenen guldens in ten behoeve van de
geallieerde oorlogsvoering.

Binnen de Britse Royal Air Force richtte hij het grotendeels uit Nederlandse
piloten bestaande 322e Spitfire-squadron op en stampte hij het Nederlandse
bevrijdingsleger, de Prinses Irene Brigade, uit de grond.

Zijn militaire bliksemcarriere begon in augustus 1940 in Londen. Hij volgde in
Engeland een actieve militaire opleiding en voerde als Spitfirepiloot diverse
geheime missies uit boven vijandelijk gebied. In maart 1941 benoemde de Royal
Air Force hem tot Honorary Air Commodore. Uit veiligheidsoverwegingen week
prinses Juliana met de kinderen uit naar Canada. Prins Bernhard bezocht zijn
gezin slechts enkele keren.

In Washington had hij verschillende ontmoetingen met president Roosevelt, die
hem in contact bracht met Amerikaanse topmilitairen.

De gehele oorlogsperiode is de prins vrijwel steeds bij koning Wilhelmina
gebleven. In september 1941 werd hij hoofd van de Koninklijke Nederlandse Missie
in Londen en in 1942 volgde zijn benoeming tot hoofd van het Centraal orgaan
voor de voorbereiding van de terugkeer naar Nederland. Na opeenvolgende
tussentijdse bevorderingen, waarbij het kabinet-Gerbrandy er nauwlettend op
toekeek dat de prins niet al te veel macht kreeg toebedeeld, werd de 33-jarige
Bernhard in september 1944 op voordracht van koningin Wilhelmina benoemd tot
bevelhebber van de Nederlandse Strijdkrachten, onder opperbevel van de
Amerikaanse generaal Eisenhower.

Hij werd hiermee 'de baas' van het Nederlandse verzet. Via Radio Oranje gaf de
prins het ondergrondse verzet in Nederland het bevel zich van ongecooerdineerde
wilde acties te onthouden. Vanuit Londen bracht hij lijn in het verbrokkelde
verzet, zorgde voor de voedseldroppings in het hongerende Nederland en voerde
zelf talrijke oorlogsmissies uit.

Op 5 mei 1945 was hij als bevelhebber van de Binnenlandse Strijdkrachten in
Hotel De Wereld in Wageningen getuige van de Duitse capitulatie door generaal
Blaskowitz. Op 13 september 1945 werd de prins eervol ontheven van zijn
oorlogsfuncties en op dezelfde dag benoemd tot inspecteur-generaal der
Koninklijke Landmacht. Bij de reorganisatie van de krijgsmacht werd deze functie
per 1 januari 1970 veranderd in inspecteur-generaal der krijgsmacht.

"Wegens zijn uitnemende en bezielende leiding bij de bevrijding van het
vaderland", werd de prins in 1946 onderscheiden met het Commandeurskruis der
Militaire Willemsorde; voor zijn operationele activiteiten werd hem het
Vliegerskruis verleend.

De vriendschappen die hij maakte tijdens de Tweede Wereldoorlog zijn bepalend
geweest voor het verdere leven van de prins. De groep oud-strijders bleef de
prins door en door trouw, met name op momenten dat hij het moeilijk had, zoals
bijvoorbeeld tijdens de Lockheed-affaire in de jaren zeventig. Daar waar veel
Nederlanders kritisch waren over het gedrag van de prins, bleef de groep
oorlogsveteranen zijn leider trouw.

LOAD-DATE: December 2, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               8 of 114 DOCUMENTS

                                  De Telegraaf

                               November 28, 2004

Cor B.

SECTION: Pg. 1

LENGTH: 71 words


DE president van het Amsterdamse gerechtshof heeft zich rot geergerd aan het
feit dat de van voorkennishandel verdachte oud-Philips-topman Cor Boonstra niet
kwam opdagen bij het hoger beroep in zijn strafzaak.

Toe nou, edelachtbare, het gaat hier toch niet om een gewone burger?

Zo'n big shot hoeft toch niet in eigen persoon naar zo'n zittinkje?

Die verdient in 5 minuten meer dan u in een jaar!

Herman Eetgerink

LOAD-DATE: November 28, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                               9 of 114 DOCUMENTS

                                  De Telegraaf

                               November 28, 2004

Rode loper uit voor 'De Veerkampjes'

SECTION: Pg. 2

LENGTH: 850 words

HIGHLIGHT:
Hanny, Ton en Nel veroveren Nederland

Hollandse nuchterheid, Amsterdamse humor en een gezonde dosis zelfspot is de mix
van geheime wapens waarmee De Veerkampjes in sneltreinvaart ons land veroveren.
In nog geen twee maanden tijd zijn Hanny (57), haar man Ton (57) en haar
inwonende moeder Nel (76) uitgegroeid tot nationale beroemdheden. Vijf keer per
week zijn hun dagelijkse belevenissen te zien in de minidocusoap De Veerkampjes
in het populaire NCRV-programma Man bijt hond, waarin gewone mensen de hoofdrol
spelen. Met kijkcijfers van boven het miljoen en een heuse 'meet & greet'-dag
voor 300 trouwe fans, komende dinsdag, lijkt de ster van de ras-Mokummers almaar
rijzende.

"Zitten we vorige week in een kroeg in Maastricht, word ik ineens op de schouder
getikt: Zijn jullie het echt? Da's toch lachen", giert Hanny het uit op de sofa
van haar fraaie woonboot aan de Amstel. De Mokumse is het stralende middelpunt
in huize Veerkamp en geniet met volle teugen van alle aandacht die er ineens
rond haar persoontje is ontstaan sinds haar dagelijkse optreden in de docusoap
De Veerkampjes. "Op de markt, bij de kapper, in de supermarkt, overal klampen de
mensen je aan voor een praatje. Opvallend is ook dat er veel buitenlanders
kijken. Jij mooie vrouw, zeggen ze dan en dan bloos ik van trots", glundert ze.

Echtgenoot Ton, al 20 jaar met Hanny getrouwd, is de nuchterheid zelve. "Toen er
vorig jaar werd aangebeld en er een tv-ploeg op de stoep stond, dacht ik eerst
dat we de Postcodeloterij gewonnen hadden", grijnst hij. "Wij zijn altijd al fan
geweest van Man bijt hond, omdat de gewone man het daarin voor het zeggen heeft.
Dat is, denk ik, ook de kracht van De Veerkampjes: mensen kunnen zich heel
makkelijk herkennen in onze belevenissen en gesprekken. Wat dat betreft zijn we
allemaal gelijk." Waarop Hanny plastisch aanvult: "De koningin stinkt op de wc
net als wij!"

Jordanese

Moeder Nel is een echte Jordanese, alles recht voor zijn raap en het hart op de
tong. Terwijl ze driftig sigaretten draait mompelt ze: "Ik mag eigenlijk niet
roken van de dokter, want ik heb 't aan m'n hart. Maar ja, het houdt wel alle
bacterien tegen, toch."

De verstokte kettingrookster is stil geworden sinds de dood van haar zoon en
man. "Vroeger liep ik voorop in de polonaise, maar dat is er wel af." "Vervelend
is dat ze ook doof is en dat maakt het er ook niet leuker op", zegt Hanny,
waarop Nel bitst: "Ik hoor alles wat ik horen moet!" Ze kan niet lachen om De
Veerkampjes: "Alleen domme mensen lachen om zichzelf." Een keer heeft Nel zich
openlijk gegeneerd: "Ik had per ongeluk drie gebitten ingedaan, zo stom!"

Zo is er altijd leven in de brouwerij in huize Veerkamp en dat bracht Man bijt
hond op het idee het nuttige met het aangename te verenigen in de vorm van een
docusoap over deze familie doorsnee. Als variant op De Bauers, Patty Brard en
Gerard Joling.

"Het succes komt vooral door cameraman Jack Valkering hoor", looft Hanny. "Dat
is zo'n lieverd. Het klikte meteen, hij is m'n tweede kind. Soms zegt m'n moeder
wel eens dat-ie moet opsodemieteren, maar ze wil 'm voor geen goud missen. Er
wordt trouwens bij De Veerkampjes niks in scene gezet en we krijgen er ook geen
cent voor. Jack wil alleen weten wat we van plan zijn en dan gaat-ie z'n eigen
gang. Hij mag alles filmen, alleen niet onze slaapkamergeheimen. En in m'n blote
nakie lijkt me ook niet zo geschikt. Het is voor ons elke keer weer een
verrassing wat er uitkomt", zegt Hanny, die haar vlotte babbel te danken heeft
aan haar jarenlange horeca-ervaring in hartje Mokum. "Als 14-jarige zat ik al in
de bediening. Meer dan twintig jaar hebben we een eetcafe gerund in De Pijp,
zeven dagen per week buffelen van 's morgens vroeg tot 's avonds laat."

Dat is haar niet in de kouwe kleren gaan zitten, want Hanny kampt met allerhande
gezondheidsklachten en mag niks meer doen. In De Veerkampjes verbloemt ze dat
ook niet. "Maar ik zeur niet hoor, want er is al genoeg ellende. Toen we de zaak
twee jaar geleden konden verkopen, hebben we dat meteen gedaan. Zodoende hebben
we ook onze langgekoesterde wens van een woonstek aan het water kunnen
vervullen. Heerlijk tussen al die beesten. Ton heeft vlotjes voor de vogels
getimmerd en ik koop elke week tien broden bij de supermarkt en houd daarmee de
zwanen, ganzen en eenden te vriend."

Het populaire drietal is inmiddels ook al te gast geweest in andere
tv-programma's, zoals Shownieuws. In De Veerkampjes-aflevering van morgen zien
we hen bij Carlo en Irene in Life en Cooking en komt Frans Bauer op visite. Om
hem en Mariska te feliciteren met de zwangerschap hebben Hanny en Nel een leuk
cadeautje gekocht. "Frans is een echte schat en Gerard Joling kwam zelfs
speciaal langs om Nel op haar 76e verjaardag toe te zingen", aldus Hanny.

Met de 'meet & greet'-dag gaat een nieuwe fase in van hun prille tv-carriere.
"We worden dinsdag als echte sterren thuis opgehaald met de limousine en
ontmoeten in het Ketelhuis honderden fans. Het is toch niet te geloven dat
mensen daar speciaal naar toe komen om ons te ontmoeten. Je zou er haast van
naast je schoenen gaan lopen!" gniffelt Hanny.

LOAD-DATE: November 28, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              10 of 114 DOCUMENTS

                                  De Telegraaf

                               November 25, 2004

TURKSE MAFFIA RUKT OP!

SECTION: Pg. 5

LENGTH: 615 words

HIGHLIGHT:
Onderzoekers verbijsterd over toename dodelijk geweld en keiharde afpersing

AMSTERDAM, donderdag

Van grootschalige heroine- en wapenhandel tot gewapende roofovervallen. Van
megafraude tot mensensmokkel en -handel. De Turkse maffia laat geen kans onbenut
om geld te roven voor de financiering van extremistische organisaties. Volgens
de Nationale Recherche vormt de Turkse georganiseerde misdaad 'een grote
dreiging' voor de burger. "Er is geen reden om aan te nemen dat de trend van
toenemend geweld binnen het Turkse criminele milieu gekeerd zal worden."

De Turkse georganiseerde misdaad zoekt en boort steeds meer bronnen aan om aan
geld te komen, blijkt uit de jongste analyse van de Nationale Recherche.
Opvallend is dat vooral de jonge Turken kiezen voor roofdelicten, waarbij met
geweld en bedrog geld wordt buitgemaakt. Zij kopieren magneetstrips van bank- of
tankpassen, of plegen gewelddadige overvallen. Ook wordt volop gesjoemeld via
uitzendbureaus, die illegalen aan het werk zetten. En nog altijd bloeit de
aloude Turkse heroinehandel in ons land. Nederland is voor deze drugs sinds kort
zelfs distributieland voor West-Europa. "De Nederlandse markt is verzadigd en nu
worden de drugs doorgesluisd", zegt landelijk officier Remco van Tooren. "Heel
veel heroine is nu bestemd voor doorvoer. Vaak ook wordt geruild met xtc en
cocaine, die weer naar Azie wordt gestuurd."

Vervlechting

De Nationale Recherche signaleert een 'vervlechting van extremisme en Turkse
georganiseerde misdaad'. In de onderzochte periode 2002-2003 waren aanhangers
van de extremistische DHKP-C betrokken bij gijzelingen en Grijze Wolven bij
afpersing. Maffiosi uit Turkije steunen met hun misdaadgeld de Koerdische
arbeiderspartij PKK. Hoe nauw de banden met Nederland zijn, bleek onlangs nog
bij de inval in een trainingskamp in Liempde. Zeker 31 personen werden daar
klaargestoomd voor de gewapende strijd in Turkije. "Van die groep blijven er 29
vast", zegt Van Tooren. "We verdenken hen van een terroristisch motief."

De politie is over de hele linie somber over de ontwikkeling in de Turkse
misdaad. Die groeit en wordt harder. De criminelen beschikken steeds vaker over
vuurwapens, of zijn betrokken bij de handel daarin. In twee jaar tijd telde de
politie al 14 liquidaties in deze kring. Ook bij gijzelingen werd opmerkelijk
vaak grof geweld gebruikt. "De geweldspiraal gaat omhoog", zegt politiechef Jan
Boersma. De Nationale Recherche beschouwt de Turkse georganiseerde misdaad als
'een grote dreiging' voor de Nederlandse samenleving. Verwacht wordt dat de
Turkse maffia zich verder ontwikkelt tot 'criminele samenwerkingsverbanden met
een grotere variatie in samenstelling en werkwijze'.

Imagoschade

"De Turkse drugshandel leidt tot aantasting van de volksgezondheid, aanzienlijke
imagoschade voor Nederland en verslechtering van de leefkwaliteit in buurten en
wijken", stelt de politie. "Misdrijven als fraude door uitzendbureaus,
mensensmokkel en mensenhandel ondermijnen het beleid alsook de wet- en
regelgeving. Bovendien kunnen criminele investeringen leiden tot een verstoring
van de economie."

De gewone burger merkt het meest van het groeiende aandeel in de
geweldsmisdrijven: de overvallen en het beroven. Maar niet minder zorgelijk is,
zegt politiechef Jan Boersma, dat de Turkse onderwereld zich steeds meer nestelt
in de bovenwereld. "Veel geld gaat terug naar Turkije, maar ook hier wordt
geinvesteerd. Vooral in onroerend goed, horeca, uitzendbureaus en
reisorganisaties."

De politie signaleert zelfs een groei van het aantal dubieuze contacten met
ambtenaren en politie. "Dat verloopt indirect via hechte familiebanden. Daardoor
wordt druk uitgeoefend. Denk bijvoorbeeld aan een belastingambtenaar van wie de
vrouw gegevens doorspeelt."

LOAD-DATE: November 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              11 of 114 DOCUMENTS

                                  De Telegraaf

                               November 24, 2004

VRIJ SPEL VOOR CD-PIRAAT THEO

SECTION: Pg. 5

LENGTH: 680 words

HIGHLIGHT:
Justitie machteloos tegen aalgladde 'muziekdief'

TURNHOUT/ROTTERDAM, woensdag

"Theo neemt een loopje met justitie. Hij wordt telkens veroordeeld, maar ziet
nooit de binnenkant van de gevangenis. Het is bijna logisch dat hij zich niet
ontmoedigd voelt telkens weer piraterij te bedrijven. Een hoge en
onvoorwaardelijke celstraf is op zijn plaats", briest BREIN-directeur Tim Kuik.

De beruchtste cd-piraat van Nederland is recent veroordeeld door de rechtbank
Rotterdam tot betaling van een schadevergoeding van 840.000 euro. Van H. en zijn
bendeleden overspoelden namelijk jarenlang de Nederlandse muziekmarkt met
illegale verzamel-cd's, onder de beschermde labelnamen 'Mega Top 50' en 'Mega
Hits Top 50'. Nu moet hij de muziekrechten alsnog betalen.

De giga-schadeclaim is het staartje van een grootschalig strafrechtelijk
onderzoek naar de criminele organisatie, die 'kopieer-Theo' vormde met Piet G.
uit Sliedrecht en Hans B. uit Axel.

Verklaringen

Hoofdverdachte Van H. werd veroordeeld wegens het produceren van vele
honderdduizenden cd's in Nederland en Tsjechie. De Koninklijke Marechaussee, die
het onderzoek uitvoerde, berekende dat het trio 'zeker 498.000' illegale cd'tjes
heeft verkocht in slechts 19 maanden tijd. De berekening was gebaseerd op
verklaringen, telefoontapverslagen, computeruitdraaien en in beslag genomen
zaken, zoals notities van voorschotbetalingen door afnemers.

Na twee veroordelingen loopt inmiddels een derde strafzaak tegen de
onverbeterlijke cd-piraat. Weer wegens grootschalige piraterij. In 1996 werd hij
veroordeeld tot een jaar gevangenisstraf. In 1999 ging hij opnieuw in de fout
met het namaaklabel 'Megacharts' en liep toen tegen 1,5 jaar gevangenisstraf op.

Professioneel

Theo van H. bleek in 1999 in een loods in de buurt van Leiden een enorme cd-pers
te hebben verstopt, waarop hij dagelijks 500.000 cd'tjes kon persen. "Dat was
een professioneel apparaat, dat alleen bedrijven gebruiken. Deze apparaten
kosten nieuw een paar miljoen euro. Tweedehands kost zo'n apparaat
honderdduizenden euro's. Geen investering die Jan Modaal zich permitteren kan",
aldus BREIN-rechercheur Bas Vissers, die daarmee aangeeft dat piraterij keiharde
criminaliteit is.

"Maar Theo zat zijn straf niet uit, zogenaamd om 'gezondheidsredenen'. Zijn
schijnbaar zwakke gestel weerhield hem echter niet om zich opnieuw te wagen aan
grootschalige muziekpiraterij. Hij was blijkbaar wel fit genoeg om weer opnieuw
een grootschalige cd-branderij in Belgie te runnen", constateert de
BREIN-directeur fijntjes.

Kort na zijn tweede veroordeling, werd 'kopieer-Theo' gearresteerd in Turnhout,
vlak over de Belgisch-Nederlandse grens. Stichting Brein had een gouden tip over
een nieuwe 'handeltje' van de beruchte Van H. doorgespeeld naar opsporingsdienst
FIOD-ECD, die haar Belgische justitiecollega's vroeg de Rotterdammer te
schaduwen en uit te leveren. "Theo bleek geen cd'tjes meer te persen, maar was
na de justitie-inval in zijn Leidse cd-perserij overgeschakeld op
cd-recordables, die hij in Belgie brandde en in Nederland op de markt bracht."

In de professionele kopieerstudio van Van H. in een onopvallende woning
ontdekten Belgische agenten 160 branders, 30.000 cd's, een enorme hoeveelheid
cd-recordables en professionele bedrukkingsapparatuur.

Toneelspeler

Van H. werd uitgeleverd aan Nederland, maar is momenteel op vrije voeten in
afwachting van vervolging. Directeur Tim Kuik begrijpt dit absoluut niet. "Als
je Theo ziet, dan denk je: wat een burgermannetje. Maar Theo, met zijn leren
jasje, is een geweldige toneelspeler. Met allerlei smoesjes wurmt hij zich uit
verdenkingen. Ik begrijp niet dat hij vrij mag rondlopen, terwijl hij voor de
derde keer de fout is ingegaan en hem nog een voorwaardelijke straf boven het
hoofd hangt. Een hoge, onvoorwaardelijke celstraf is op zijn plaats. Deze man is
geen Robin Hood, maar steelt het brood van muzikanten", aldus Kuik.

De directeur waarschuwt de beruchte Theo alvast: "Wij zullen alles op alles
zetten om de schadeclaim van 840.000 euro van de Rotterdamse rechtbank te
incasseren, te beginnen met zijn Rolex en zijn Mercedes."

LOAD-DATE: November 24, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              12 of 114 DOCUMENTS

                                  De Telegraaf

                               November 22, 2004

Minister: prins Charles ouderwets

SECTION: Pg. 5

LENGTH: 328 words


door Willem Kool

LONDEN, maandag

De botsing van de twee Charles'en. De aristocratie tegen het gewone volk. Zo
wordt de al dagenlang aanhoudende woordenstrijd tussen de Britse kroonprins
Charles en minister Charles Clarke van Onderwijs genoemd. En het gaat er daarbij
niet bepaald zachtzinnig aan toe.

De rel tussen kroonprins Charles en de minister ontstond vorige week door een
uitgelekt memootje aan een van zijn prive-secretarissen. De toekomstige koning
vraagt zich daarin af, waarom elke scholier er toch van droomt om beroemd te
worden en een goede baan te krijgen. "Het is sociale utopie", vindt de prins.

De minister, bijgevallen door andere ministers, verweet de prins daarop dat
kinderen van hem niet ambitieus mogen zijn of hoger mogen klimmen op de sociale
ladder.

Vandaag dient prins Charles op een spreekbeurt voor Britse bisschoppen hem van
repliek, zo heeft de prins gisteren aangekondigd.

Clarke ergerde zich zodanig aan het prinselijke memo, dat hij Charles
"ouderwets" noemde en "out of touch" met de werkelijkheid. De minister, die niet
bekend staat om zijn fijnbesnaarde manieren, was totaal de ministeriele
verantwoordelijkheid voor de kroonprins vergeten.

Het memo zou blijk geven van ouderwetse opvattingen waarop ons Nederlandse
spreekwoord 'wie voor een dubbeltje geboren is, wordt nooit een kwartje' bij
uitstek van toepassing is.

Minister Clarke daarentegen vindt dat in een gelijkwaardige samenleving iedereen
de ambitie mag hebben hogerop te klimmen.

Dat de kroonprins uitgesproken opvattingen heeft, is bekend. Maar ouderwets?
Zijn Prince's Trust heeft 500.000 kansloze jongeren uit verpauperde steden juist
werk gegeven en daardoor een beter perspectief. Ambitie mag, zolang je de eigen
grenzen maar kent, is zijn stelling.

Ondertussen valt bijna heel het land over kroonprins Charles heen. Met een
prominente uitzondering: premier Blair. Wijs geworden van eerdere discussies zei
hij: "Ik bemoei me hier niet mee."

LOAD-DATE: November 22, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              13 of 114 DOCUMENTS

                                  De Telegraaf

                               November 21, 2004

SUPERHELDEN

SECTION: Pg. 21

LENGTH: 1301 words

HIGHLIGHT:
Pixar slaat met 'The Incredibles' zesde homerun op rij

ROME - Ongelooflijk, Pixar heeft het 'm weer geflikt. Met 'The Incredibles'
scoort de Amerikaanse animatie-studio zijn zesde achtereenvolgende hit. In de
Verenigde Staten bracht dit bioscoopavontuur over een familie van superhelden
inmiddels al meer dan 150 miljoen dollar op. Ook in Nederland, waar de film
vanaf woensdag is te zien, zijn de verwachtingen hooggespannen. Wat is het
geheim van Pixar? En wie legde daarvoor de basis?

Eerst maar even de successen op een rijtje zetten. In 1995 zag 'Toy Story' het
licht, de eerste digitaal geanimeerde tekenfilm uit de geschiedenis. Deze
rolprent, waarin speelgoed uit de kinderkamer met behulp van de computer tot
leven was gebracht, werd een regelrechte kaskraker.

'A Bug's Life', dat zich afspeelde in de insectenwereld, was de volgende
Pixar-productie. Cowboy Woody en zijn vrienden kwamen opnieuw in actie in 'Toy
Story 2'. Hierna werd 'Monsters Inc.' uitgebracht, over een schrikfabriek waar
monsters kleine kinderen de stuipen op het lijf jagen. Met 'Finding Nemo' nam
Pixar vervolgens een duik in het diepe.

De druk op de makers van 'The Incredibles' was na die reeks van hits enorm.
"Alsof de spelers voor je vijf homeruns achter elkaar hebben geslagen. Genoeg
reden om peentjes te zweten als de knuppel vervolgens in jouw handen wordt
gedrukt", vertelt producent John Walker, een relatieve nieuwkomer bij Pixar.

Walker arriveerde in het kielzog van regisseur Brad Bird, met wie hij eerder
'The Iron Giant' maakte. Deze traditionele tekenfilm, uitgebracht door Warner,
kreeg lovende kritieken, maar flopte door een belabberde marketingcampagne. Bij
'The Incredibles' is dat wel even anders, onder meer door de bemoeienis van
Disney. Deze studio maakte het grote publiek de afgelopen maanden langzaam warm
voor de belevenissen van de superheldenfamilie.

Pixar heeft al sinds 'Toy Story' een distributiedeal met het huis van de muis.
Disney neemt daarbij de marketing en publiciteit voor zijn rekening, levert een
fikse bijdrage aan de productie en brengt 'The Incredibles' in de bioscoop uit.
In ruil voor een flink deel van de opbrengst natuurlijk.

Vooral Mickey Mouse spint garen bij deze overeenkomst, afgesloten toen in zee
gaan met Pixar een grote gok was. Hun deal is echter nog maar een film geldig en
verlenging van de overeenkomst twijfelachtig. De kans dat de wegen van de twee
studio's zich volgend jaar na het uitbrengen van 'Cars' zullen scheiden is dan
ook groot.

"Ik zou dat jammer vinden", zegt Walker. "Op de werkvloer kunnen we namelijk
prima met de Disney-mensen overweg." Om dan te verzuchten: "Zulke beslissingen
worden nu eenmaal aan de top genomen. Het rommelt op de Olympus. We moeten maar
afwachten hoe de goden beschikken."

Wie zijn die Pixar-goden eigenlijk? Ed Catmull (59), grondlegger en directeur
van de studio, is een van hen. Catmull wilde al van jongs af aan animatiefilms
maken, maar liep tegen zijn gebrek aan tekentalent aan. Niet voor een gat te
vangen ging hij natuurkunde studeren en verdiepte hij zich in computers. Op
basis van die kennis ontwikkelde hij een programma waarmee hij in 1972 het
eerste digitale animatiefilmpje ter wereld maakte. In 3D, met zijn eigen hand
als onderwerp.

Samen met een groep geestverwanten begon Catmull vervolgens te werken aan
perfectionering van die techniek, gefinancierd door een excentrieke
multimiljonair uit New York. Enkele jaren later vond de hele groep onderdak bij
filmmaker George Lucas, rijk geworden dankzij 'Star Wars'. Pixar was op dat
moment vooral een laboratorium dat zich bezighield met digitale
filmexperimenten. Die opzet veranderde toen animator John Lasseter bij de club
werd gehaald. Hij was in de eerste plaats een verhalenverteller en gebruikte de
ingewikkelde systemen om simpele maar aansprekende filmpjes en commercials te
maken.

Begin 1986 deed George Lucas de hele bups voor het luttele bedrag van 10 miljoen
dollar van de hand, hoewel hij aanvankelijk het drievoudige vroeg. Door zijn
echtscheiding zat Lucas om cash verlegen. Steve Jobs, de man die Apple groot had
gemaakt, was de gelukkige koper. Hij verwachtte aanvankelijk geld te kunnen
verdienen aan de computers die Pixar had ontwikkeld. Een droombeeld, zo bleek.
Juist met films zou het bedrijf groot worden.

Ed Catmull, John Lasseter en Steve Jobs vormen nu de top van Pixar. Regisseur
Brad Bird noemt hen grappend de Vader, de Zoon en de Heilige Geest. "Steve zagen
we bijna niet tijdens het maken van 'The Incredibles', hij liet ons onze gang
gaan. Ed schiep de voorwaarden. En John Lasseter was als creatief directeur en
collega-filmmaker het nauwst bij de productie betrokken." Bird en Lasseter
kennen elkaar overigens al veel langer. Ze zaten samen op de kunstacademie, waar
hun eerste ontmoeting plaatshad in kamer A-113. Wie goed oplet, hoort die
locatie ook in de film voorbijkomen.

Opmerkelijk is dat Bird van buiten werd gehaald door een studio die zelf al
zoveel talent in huis heeft. John Walker: "Ze waren bij Pixar doodsbang dat ze
door hun successen zelfingenomen achterover zouden gaan leunen. Er was behoefte
aan frisse ideeen, mensen die de boel konden opschudden, die nieuwe problemen
zouden opwerpen."

Pixar-veteraan Alan Barillaro, een van de animatoren van 'The Incredibles',
geeft later nog een aanvulling. "Ed Catmull huldigt het motto: Neem altijd
degene in dienst die een bedreiging voor je vormt, die misschien wel beter is
dan jij. Daarmee haal je niet alleen de beste mensen binnen, je houdt zo ook
jezelf scherp."

Regisseur Brad Bird droeg het idee aan voor 'The Incredibles'. In zijn film
schetst hij een wereld waar superhelden in onmin zijn geraakt. Bob Parr, alias
Mr. Incredible, lijdt daar zwaar onder. De maatschappij wil dat hij zich gedeisd
houdt en zich als een gewone burger gedraagt, maar zijn superheldenbloed kruipt
waar het niet gaan kan. Hongerig hapt hij toe wanneer hij wordt benaderd voor
een geheime opdracht. Als die missie een valstrik blijkt, moet de rest van het
gezin hem echter te hulp schieten. Waarna ook de wereld nog moet worden gered.

Bird en Walker werden als nieuwe werknemers niet aan hun lot overgelaten. "Pixar
omringde ons met hun beste mensen", vertelt de regisseur. "Ze verpakten ons als
het ware in bubbeltjesplastic. We konden vrijuit bewegen, fouten maken en
keihard op ons gezicht gaan, zonder dat we onherstelbare schade aanrichtten."

Walker: "Pixar is een studio waar de kunstenaars aan de macht zijn. De gekken
besturen er het gesticht. Fantastisch vind ik dat. Iedereen in het bedrijf spant
zich in om de creatieve visie van de regisseur te ondersteunen. En hoewel hij
altijd het laatste woord heeft, is er bij Pixar een hele groep getalenteerde
filmmakers die met hem meedenkt en suggesties aandraagt. Daarbij telt het idee,
niet degene die het heeft bedacht. Die unieke samenwerking is denk ik een van de
geheimen van het succes dat nu al zes films duurt."

Bird heeft nog een andere verklaring. "Het verhaal komt bij Pixar op de eerste
plaats. Technische grenzen worden pas verlegd als de vertelling daarom vraagt.
De techniek is uitsluitend een middel om een doel te bereiken. Op hun beurt
inspireren zulke nieuwe digitale mogelijkheden echter ook weer het verhaal en
hoe dat wordt verteld. Die wisselwerking is goud."

"Goed is bij Pixar niet goed genoeg", voegt John Walker toe. "Ze willen daar
louter geweldige films maken." Dat perfectionisme stelt hem als producent nog
wel eens voor problemen. "Kwaliteit is een mooi ding, maar je moet ergens de
grens trekken."

"Er zijn medewerkers die zich blind staren op details die niemand zal opvallen.
De creatie van het kwartje in de zak van een van de personages op de achtergrond
mag eenvoudigweg geen dagen kosten." Lachend: "Soms moest ik het werk gewoon uit
hun handen rukken. Anders hadden we in 2012 nog geen film gehad."

LOAD-DATE: November 21, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              14 of 114 DOCUMENTS

                                  De Telegraaf

                               November 13, 2004

Palestijnen nemen chaotisch afscheid van 'hun vader'

SECTION: Pg. 10

LENGTH: 717 words

HIGHLIGHT:
"Arafat zou ervan genoten hebben"

door Frank van Vliet

RAMALLAH, zaterdag

Het Palestijnse volk heeft gisteren even massaal als chaotisch afscheid genomen
van zijn president Jasser Arafat.

Tienduizenden Palestijnen overstroomden de Moekata, het deels in puin geschoten
onderkomen waar Arafat zijn laatste jaren gedwongen had doorgebracht, om een
laatste groet aan Aboe Ammar (de geuzennaam van Arafat) te brengen. Daarbij werd
het officiele programma dat voorzag in geordende militaire parades en religieuze
diensten volledig in de war gegooid.

Even leek het er zelfs op dat de drie Jordaanse helikopters die het stoffelijk
overschot van Arafat en een aantal hoogwaardigheidsbekleders vanuit Egypte
vervoerden, niet konden landen. De cirkels waarin een plek voor hen gereserveerd
was, stonden vol met mensen.

Met duw- en trekwerk en zelfs schoten in de lucht van de aanwezige
veiligheidstroepen konden twee helikopters uiteindelijk landen. Het duurde
daarna nog een halfuur voordat de kist met het lichaam van Arafat uit de
helikopter kon worden gedragen. Voor die tijd was het eenvoudig niet mogelijk om
de deuren te openen omdat de meute zo was opgedrongen in de hoop de kist van de
leider nog even aan te raken.

Een jeep van de Palestijnse ordedienst moest eraan te pas komen om het toestel,
met onder meer een wat bezorgd kijkende premier Ahmed Korei aan boord, te
ontzetten. Alsof het een paard van de bereden politie was reed de jeep rondjes
rond de helikopter waardoor de mensen weg moesten springen en er uiteindelijk
ruimte kwam om de lijkkist uit de helikopter te halen.

Vervolgens werd de kist op de auto geladen om zo dwars door de menigte naar de
geimproviseerde laatste rustplaats te rijden. Daarbij moesten de ordediensten
zelfs op de auto klimmen om te verhinderen dat de enthousiaste menigte die de
helikopters had verwelkomd met kreten als 'Al Koeds' (Jeruzalem), 'Aboe Ammar'
en 'we zullen ons bloed voor je vergieten', de kist per ongeluk omver zou
werpen.

"Ik moet de president zien! Ik heb hem nooit bij leven gezien en nu moet ik hem
zien nu hij dood is", zei Joessef Ibrahim, een jonge inwoner van Ramallah die al
ruim voor de komst van de helikopter met duizenden anderen over de muur van de
Moekata klom.

Het was niet de bedoeling dat het 'gewone volk' op de binnenplaats zou
samenstromen, maar de Palestijnse ordediensten namen de juiste beslissing om op
een gegeven moment de poorten maar te open. Anders waren er waarschijnlijk
mensen in de menigte voor de ingangen doodgedrukt. Ondanks de chaos vielen er
geen ernstige gewonden. Dat kwam ook doordat de sfeer niet agressief, maar
eerder emotioneel was. Er werd geduwd en soms een beetje geslagen, maar daar
bleef het bij. Het medisch personeel kreeg slechts twee lichtgewonden te
verwerken, door uit de lucht vallende kogelhulzen en 30 mensen waren vanwege de
drukte en emoties flauwgevallen.

Voorliefde

Veel Palestijnen wezen erop dat dit chaotische samenzijn waarschijnlijk het
afscheid was dat Arafat had gewild. De president had weliswaar een voorliefde
voor militaire parades, maar hij genoot nog meer van de aandacht en de liefde
van zijn volk.

"Kijk wat je met me hebt gedaan, van een populair figuur in de ogen van mijn
mensen ben ik een omstreden persoonlijkheid geworden", heeft Arafat ooit gezegd
tegen zijn mede-Nobelprijswinnaar Sjimon Peres na de ondertekening van het voor
Arafat zeer gewaagde Oslo-vredesakkoord.

Veel Palestijnen, waaronder ook politieke tegenstanders, zeiden gisteren in
Ramallah Arafat te waarderen omdat hij altijd een van hen is geweest. "Als wij
leden, leed Arafat mee. Toen wij bezet werden, zat Arafat in de Moekata vast.
Hij was werkelijk de vader van de natie", vertelde een geemotioneerde Haitan
Kiswani, die met wat plakband probeerde een portret van Arafat aan de muur te
plakken.

Waarschijnlijk hadden nog veel meer mensen de plechtigheid bijgewoond als Israel
geen beperkende voorwaarden had gesteld aan het bijwonen van de begrafenis. Zo
kon men uitsluitend met het openbaar vervoer Ramallah in. Ruim 140 bussen van
diverse plaatsen in de Westoever, 20 bussen uit de Gazastrook en 100 bussen uit
Oost-Jeruzalem waren naar Ramallah getogen. Gewone Palestijnen mochten de
Gazastrook niet verlaten. Daarom werd er daar, net als op diverse plaatsen in de
Westoever, een herdenking gehouden.

LOAD-DATE: November 13, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              15 of 114 DOCUMENTS

                                  De Telegraaf

                               November 10, 2004

'Zeeuwse volksjongen redde ons land'

SECTION: Pg. 5

LENGTH: 529 words

HIGHLIGHT:
Historicus Rob de Wijk zingt lof van zeeheld Michiel de Ruyter

DEN HAAG, woensdag

Zonder Michiel Adriaensz de Ruyter had Nederland niet meer bestaan en was Willem
van Oranje slechts een voetnoot in de geschiedenis geweest. Historicus en
defensiespecialist Rob de Wijk heeft niet veel argumenten nodig om te verdedigen
waarom de beroemde admiraal volgens hem 'De Grootste Nederlander' is.

"Het is heel simpel", legt de deskundige van het wetenschappelijk instituut
'Clingendael' uit. "Als De Ruyter in 1673 de slag bij Kijkduin niet had
gewonnen, was ons land opgedeeld tussen de Engelsen, de Fransen en de
bisschoppen van Muenster en Keulen. De opstand van de Nederlanden tegen de
Spanjaarden onder leiding van Willem van Oranje en zijn zoons, die slechts 25
jaar eerder was afgesloten, zou dan de geschiedenis zijn ingegaan als een
onbeduidende schermutseling. Willem van Oranje zou dan niet meer zijn geweest
dan een lokale opstandelingenleider, een 'warlord' zoals nu Ismail Kahn in
Afghanistan."

Vanavond pleit Rob de Wijk in een speciaal aan hem gewijde aflevering van 'De
Grootste Nederlander', een initiatief van de KRO, De Telegraaf, Eyeworks en het
Historisch Nieuwsblad voor onze nationale zeeheld.

De geschiedkundige beklemtoont dat de erfenis van de andere finalisten weliswaar
ook groot is, maar dat zij niet kunnen tippen aan de Zeeuwse zeebonk. "Kijk,
Erasmus heeft natuurlijk baanbrekende ideeen over verdraagzaamheid en eigen
verantwoordelijkheid nagelaten. Maar dat waren boeken. Michiel de Ruyter heeft
een heel land nagelaten. Willem van Oranje mag dan de vader des vaderlands zijn,
De Ruyter is de redder des vaderlands. Het is geen toeval dat 400 jaar later de
Nederlanders hem nog steeds kennen en in de toptien van de verkiezing van de 'De
Grootste Nederlander' zetten."

Wat Rob de Wijk ook aanspreekt in de grote admiraal is dat hij een doodgewone
Zeeuwse volksjongen was en geen hoge edelman zoals Willem van Oranje: "Daarom
was hij ook zo ongelooflijk populair bij het scheepsvolk. Dat ging voor hem door
het vuur. Hij is het voorbeeld van een gewone Nederlander. Dat gold ook voor
zijn vrouw. Die hing tot ontsteltenis van de keurige regentenvrouwen in de
Amsterdamse grachtengordel, waar De Ruyter was gaan wonen toen hij voor de
hoofdstedelijke admiraliteit ging werken, zelf de was op. Ook ging ze gewoon met
een mandje naar de markt."

Wrakke schepen

Tot hij op de destijds hoge leeftijd van 69 jaar bij de Siciliaanse stad Messina
sneuvelde tegen de Fransen voer 'der staten rechterhand' haast elk jaar weer uit
om in opdracht van de Staten Generaal oorlog te voeren. Hij ergerde zich dan
altijd mateloos aan de wrakke schepen die hij meekreeg, maar zijn plichtsbesef
won het elke keer van zijn kritiek. "Zijn beroemdste daad is natuurlijk de
spectaculaire tocht naar Chatham," vertelt zijn 'ambassadeur'. "De
oorlogsschepen van Michiel de Ruyter voeren toen brutaalweg de Theems op en
vernielden een groot deel van de in de dokken liggende Engelse vloot. "Maar het
belangrijkst is toch echt de slag bij Kijkduin. Die was bepalend voor de
toekomst van Nederland."

De aan Michiel de Ruyter

gewijde aflevering van '

De Grootste Nederlander'

begint vanavond om 22.36 uur op Nederland 1.

LOAD-DATE: November 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              16 of 114 DOCUMENTS

                                  De Telegraaf

                                November 7, 2004

Exclusief servies voor Jan Modaal

SECTION: Pg. 23

LENGTH: 652 words

HIGHLIGHT:
Drie eeuwen Wedgwood in Nederland

AMSTERDAM - Pottenbakker Josiah Wedgwood (1730-1795) had nooit kunnen vermoeden
dat zijn tijdloze creaties zolang, met vallen en opstaan, succesvol zouden
blijven. Tot 1967 zat een nazaat van hem in de raad van bestuur. Nu is het
bedrijf in Ierse handen.

In het zojuist verschenen boek 'Drie eeuwen Wedgwood en Nederland' beschrijft
Paul Lamp de relatie van Wedgwood met ons land. Het is een duur boek (EUR
44,90). Bovendien is de beschrijving van de relaties met Nederlandse
groothandelaren dodelijk saai. De zeer vele afbeeldingen en uitleg van
voorwerpen maken echter veel goed. In het boek lezen we nergens dat de auteur
jarenlang actief was in het familiebedrijf in Haarlem dat vooral... Wedgwood
verkocht.

Adel

De eerste neoclassicistische serviezen van Wedgwood met decoraties uit de
klassieke oudheid waren vooral populair bij de adel en gegoede burgerij. Maar
Josiah Wedgwood was ook de uitvinder van een nieuwe soort roomwit aardewerk door
het gebruik van witte klei en vuursteen. Deze witte kleur zou het handelsmerk
van Wedgwood worden. Josiah kreeg de titel 'Father of British Potters' vanwege
zijn nieuwe glazuurtechnieken en nieuwe decoratiemethoden. Reeds in 1763 werd
het merk in ons land verkocht.

In de 19e eeuw gaat het helemaal niet goed met het Engelse bedrijf. Het staat
zelfs op de rand van de afgrond en de kwaliteit holt achteruit. Met name Godfrey
Wedgwood (1833-1903) weet het bedrijf weer op de rails te zetten. Het duurt
echter tot het begin van de 20e eeuw voordat het bedrijf uit de as herrijst. In
1903 bestelt de Amerikaanse president Theodore Roosevelt het servies Colonade
Gold, dat uit 1282 delen bestaat.

De beroemdste ontwerper van het bedrijf is Edward Goodwin. In 1908 ontwerpt hij
Edme, dat nu, bijna honderd jaar later, nog steeds het best verkochte model in
Nederland is. In 2000 werd Edme door de vakhandel verkozen tot 'servies van de
eeuw'. Overgrootmoeders, grootmoeders, moeders en kinderen hebben het in huis
staan, een tijdloos compromis. Sterker nog: er zijn veel mensen die denken dat
Wedgwood alleen maar Edme-modellen maakt.

Dat is beslist onjuist. Zo heeft ontwerpster Daisy Makeig-Jones veel succes met
het sierporselein Bone China met aanvankelijk veel sprookjesvoorstellingen en
decoraties van vissen, fruit en vlinders. Wij zouden dat erg druk vinden.
Overigens bestelde koningin Juliana in de jaren vijftig een servies van 1130
delen, Greyfriars.

Veel mensen associeren Wedgwood met traditionele saaiheid omdat ze eeuwenlang
hetzelfde soort servies zou maken. Op zich is dat waar. Aan de andere kant
vraagt de consument daar ook om en bovendien kun je het jaar in, jaar uit
bijbestellen en dat is wel zo makkelijk in dit 'zaptijdperk'. Bovendien maakt
het concern de laatste twintig jaar ook modieuze artikelen, veelal ontworpen
door bekende kunstenaars en vormgevers.

In de jaren tachtig verliest Wedgwood zijn exclusiviteit. Tot dan toe kun je het
servies alleen via de groothandel bij speciaalzaken kopen. Vanaf 1984 ontstaat
rechtstreekse import, waardoor de prijzen sterk dalen. Wedgwood is nu ook
bereikbaar voor Jan Modaal. Vanaf het jaar 2000 kun je zelfs bij Albert Heijn
sparen voor Wedgwood Windsor, een servies dat als twee druppels water op Edme
lijkt. Momenteel heeft AH zelfs een actie lopen waarbij je een compleet
Windsorservies tegen sterk concurrerende prijzen kunt aanschaffen.

De vakhandel is erg ontstemd dat het bedrijf meedoet aan het dumpen van haar
eigen product. Dat is terechte kritiek. Zo was 25 jaar geleden het bekende
servies van het model Stratford (met het groene motiefje) duurder dan
tegenwoordig terwijl het, mede gezien de inflatie, nu minstens twee keer zo duur
zou moeten zijn.

Misschien heeft u nog een heel oud Wedgwoodservies in uw kast staan. In het boek
vindt u een merkenlijst die veel vertelt over de oudheid van het servies. Dus
wellicht heeft u een onverwachte schat in uw bezit.

LOAD-DATE: November 9, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              17 of 114 DOCUMENTS

                                  De Telegraaf

                                November 5, 2004

RADIO VOOR DE VREDE

SECTION: Pg. 5

LENGTH: 434 words

HIGHLIGHT:
Limburger 'scoort' met FM-zender in Oegandees oorlogsgebied


Een soldate gewapend met een kalasjnikov drentelt wat heen en weer voor het
gebouw van radiozender 102 Mega FM in Gulu, de provinciehoofdstad voor
Noord-Oeganda. Langs haar lopen radiomedewerkers het gebouw in en uit en staan
luisteraars in de rij om met een programmamaker te spreken. De gewapende
bewaking staat er niet voor niets. "We worden bedreigd", vertelt initiatiefnemer
Gales. "De lokale overheid heeft hier permanente bewaking voor de deur gezet."

De dreigementen komen van het beruchte Verzetsleger van de Heer, dat al 18 jaar
bezig is met een guerrilla. Officieel vecht rebellenleider Jozef Kony tegen het
bewind van de Oegandese president Museveni. Het kenmerk van de beweging is het
ontvoeren van kinderen, die worden omgevormd tot soldaat. Circa 1,2 miljoen
noorderlingen leven permanent in vluchtelingenkampen.

Huub Gales, die in Nederland freelance werkte als radioprogrammamaker, woont
sinds 1993 in Oeganda en werkte er voor diverse radiozenders. Twee jaar geleden
werd hij door een Britse stichting gevraagd na te denken over het opzetten van
een FM-station in het noorden. Hij stemde toe. Gales: "Ik geloof dat radio in
dit conflict een rol kan spelen bij het verzoenen van de partijen."

Mega FM werd een commercieel station met dagelijkse praatprogramma's, waarin
politieke ontwikkelingen worden besproken. Cruciaal onderdeel is het programma
'Kom Terug!', dat drie keer per week wordt uitgezonden. Daarin vertellen
kindsoldaten over hun ervaringen in de 'normale' burgermaatschappij nadat ze uit
het rebellenleger zijn ontsnapt. Altijd eindigt het programma met een oproep aan
de luisterende rebellen in de bush ook te deserteren.

Kony verbood zijn mannen naar de zender te luisteren. Toch blijkt hij zelf,
terwijl hij zich schuilhoudt in de wildernis op de grens tussen Oeganda en
Soedan, te luisteren naar Gales' zender. "Twee jaar geleden belde hij ineens
zelf op, met een satelliettelefoon. Hij kwam in de uitzending, waarin hij zei
dat alle verhalen over ontvoeringen van kinderen volgens hem leugens waren."

Tot Gales' spijt verboden de autoriteiten hem Kony vaker in de uitzending te
hebben; Mega FM mocht geen platform voor terroristen worden, maar ondanks dit
verbod heeft Gales over het effect van zijn werk niet te klagen. De afgelopen
twee jaar deserteerden een recordaantal guerrilla's. In de eerste vijf maanden
van dit jaar gaven 500 rebellen zich over. "Zestig procent van hen vertelt via
Mega te hebben gehoord dat ze na hun desertie goed worden behandeld", vertelt
Gales. "En verder is natuurlijk iedere AK-47 die wordt ingeleverd mooi
meegenomen."

LOAD-DATE: November 5, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              18 of 114 DOCUMENTS

                                  De Telegraaf

                                November 1, 2004

Bijbel

SECTION: Pg. 2

LENGTH: 257 words

HIGHLIGHT:
Column


Collega Wilma Nanninga beschikt over een enorme bijbelkennis en dat zou je niet
verwachten van iemand die een rubriek beheert, waarin op het eerste gezicht veel
representanten figureren van groepen als 'goddelozen' en 'hoeren & tollenaars'.
Zij won in De Nationale Bijbeltest glansrijk van bekende landgenoten als Henny
Huisman, Lucille Werner, Maarten Spanjer en Nelli Cooman.

Nu kennen wij Wilma, dus wij weten dat zij, als een Belg die wordt uitgenodigd
voor Het Nationale Dictee, dagen- en nachtenlang de heilige schrift bestudeerd
heeft en zelfs de nieuwe vertaling van voor tot achter uit het hoofd geleerd.

Maar toch.

De gewone Nederlanders bleken voor hun kennis van het boek der boeken een
gemiddelde 6,7 te scoren (mannen zelfs beter dan vrouwen) en dat lijkt een dikke
voldoende. Van de in de zaal genodigde groepen hadden de gospelsingers met een
4,3 de laagste bijbelkennis (met tweestemmig 'helleloejuh' ben je d'r dus nog
niet) terwijl de protestanten overtuigend wonnen: hun 8,5 stak fel af tegen de
5,9 van de katholieken.

Veelzeggend, hoewel we ooit een protestant hoorden verzuchten: "Als ik terugkom,
wil ik katholiek worden; dan hoef je niet naar bijbelles en je hebt altijd
plezier."

Na de tv-genieke testen bij onder andere BNN was ook dit weer een goed (hoewel
niveau kinderbijbel) uitgewerkt idee van Reinout Oerlemans. EO, NCRV en Ikon
participeerden in de productie, maar de afwezigheid van de eveneens stichtelijke
KRO en VPRO kan niet alleen aan de netcooerdinatie hebben gelegen.

Ton de Zeeuw

LOAD-DATE: November 1, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              19 of 114 DOCUMENTS

                                  De Telegraaf

                                November 1, 2004

Waarnemers veroordelen Oekraiense verkiezingen

SECTION: Pg. 5

LENGTH: 573 words

Van onze correspondent

KIEV, maandag

Terwijl het leger van internationale waarnemers de gisteren gehouden
presidentsverkiezingen voor Oekraine reeds heeft betiteld als onregelmatig, zal
de eindstrijd vermoedelijk op 14 november in de tweede ronde worden beslist
tussen de twee belangrijkste kemphanen, de hervormingsgezinde en westers
georienteerde Viktor Joesjenko en de vertegenwoordiger van de oude garde, Viktor
Janoekovitsj.

Hoewel de opkomst van de 37 miljoen kiesgerechtigden groot was, heeft
waarschijnlijk geen van de in totaal vierentwintig kandidaten de grondwettelijk
vereiste meerderheid van vijftig procent behaald, zodat een tweede ronde
noodzakelijk is. Maar peilingen van stemgerechtigden bij de stembureaus wezen
erop dat Joesjenko, ex-premier en voormalig topman van de Centrale Bank, een
lichte voorsprong heeft op de huidige premier Janoekovitsj, die de favoriet is
van zowel het Kremlin als van de scheidende Oekraiense president, Leonid
Koetsjma.

"Ik heb natuurlijk op Joesjenko gestemd", zei de 23-jarige studente Natasja
gistermiddag bij een stembureau nabij de centrale allee Chresjajik in Kiev. "Hij
is voor democratie, mensenrechten en aansluiting bij Europa. Ik ben doodziek van
de corrupte bende die nu aan de macht is." Maar vooral de oudere generatie, die
Russisch spreekt, op Moskou is georienteerd en opgevoed is met het idee dat
Oekraine deel uitmaakt van het Russische rijk - waartoe het driehonderd jaar
heeft behoord - heeft de hoop gezet op de 54-jarige Janoekovitsj.

"Als Janoekovitjs wint, zal het reizen tussen Kiev en Moskou veel makkelijker
worden", meent Jevgeni Pavlovitsj, een gepensioneerde leraar Frans die een zoon
heeft wonen in de Russische hoofdstad. "Iedereen praat hier maar over Europa. Ik
hou van de Europese cultuur. Maar wat ik vooral wil is een goed pensioen en
wonen in een land waarin ik me thuis voel. Joesjenko is me te Westers, ik
vertrouw hem niet."

Het Kremlin heeft, op een wijze die zijn weerga niet kent sinds het uiteenvallen
van de Sovjet-Unie in 1991, getracht de uitkomst van de verkiezingen in zijn
zuidelijke buurland van bijna vijftig miljoen inwoners te beinvloeden. Moskou
heeft volgens de Oekraiense oppositie vele tientallen miljoenen dollars gestort
in de verkiezingskas van Janoekovitsj. Bovendien kwam de Russische president
Vladimir Poetin eind vorige week speciaal naar Kiev om, tijdens sovjetachtige
militaire parades, de zestigste bevrijdingsdag te vieren van het nazisme in
Kiev, waarbij hij zij aan zij zat met Janoekovitsj. Zowel op de Russische, als
op de Oekraiense tv-kanalen heeft louter Janoekovitsj de laatste weken aandacht
gekregen.

Washington heeft Kiev eind vorige week opgeroepen om de verkiezingen eerlijk te
laten verlopen, omdat de gevolgen voor de betrekkingen tussen beide landen
anders groot zullen zijn. Het Witte Huis ziet het liefst de vijftigjarige
Joesjenko winnen, die reeds tijdens zijn eerdere premierschap aansluiting
probeerde te zoeken bij de NAVO en de Europese Unie. Maar zijn opponent heeft
een krachtig tegenargument: de economische groei van dertien procent die hij,
vooral door de export van metalen en chemicalien, heeft gerealiseerd.

Volgens Janoekovitsj heeft zijn regering de afgelopen jaren alles gedaan om het
lot van de gewone man te verbeteren. "Sociale voorzieningen en salarissen zullen
blijven stijgen. Ik zie niet in waarom de Oekrainers bezorgd zouden zijn", aldus
de huidige premier.

LOAD-DATE: November 1, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              20 of 114 DOCUMENTS

                                  De Telegraaf

                                October 31, 2004

Net boksverslaggevers!

SECTION: Pg. 2

LENGTH: 923 words

HIGHLIGHT:
Charles Groenhuijsen (NOS) en Max Westerman (RTL) over verkiezingsoorlog
Bush-Kerry

Nog nooit zijn de Amerikaanse presidentsverkiezingen zo spannend en
onvoorspelbaar geweest als nu. De kemphanen George W. Bush en John Kerry voelen
elkaars hete adem in de nek. NOS en RTL doen in de verkiezingsnacht van dinsdag
op woensdag live verslag van alle ontwikkelingen. Voor de
Amerika-correspondenten Charles Groenhuijsen (NOS) en Max Westerman (RTL) is het
dagelijks smullen geblazen, omdat de Republikeinen en Democraten op alle fronten
zwaar geschut hebben ingezet. Voor beide tv-reporters is het hun vierde editie
van de Amerikaanse verkiezingen, maar volgens hen ging het er nog nimmer zo
heftig aan toe en was het machtigste land ter wereld nooit zo hopeloos verdeeld.


"Ik voel me momenteel meer boksverslaggever dan nieuwsreporter", grijnst Charles
Groenhuijsen vanuit Cleveland (Ohio). De Amerika-correspondent van het NOS
Journaal vergelijkt de verkiezingsstrijd tussen de Republikein George W. Bush en
de Democraat John Kerry met een free-fightduel, waarin alle vechttrucs zijn
geoorloofd.

"Het bloed spat ervan af", zegt hij. "Vooral de laatste dagen is het raak. Alle
voorgaande verkiezingen zijn kinderspel bij wat er nu gebeurt. Het land is sinds
Vietnam niet zo verdeeld geweest. Het gaat echt hard tegen hard. Hopelijk maken
Bush en Kerry de vijftien ronden vol voordat de definitieve knock-out wordt
uitgedeeld. Voor ons verslaggevers is dat natuurlijk het mooiste moment!"

Groenhuijsen is voor het NOS Journaal in Ohio neergestreken omdat Bush en Kerry
hier hun slotoffensief hebben ingezet, vergezeld van respectievelijk gouverneur
Arnold Schwarzenegger en rockidool Bruce Springsteen. "Ohio is een van de 'swing
states', waar het in de slotfase alle kanten op kan. Je moet niet gek opkijken
als de onvoorstelbare chaos van vier jaar geleden in Florida zich hier straks
herhaalt", waarschuwt Groenhuijsen.

En daar is veel voor te zeggen, want de berichtenstroom over administratieve
chaos, stemmenfraude, niet-bestaande kiezers, zoekgeraakte stemformulieren etc.
voedt de stelling dat Ohio dit jaar de doorslag zal geven. RTL-reporter Max
Westerman, die al twintig jaar in Amerika woont, bericht uit Ohio dat er al
10.000 juristen staan te trappelen om gemelde onregelmatigheden op de
verkiezingsdag te onderzoeken en de uitslag zo nodig aan te vechten.

"Je ziet zelfs dat hoofdredacties van de regionale kranten worden bespeeld door
de campagneteams, die geen enkel middel schuwen. Omdat letterlijk elke stem telt
trachten Bush en Kerry zelfs zieltjes te winnen in de indianenreservaten en bij
de Amish, de bevolkingsgroep die - zonder elektra en andere verworvenheden - in
afzondering leeft van de moderne maatschappij."

Westerman wijst erop dat door het vreemde kiessysteem het overgrote deel van de
Amerikanen de kandidaten zelfs nooit te zien krijgt. "In de meeste staten ligt
de uitslag vast, dus wordt daar ook geen campagne gevoerd", zegt hij. "De
beslissing valt in een handjevol 'swing states', waar de zwevende kiezers de
doorslag geven." Uit ervaring weet de RTL-correspondent dat tweederde deel van
de zwevende stemmen naar de uitdager gaat, dus is voor hem John Kerry licht
favoriet. "Maar ik houd wel een slag om de arm hoor", grijnst hij. "Want vier
jaar geleden zat ik er faliekant naast."

Recordopkomst

Beide verslaggevers signaleren een enorme betrokkenheid van het Amerikaanse volk
bij de presidentsverkiezingen. "Ik verwacht dinsdag een recordopkomst",
voorspelt Westerman. "Zeker na het debacle van vier jaar geleden." Groenhuijsen
vult aan: "Meer dan 100.000 vrijwilligers zijn actief in de
verkiezingskaravanen. Er is een recordaantal kiezers geregistreerd, onder wie
zeer veel jongeren. En wat ook opvalt is dat niet alleen bedrijfsleven en
rijkaards de campagne van 1 miljard dollar hebben gespekt, maar vooral ook de
gewone burgers met donaties van tien of twintig dollar. Dat zie ik voor onze
eigen J.P. toch niet zo gauw gebeuren."

Rob Trip, die vanuit Washington de centrale presentatie van de nachtelijke
verkiezingsuitzending van NOS Radio verzorgt, was er twaalf jaar geleden ook al
bij. "Als nuchtere Hollander snap ik niks van de strategie van Kerry", zegt hij.
"Als uitdager ga je toch de strijd aan. Maar niks hoor, hij loopt op eieren en
is bang voor een uitglijer." Trip vindt het fantastisch om er weer bij te zijn.
"Een miljoenenpubliek zullen we niet trekken, maar voor de liefhebbers is dit
hele circus heerlijk!"

NOS

Onder de titel 'Bush of Kerry' wijdt de NOS in de nacht 2 op 3 november twee
tv-programma's aan de verkiezingsstrijd. Rode draad van de uitzending (Ned. 2,
23.55-05.00 uur) wordt gevormd door de binnenkomende uitslagen uit de diverse
staten. De presentatie is in handen van Maartje van Weegen en Ferry Mingelen
(vanuit Hilversum) en Charles Groenhuijsen (vanuit Washington).

In het NOS-ochtendprogramma (Ned. 1 en Ned. 2, 6.00-9.00 uur) staan de reacties
op de uitslag centraal. Presentatoren zijn Daphne Bunskoek en Pieter Jan Hagens
(Hilversum) en Charles Groenhuijsen.

NOS Radio (Radio 1, 00.00-07.00 uur) pakt de hele nacht uit met tussenstanden,
uitslagen, commentaren en reacties. Centrale presentatoren in Washington zijn
Rob Trip en Tim Overdiek.

RTL

In een speciale editie van Barend & Van Dorp doet RTL 4 verslag van de
Amerikaanse verkiezingsnacht (00.10-06.00 uur). Frits Barend, Henk van Dorp, Jan
Mulder en hun gasten bespreken de tussentijdse uitslagen, die worden
becommentarieerd door Max Westerman. Van 06.00-09.00 uur wordt alles uitvoerig
op een rijtje gezet en worden reacties op de uitslag gepeild.

LOAD-DATE: October 31, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              21 of 114 DOCUMENTS

                                  De Telegraaf

                                October 31, 2004

Gehandicapten vaak genegeerd

SECTION: Pg. 5

LENGTH: 338 words

HIGHLIGHT:
Rode Kruis start campagne 'Maak contact'

door Marjolein van der Gaag

DEN HAAG, zondag

Veel Nederlanders weten niet hoe ze moeten omgaan met gehandicapten en chronisch
zieken. Ze gaan ze doelbewust uit de weg, waardoor een groot aantal mensen met
een beperking zich erg eenzaam voelt.

Dat blijkt uit onderzoek van het NIPO in opdracht van het Rode Kruis. Om aan
deze situatie een einde te maken, start de hulporganisatie vandaag met de
campagne 'Maak contact!', die drie weken gaat duren.

Krap bij kas

Lichamelijk gehandicapten en chronisch zieken zijn twee keer zo vaak eenzaam als
de gemiddelde Nederlander. Door hun handicap zijn ze minder mobiel en zitten
vaak krap bij kas, waardoor ze de deur niet of nauwelijks uitkomen. Bovendien
worden ze met grote regelmaat genegeerd omdat 'gewone' Nederlanders zich
tegenover hen geen houding weten te geven.

Veertig procent van de landgenoten zegt moeite te hebben om iemand met een
handicap of een chronische ziekte aan te spreken. Een op de drie gaat dat
contact zelfs bewust uit de weg.

Gehandicapten zelf voelen dat maar al te goed aan. Zij voelen zich vaak
ongemakkelijk als ze merken dat 'gezonde' mensen het lastig vinden om met hen te
praten.

Ook hebben ze het idee dat er regelmatig achter hun rug om wordt gepraat.

"Dit zorgt vaak voor een ongemakkelijke situatie van beide kanten, terwijl dat
helemaal niet nodig is", zegt campagneleider Ruud Tombrock van het Rode Kruis.
"Het is hoog tijd dat de valide Nederlanders in contact komen met mensen met een
beperking. Nu wordt er vaak gestaard of praten mensen alleen met de begeleider
van een gehandicapte. Dat is heel naar en dat moet worden doorbroken. Pas als je
contact maakt met iemand van wie bijvoorbeeld de benen niet meer werken, dan ga
je hem gewoon als persoon zien."

Vandaag vindt in Rotterdam het startschot van de campagne 'Maak contact!'
plaats. Dit gebeurt door middel van een speeddate-sessie in Hotel New York.
Verschillende bekende Nederlanders, onder wie Hanneke Groenteman, Elco Brinkman
en Lucille Werner, doen hieraan mee.

LOAD-DATE: October 31, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              22 of 114 DOCUMENTS

                                  De Telegraaf

                                October 28, 2004

VORSTIN

SECTION: Pg. 5

LENGTH: 152 words


KONINGIN Beatrix weet veel van Europa, en zij is altijd een enthousiaste
pleitbezorgster voor een verenigd Europa geweest.

Het is dan ook haar volste recht, het Europese Parlement luid en duidelijk te
vertellen dat zij in de Unie de bevlogenheid mist die zijzelf vroeger heeft
ervaren in haar contacten met Europese studenten.

Maar een ding kon zij eergisteren in Straatsburg onmogelijk zeggen. Omdat zij
Koningin is en omdat zij manieren heeft.

Een gewone burger heeft die problemen niet. Die vraagt:

"Die vlegels die te beroerd waren om aanwezig te zijn toen koningin Beatrix haar
toespraak hield...

Die parlementariers die ervoor zorgden dat het staatshoofd van het Koninkrijk
der Nederlanden voor een halflege zaal stond te praten...

Hebben die 's ochtends eerst even de presentielijst getekend om hun
dagvergoeding veilig te stellen, alvorens onze vorstin zo te beledigen?"

HERMAN EETGERINK

LOAD-DATE: October 28, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              23 of 114 DOCUMENTS

                                  De Telegraaf

                                October 20, 2004

'Echte schoonheid zit van binnen'

SECTION: Pg. 13

LENGTH: 1121 words

HIGHLIGHT:
Topkapper en visagist MARI VAN DE VEN maakt BN'ers mooier, maar...

De ochtend na Mari's spectaculaire boekpresentatie in trendy cafe Panama in
Amsterdam, gaan we lunchen bij Maxim in de PC Hooftstraat. Mari, nog bijkomend
van alle stress, wil maar een ding en dat is zitten... "Ik ben helemaal kapot!
Wat een toestand is het uitgeven van een boek eigenlijk. Maar, en dat durf ik
achteraf wel te zeggen, het is het allemaal wel waard geweest, toch? Wat was
mijn vader trots, he? Bijna tachtig is ie, maar hij had het spektakel, want dat
is het immers voor iemand van die leeftijd, voor geen goud willen missen."

Mari's vriendelijke gezicht betrekt: "Had mijn moeder dit nog maar mee mogen
maken. Zes weken geleden is zij overleden. Mijn moeder had kanker en is slechts
achtenzeventig jaar geworden. Het ging allemaal heel snel. Gelukkig heb ik vanaf
het moment dat ze hoorde dat ze ongeneeslijk ziek was extra veel tijd met haar
doorgebracht. Het is ongelooflijk dat ze er niet meer is. Ik mis haar
ontzettend."

Mari veegt een verdwaalde traan van zijn wang: "Mijn moeder stond altijd achter
me. Alhoewel, toen ik als jongetje van een jaar of vijftien regelmatig riep dat
ik kapper wilde worden, reageerde ze steevast erg behoudend. 'Zou je dat nou wel
doen, Mari? Jongen, het is een leuk vak, maar of er ook een goedbelegde boterham
mee te verdienen is'..."

Glimlachend: "Mijn moeder had zelf altijd dolgraag kapster willen worden. Haar
meisjesdroom is me altijd bijgebleven. Hoewel ze mij dus opzettelijk nooit die
richting in heeft gestuurd, heb ik het blijkbaar toch niet van een vreemde.
Daarbij was mijn vader klompenmaker. Dat creatieve zit bij ons dus wel in de
familie."

Dus zette je, tegen de zin van je moeder in, gewoon door.

"Ik moest wel. Het bloed kruipt blijkbaar toch waar het niet gaan kan", legt de
uiterst aimabele Brabander uit. "Thuis knipte ik de haren van al mijn poppen af.
Ja, die had ik. Met auto's spelen vond ik maar niks. Tja, ook dat andere zat er
dus al vroeg in haha! Die poppen waren nog maar nauwelijks uit de verpakking of
ik had het blonde haar van Barbie al getoupeerd. Maar toen ik mijn eindexamen
middelbare school had gedaan ben ik op kantoor gaan werken. Kun je je dat
voorstellen? Het was vreselijk! Ik hield het nog geen twee maanden vol."

"Godzijdank wilden ze me bij een kapsalon in Den Bosch wel hebben als leerling.
Tussen het haren wassen en het vegen van de vloer na een knipbeurt gaf ik mijn
ogen goed de kost en dacht ik vaak: dat zou ik zus of zo doen."

Een paar jaar later was Mari een van de meest gerespecteerde kappers van
Nederland. Maar dat was niet genoeg. Hij wilde meer. "Als kapper alleen kon ik
onvoldoende mijn creativiteit kwijt. Ik wilde het liefst, geinspireerd door
internationale bladen, een totaalbeeld creeren. En dat kon alleen maar, vond ik,
door bij Dik Peeters, de allereerste visagist in Nederland, de beste
make-upcursus te volgen die er bestond."

En nu lopen artiesten als Wendy van Dijk, Ilse de Lange en een hele rits andere
BN'ers met hem weg, wordt hij voor het ene na het andere televisieprogramma
gevraagd en schrijft hij tussen de bedrijven door ook nog eens een boek voor 'de
gewone vrouw'. Met onder andere tips en tricks over hoe we, ook zonder de hulp
van Mari's vaardige handen, uiterst goed voor de dag kunnen komen. En toch, het
is een cliche, is Mari ondanks zijn succes gewoon die eenvoudige jongen uit
Nistelrooy gebleven.

Bescheiden glimlachend: "Ook daar moet ik mijn ouders weer voor bedanken.
Dankzij hen ben ik namelijk altijd met beide benen op de grond blijven staan.
Verwaandheid of arrogantie komt bij ons in de familie niet voor. Integendeel.
Mijn ouders leerden mij al vroeg hoe belangrijk het is naar anderen te
luisteren. Interesse te tonen in je medemens in plaats van jezelf continu op de
voorgrond te schuiven. Vooral mijn moeder was iemand van weinig woorden. Ik wist
dat ze trots op me was, maar ze zou nooit of te nimmer tegen anderen opscheppen
over haar zoon." Grinnikend: "Het enige moment waarop je haar erop kon betrappen
dat ze het toch allemaal wel prachtig vond, was met Kerstmis. Dan werden de
videobanden tevoorschijn gehaald met televisieprogramma's waaraan ik meegewerkt
had en gingen we die met z'n allen voor de zoveelste keer bekijken."

Mari prikt wat in zijn salade: "Weet je, ik wil graag mezelf blijven. Puur zijn
en eerlijk. Ik denk dat als je jezelf gaat verloochenen, mensen daar sowieso
snel doorheen prikken. Het doet me pijn wanneer ik hoor dat iemand mij
hooghartig vindt. De enige reden die ik daarvoor kan verzinnen, is dat ik me
graag modieus en soms wat opvallend kleed. Maar dat zegt totaal niets over de
binnenkant. Door ongelooflijk hard te werken en mijn passie voor het vak ben ik
gekomen waar ik nu ben. Je wil niet weten hoe vaak ik met m'n tong op de
schoenen mijn voordeur binnengestrompeld ben. En ik voel me helemaal nergens te
goed voor."

"Soms", peinst Mari, "slaat het zelfs wel eens door naar de andere kant. Dan ben
ik alleen maar met anderen bezig, cijfer ik mezelf volledig weg. Ik vind het
heerlijk om mensen een goed gevoel te geven. Niet alleen door ze mooier te
maken, maar ook door te helpen als er problemen zijn. Het geeft mij nou eenmaal
een lekker gevoel als mijn medemens blij is. Dan ben ik het gelukkigst. Maar ja,
je kunt nu eenmaal niet het leed van de hele wereld op je schouders nemen.
Vroeger durfde ik bijvoorbeeld ook nooit een opdracht te weigeren. Dat deed je
gewoon niet. Dan wrong ik me in allerlei bochten om alles toch voor elkaar te
boksen."

"Nu zeg ik zowaar wel eens nee. Het blijft moeilijk, maar het kan niet anders.
Zo heb ik de laatste maanden bijna alle buitenlandse opdrachten geweigerd. Ik
wilde toen mijn moeder ziek werd niet te ver van haar vandaan zijn."

Mari's ogen beginnen verdacht te stralen. "En sinds drie maanden ben ik
hartstikke verliefd en wil ik dus weer niet te lang het land uit. Tenzij hij mee
gaat natuurlijk haha!"

En wie is die bijzondere man in jouw leven?

Blozend: "Hij heet Bart, is salesmanager van beroep en hij is geweldig! Ik heb
hem ontmoet in de tijd dat mijn moeder ziek was. Naast het feit dat we samen een
hoop lol hebben, steunt hij mij ontzettend in mijn verdriet. Het is nog pril, we
hebben het allebei erg druk, maar de komende tijd gaan we elkaar absoluut beter
leren kennen."

"Ik heb me voorgenomen om geen werkweken van zes a zeven dagen meer te maken.
Genieten van het leven, dat is pas belangrijk. Lekker op vakantie, of zomaar een
weekendje weg. En al het andere moet dan maar even wachten. Want, en dat heb ik
de afgelopen maanden aan den lijve ondervonden, voor je het weet is het zomaar
voorbij. Dan heb je keihard gewerkt, maar veel te weinig genoten. En dat, zeg ik
keer op keer tegen mezelf, zou toch eeuwig zonde zijn..."

LOAD-DATE: October 20, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              24 of 114 DOCUMENTS

                                  De Telegraaf

                                October 19, 2004

PROFICIAT

SECTION: Pg. 5

LENGTH: 154 words


EEN van de leukste uitspraken van wijlen de befaamde Leidse hoogleraar
burgerlijk recht Huib Drion was dat leden van een studentencorps net
doorgegroeide kikkervisjes waren, monsterlijke gedrochten die nooit de
natuurlijke transformatie tot kikker hadden doorstaan.

"Met die uitspraak was ik het eigenlijk wel eens", aldus de
superprocureur-generaal jonkheer mr. Joan de Wijkerslooth de Weerdesteijn,
enkele jaren geleden in een interview.

Het gaat dus niet te ver, deze Van Weerdesteijn die altijd het prototype is
geweest van de Leidse 'corpsbal', een gedrocht te noemen. Hij heeft het immers
zelf gezegd...

Omdat hij evenwel, net zoals de gewone burger en niet te vergeten de gewone
soldaat die loyaal zijn plicht doet, in een land woont waar vriendelijk wordt
omgegaan met dieren, volgroeid of niet volgroeid...

Wordt hij bij dezen alsnog gefeliciteerd met zijn 58e verjaardag van gisteren.

HERMAN EETGERINK

LOAD-DATE: October 19, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              25 of 114 DOCUMENTS

                                  De Telegraaf

                                October 11, 2004

Bowie favoriet op ruimtereis

SECTION: Pg. 3

LENGTH: 130 words


Van onze correspondent

AMSTERDAM, maandag

David Bowie's Space Oddity is gekozen als het eerste nummer dat gespeeld gaat
worden op de eerste commerciele reis voor ruimtetoeristen.

Space Oddity dateert uit 1969 en werd gekozen door luisteraars van Virgin Radio.
Het nummer, met de onsterfelijke openingszin 'Ground Control to Major Tom', was
geinspireerd op de Apollo 8-missie. Volgens het Britse radiostation leek het
destijds ver weg dat de gewone man ooit door de ruimte kon reizen, maar nu staan
vluchten door het heelal binnen drie jaar op het programma.

Andere tijdloze nummers die hoog op de ruimtehitlijst eindigden zijn 'Walking on
the Moon' van de Police, 'All Around the World' van Oasis, 'Man on the Moon' van
REM en 'Here Comes the Sun' van de Beatles.

LOAD-DATE: October 11, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              26 of 114 DOCUMENTS

                                  De Telegraaf

                                October 9, 2004

Fortis-baas Van Rossum: bedje opvolger gespreid

SECTION: Pg. 41

LENGTH: 965 words

HIGHLIGHT:
integratie bankverzekeraar binnen gestelde vijf jaar voltooid

AMSTERDAM, zaterdag

Graag had hij gezien dat zijn afscheid in het teken zou staan van zijn
prestaties - een nettowinst van EUR 2,1 miljard over het eerste halfjaar
bijvoorbeeld. Door publicaties in met name de Belgische pers staat het nu toch
een beetje in het teken van het waarom: Anton van Rossum, de scheidend
bestuursvoorzitter van bankverzekeraar Fortis, ontkomt niet aan vragen over zijn
'onduidelijk strategisch beleid' en 'gebrekkige communicatie', naar verluidt
redenen voor een niet geheel vrijwillig vertrek. Maar Van Rossum is stellig:
zijn klus was van lappendeken Fortis een bedrijf te maken en deze klus heeft hij
geklaard. Niet in de vijf jaar die Fortis er voor uit had getrokken, maar al in
vier jaar. "Mijn opvolger stapt in een gespreid bedje."

Anton van Rossum (59) ontvangt in het kantoor van MeesPierson, aan de
Amsterdamse Herengracht. "Ik sprak onlangs iemand die tegen me zei: je stelde 30
jaar geleden al dat je op je 60ste wilde stoppen. Je zei het 10 jaar geleden ook
en 4 jaar geleden weer. Dat ik nu iets eerder ophoud, komt alleen omdat we in
Jean-Paul Votron een voortreffelijke opvolger hebben gevonden, die doordat hij
in oktober van dit jaar begint, volop mee kan praten over de plannen voor de
komende 3 jaar."

Van Rossum is resoluut: van een gedwongen vertrek bij Fortis is geen sprake. Dat
in de Belgische pers kritiek is verschenen uit eigen gelederen gelooft hij niet.
Een strategie bedenken voor de jaren nadat van Fortis een bedrijf was gemaakt,
was niet zijn klus, weet iedereen binnen de bankverzekeraar. En dat hij
gebrekkig communiceert? "Communiceren is niet altijd simpel als de markten
veranderen."

En veranderen deden ze, nadat de 'Nederbelg' in september 2000 het stokje
overnam van voorgangers Hans Bartelds en Maurice Lippens. "De AEX-index noteerde
rond de 700, maar in 18 maanden gingen er 500 punten vanaf." Het sloeg grote
gaten in de winst van Fortis, dat een flink deel van de verzekeringspremies die
polishouders hadden ingelegd in effecten had gestoken. Niet alleen Fortis deed
dit, maar alle verzekeraars, en de daling van de aandelenkoersen deed de
beurswaarde van financiele dienstverleners geen goed. "De 15 grootste
verzekeraars van Europa verloren in 18 maanden tijd zo'n EUR 240 miljard van hun
beurswaarde, die EUR 400 miljard bedroeg", illustreert Van Rossum zijn op z'n
zachtst gezegd lastige start.

In Van Rossum vond Fortis het schaap met vijf poten waarnaar het naarstig op
zoek was. Het fusieproduct van enkele tientallen banken en verzekeraars uit
Belgie en Nederland kende tot de komst van Van Rossum een duale structuur. "Van
alles waren er twee: aandelen (Fortis NL en Fortis B, red.), hoofdkantoren (in
Utrecht en Brussel), raden van bestuur tot aan bestuursvoorzitters toe (Bartelds
en Lippens)." Tot ongenoegen van Van Rossum, die destijds als consultant van
McKinsey regelmatig bij Fortis over de vloer kwam. "Ik probeerde Bartelds en
Lippens ervan te overtuigen dat het anders moest en dat er een uitvoerend
bestuursvoorzitter moest komen. Het advies werd na drie, vier jaar pas
opgevolgd."

De uitvoerend topman moest iemand van buiten zijn, die voor beide bloedgroepen -
Belgie en Nederland - aanvaardbaar was. Het schaap met vijf poten zou via de
formele weg worden geworven, met behulp van een search bureau, een long list en
een short list. Maar midden in het proces werd Van Rossum zelf herkend als het
schaap. "Het leek op kiezen voor de makkelijkste weg. Ze kenden me immers. Maar
het was niet zoals we het hadden afgesproken. Het antwoord was dus nee." Een
paar maanden later klopte Fortis opnieuw aan: op de short list stond nog een
naam: die van Van Rossum. "Toen heb ik gezegd: waarom niet?"

Bij het integreren van Fortis was keuzes maken het moeilijkst, zegt Van Rossum.
"Hierbij speelden vaak emoties mee. Mensen bleken binding te hebben met
bedrijfsonderdelen die niet noodzakelijkerwijs tot de basis behoorden. Afscheid
nemen van deze bedrijven kostte moeite, aldus Van Rossum. En de bloedgroepen -
het Nederlandse Amev tegen het Belgische AG - streefden soms hun eigen belangen
na, in plaats van dat van Fortis als geheel.

De integratie is - hoewel de financiele markten tegen zaten - gelukt, vindt Van
Rossum. "Zelfs de Financial Times noemde Fortis onlangs bijna een normaal
bedrijf, met een aandeel, een raad van bestuur, een voorzitter (de Belg Maurice
Lippens, red.) en een uitvoerende topman" (Van Rossum). Dat Fortis nog altijd
verschillende bloedgroepen door zijn aderen heeft stromen, lijkt echter afgeleid
te kunnen worden uit het feit dat opnieuw een buitenstaander wordt gehaald om de
kar te trekken. Van Rossum nuanceert: "Theoretisch had het ook iemand van binnen
kunnen zijn. Er zijn kroonprinsen, maar die waren er misschien nog niet helemaal
klaar voor."

Het tekent de gevoeligheden, 14 jaar na de in alle opzichten
grensoverschrijdende fusie van Amev-VSB (een Nederlands bank- en
verzekeringsbedrijf) en AG (een Belgische verzekeraar). Maar Van Rossum
benadrukt dat de pijn 'm niet zozeer in de veelbesproken tegenstelling tussen
Nederlanders en Belgen zit, maar in die tussen de diverse bedrijfsonderdelen.
"Tussen private banks (die bankieren voor vermogende particulieren, red.) en het
retailbedrijf (voor de gewone man) bijvoorbeeld bestaan grote
cultuurverschillen."

Over zijn eigen toekomst zegt Van Rossum nog nauwelijks te hebben nagedacht.
Vissen vindt hij niets, piano spelen wel, maar daar gaat hij zijn tijd niet mee
vullen, zegt hij. Een of meerdere commissariaten liggen voor de hand. Toch? "Ik
zeg niet nee. Misschien. Commissarissen hebben een belangrijke rol", weet Van
Rossum, zeker nu "een generatie commissarissen met pensioen lijkt te gaan". Ook
Van Rossum krijgt "natuurlijk wel eens een telefoontje, maar ik ga nog nergens
op in."

LOAD-DATE: October 9, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              27 of 114 DOCUMENTS

                                  De Telegraaf

                                October 8, 2004

Heel stom

SECTION: Pg. 3

LENGTH: 213 words

HIGHLIGHT:
Commentaar


Officier van justitie Tonino heeft zijn oude computer langs de weg gezet als oud
vuil. Daardoor kwam de computer, vol met vertrouwelijke informatie, in handen
van derden.

Deze handelwijze is "heel stom" (aldus het openbaar ministerie) en "laakbaar"
(aldus minister Donner). Die uitspraken zijn nog mild want het is uiterst dom om
zo om te gaan met informatie.

De officier van justitie heeft overigens nog geluk gehad. De taxichauffeur die
de computer vond, heeft de machine bij verslaggever Peter R. de Vries gebracht.
Daarmee is voorkomen dat gevoelige informatie (zoals onderzoeken, e-mails,
wachtwoorden, namen en adressen) in handen van criminelen is gevallen.

Het lijkt erop dat Tonino geen sanctie krijgt opgelegd van zijn werkgever. Dat
zou onbevredigend zijn, want de officier heeft de interne regels die er zijn om
de belangen van de rechtsgang te waarborgen, overtreden. Overigens is Tonino al
flink gestraft door de golf publiciteit over de zaak.

Wat in ieder geval verwacht mag worden van het OM is dat de interne richtlijnen
over het omgaan met vertrouwelijke informatie, nogmaals worden bekeken en waar
nodig worden aangescherpt. En bovendien mag verwacht worden dat de werknemers
van het OM die regels ook uitvoeren; dat moeten gewone burgers ook.

LOAD-DATE: October 8, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              28 of 114 DOCUMENTS

                                  De Telegraaf

                                October 8, 2004

Landing

SECTION: Pg. 42

LENGTH: 281 words


De luchtvaart is geen gewone bedrijfstak. Het is een sector die de nationale
vlag in alle uithoeken van de wereld brengt. Voor de KLM geldt dat zeker. Welk
Nederlands hart gaat in het buitenland niet sneller kloppen bij het landen van
een blauw-wit gekleurde stalen vogel, boordevol aardewerken huisjes die tot de
rand zijn gevuld met oerhollandse genever?

Enfin. Zulk een bedrijf verdient het om regelmatig in de kolommen te verschijnen
van 's lands grootste krant, die in dikke stapels over de globe wordt
verspreid... en zulk een bedrijf verdient het om 'verslagen' te worden door
iemand die journalistiek inzicht paart aan een scherpe pen, dorst, honger,
passie aan inkt.

Gelukkig bestaat zo iemand. Zijn naam: Arnold Rijk Marinus Burlage, arm en toch
rijk. Rondborstig, joviaal, goedlachs, well-done als een biefstuk in de
herfstzon, koel en helder als een bergbeek, stevig als een startbaan, loyaal als
een landingsgestel, en als het moet: snel als een straaljager.

Hij tikt als een tijger, print als een poema, schrijft als een schorpioen: menig
ceo werd op klaarlichte dag overvallen door een ongekende dosis venijn vanuit de
Betuwe, waar de fruitbomen vol ontzag buigen als de Audi richting Amsterdam
stuift.

Mag zo'n machine gestopt worden? Driewerf neen. Het huidige, met ongekende
daadkracht gezegende kabinet, heeft korte metten gemaakt met regelingen die dit
soort hardwerkende burgers knakken in de bloei van hun carriere.

Terecht. Old soldiers never die, they just fade away. Ook gij, Arnoldus Burlage,
hebt recht op een zachte landing. Maar blijf voorlopig in de lucht, de laptop op
schoot, borrel binnen handbereik en de nooduitgang altijd in het vizier.

LOAD-DATE: October 8, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              29 of 114 DOCUMENTS

                                  De Telegraaf

                                October 2, 2004

"Het is veiliger op straat"

SECTION: Pg. 23

LENGTH: 1882 words

HIGHLIGHT:
Hoofdcommissaris JELLE KUIPER heeft streven bereikt:

AMSTERDAM, zaterdag

Na de liquidatie van Heineken-ontvoerder Cor van Hout ging het er in 'de gouden
gang' van het Amsterdamse hoofdbureau van politie niet anders aan toe dan elders
in het land. Hoofdcommissaris Jelle Kuiper: "Iemand kwam hier binnenstormen en
riep: 'Jelle, Cor van Hout is doodgeschoten'. Ik weet dat veel mensen denken,
mooi zo. Laat die gasten mekaar maar afmaken. Maar ik bekijk dat anders. Met
zulke schietpartijen op straat is de rechtsorde in het geding. Het knaagt aan me
dat we die moord en ook andere liquidaties nog niet hebben opgelost. Maar we
zetten alles op alles. We weten heel veel meer dan we naar buiten brengen."

Kuiper zegt het niet, maar het zou wellicht het mooiste cadeau zijn als zijn
rechercheurs voor zijn afscheid volgende maand een of meer verdachten van de
onderwereldmoorden binnen zouden brengen. Elke keer als er weer op straat
maffiakogels fluiten, lopen ook gewone burgers levensgevaar. En dat is een zware
belediging voor het veiligheidsbeleid van Jelle Kuiper. Toen hij in 1997 als
hoofdcommissaris aantrad, verbaasde hij zich over de chaos en verloedering in de
stad en hij beloofde dat hij daar verandering in zou brengen. "We moeten de
straat begaanbaar houden", zei Kuiper. "Maar het zal misschien nog wel erger
worden voordat het beter wordt." En hij kreeg gelijk. Het killen in het openbaar
gaat gewoon door.

Vorig jaar september kregen Jelle Kuiper en zijn tweede man Joop van Riessen
niettemin de zilveren medaille van de stad Amsterdam voor hun inspanningen om de
stad leefbaarder en veiliger te maken. Volgens burgemeester Job Cohen waren de
politiechefs daarin 'meetbaar geslaagd'. Kuiper beaamt: "Ik moet zeggen dat we
wel wat hebben bereikt. De hoeveelheid criminaliteit is echt geweldig
afgenomen." En die liquidaties dan? Kuiper: "Je kunt natuurlijk steeds blijven
hameren op de zware criminaliteit. Maar is het ook niet belangrijk dat je ergens
gewoon je jas kunt laten hangen? Al blijven de mensen anders roepen, het is in
veel opzichten veiliger geworden in de stad."

We praten met Jelle Kuiper (1944) in zijn werkkamer van het hoofdbureau, het
kloppend hart van de 'fabriek' zoals het Amsterdamse hoofdbureau ook wel wordt
genoemd. Een historische plek. Hier worden en werden decennia lang besluiten
genomen die de hoofdstad veranderden. Hoofdcommissaris Van der Molen, de man die
na de roerige periode in de jaren '60 een smadelijke aftocht blies, resideerde
hier. Maar ook de charismatische Eric Nordholt. Het is warm. De uniformjas met
de gouden balken en lauwerkransen gaat over de stoel en Kuiper, in hemdsmouwen,
steekt een sigaret op. Over een maand, na zijn afscheid, staat zijn markante
hoofd in steen naast dat van zijn illustere voorgangers in de zogenaamde
'koppenzaal' van het hoofdbureau: de hoogste eer die een hoofdcommissaris kan
krijgen.

Voor Jelle Kuiper hoeft dat niet zo. Hij is een man van eenvoud, op z'n
Amsterdams gezegd: 'een gewone jongen'. Tanig, doorgroefd gelaat, kort onwillig
kapsel, vermoeide blik, kettingroker. Op het eerste gezicht een beetje stug,
maar ineens kan bij hem een jongensachtige lach doorbreken. Je zal hem nooit
zien op een haringparty van een bekende Nederlander of in een vipbox bij Ajax,
"want voor je het weet hang je voor een tegenprestatie". Kuiper vermeed
politieke discussies over te dure huizen voor de korpschef en woont, "lekker
betaalbaar", in Alkmaar. Een rijtjeshuis met een tuin en een viswatertje en daar
vindt de politiebaas zijn afleiding. Hij grut, zoals hij dat zegt, graag in de
grond en is een verwoed hengelaar. Een gezinsman. Hij doet boodschappen met zijn
vrouw, probeerde het altijd zo te regelen dat hij op verjaardagen thuis was.
Zijn twee dochters, van wie er een ook bij de politie werkt en kleinzoon Tim
zijn z'n grootste trots.

Kuiper zat al in 1985 in de korpsleiding. In politiekring stond hij bekend als
een zakelijke, wat saaie en ouderwetse politiemanager. Maar Jelle Kuiper is ook
rechtlijnig en een man met visie. Een denker. Columnist Martin Bril schreef ooit
over hem: 'Kuiper heeft het vermogen om grote en complexe problemen klein en
grijpbaar te maken'. Mede daarom werd die gewone, wat saaie man, op voordracht
van Eric Nordholt, de hoogste politiebaas in Amsterdam. Toen Jelle Kuiper in
september 1997 onder begeleiding van motorrijders van zijn Alkmaarse rijtjeshuis
naar het Concertgebouw werd gereden, waar honderden hoogwaardigheidsbekleders
zaten te wachten op zijn eerste grote toespraak als korpschef, voelde hij zich
nog wat ongemakkelijk. Maar Amsterdam zou zijn nieuwe politiebaas al snel leren
kennen als een doortastend leider.

Jelle Kuiper groeide, als een jongetje met sproeten, op in Hilversum. De
scheidende korpschef: "Mijn vader was arbeider, moeder was thuis en zorgde voor
de kinderen. Dat ging toen zo, vrouwen gingen niet aan het werk. Dat was een
teken van armoede. Ik groeide op in de tijd waarin normen en waarden nog telden.
Je sprak je ouders aan met 'u' en je had respect voor het gezag. Dat ik bij de
politie zou gaan, was niet logisch. Niemand in onze familie had een
geueniformeerd beroep. Iets op kantoor of boekhouder lag meer voor de hand."
Niettemin trad Jelle Kuiper in 1963 toe tot het Rijksinstituut tot Opleiding van
Hogere Politieambtenaren in Hilversum, een school met een hoog militair gehalte.
Er was nog exercitie op de fiets. Jelle Kuiper trad in het huwelijk en dat ging
heel deftig, in gala-uniform.

Het is goed voorstelbaar dat een man, die opgroeide in een sfeer van discipline,
orde en netheid, zich doodberoerd moet hebben gevoeld toen hij in actieve dienst
kwam in het roerige Amsterdam aan het einde van jaren '60. Het was de tijd van
de manifestaties bij het Lieverdje, flowerpower in het Vondelpark, opkomend
drugsgebruik. Jelle Kuiper was lid van het zogenoemde Damdetachement, stond tot
aan zijn knieen bij het Nationaal Monument tussen slapende hippies. De
doorgeschoten tolerantie was hem een gruwel. Kuiper zegt: "Daar stond je dan. Je
was er om te corrigeren, de orde te handhaven, maar alles werd gedoogd. Het was
'de alles moet kunnen-periode'. Als gewoon diender raakte je daarvan in de war,
je voelde je verlaten. Toen de Jantjes op een avond de Dam schoonveegden stonden
wij daar, om het zo maar te zeggen, niet afwijzend tegenover."

Als jong politieofficier kreeg Kuiper al snel zelf de kans om uitwassen van die
tolerantie tot doorbreken. Hij voerde het commando bij grootschalige
ontruimingen en zorgde voor een nieuwtje. Kuiper liet politiemensen in een
container het dak op hijsen. De politie kwam zo als een duveltje uit een doosje
en maakte op deze manier veel kraakpanden leeg. Kuiper was ook commandant in een
pantserwagen met scherpschutters tijdens de beruchte krakersrellen in de
Vondelstraat. Het was regelrecht oorlog in de stad, waarbij tanks werden ingezet
die door krakers met molotovcocktails werden bestookt. Vorig jaar, bij zijn
40-jarig ambtsjubileum, gaf Kuiper toe dat hij had laten schieten als dat had
gemoeten. Als commandant van scherpschutters bij de Molukse gijzeling in de
Brachthuijzerstraat (1975) stond hij ook voor zo'n dilemma. Er viel geen schot.
"Gelukkig niet", zegt hij nu.

Maar soms zijn dingen onvermijdelijk. Moet je als politieman met grote
verantwoordelijkheden volgens Kuiper streng en rechtlijnig zijn. Die
eigenschappen spreidde hij tentoon toen hij eind jaren '70, samen met collega
Joop van Riessen, de bezem haalde door bureau Warmoesstraat. Zes dienders die
van corruptie werden verdacht, kwamen voor de rechter. Jaren later, eind 2000,
deed Jelle Kuiper als hoofdcommissaris het roemruchte bureau in de Amsterdamse
rosse buurt definitief op slot. Joop van Riessen zei vorig jaar, in een
persoonlijke videoboodschap tegen Kuiper, dat hij de sluiting 'een krankzinnige
beslissing' vond. "Bureau Warmoesstraat was een symbool voor de politie. Zoiets
mag je uit historisch oogpunt eigenlijk niet weg doen. Hoe haalde je het in je
hoofd", zei collega-hoofdcommissaris Van Riessen. Deze suggereerde daarmee in
feite dat er binnen de korpsleiding onenigheid was over de sluiting, maar Kuiper
ontkent dat. "Van Riessen bekeek het uit een emotioneel standpunt", zegt hij.
"Ik uit een zakelijk. Maar onze beslissing was unaniem. Bureau Warmoesstraat
moest dicht omdat je als diender al een stempel had als je daar ging werken. En
dat was niet goed voor het hele korps."

De sluiting van bureau Warmoesstraat is veel beschreven en besproken, maar het
was in de carriere van Jelle Kuiper maar een item, slechts een van de duizenden
beslissingen die hij als hoofdcommissaris heeft genomen. Kuiper, de 'gewone
korpschef', bleek tot ieders verrassing niet de grijze muis waarvoor hij door
sommigen werd versleten. Hij nam het openlijk op voor de politieman die door een
dodelijk schietincident in problemen kwam, deelde de spanning met zijn collega's
tijdens grote evenementen als Koninginnedag en 'Het Huwelijk', gaf ministers en
hoge pieten van justitie lik op stuk en gaf de aanzet voor een monument voor
Amsterdamse dienders, die sinds 1815 tijdens hun werk zijn omgekomen.

Kuiper rende voorts van vergadering naar vergadering op allerlei niveaus, hier
en daar zijn filosofieen lancerend, maakte complexe problemen inderdaad klein en
grijpbaar, legde de basis voor buurtgerichte politiezorg en dat allemaal met een
doel voor ogen: zijn stad moest en zou leefbaarder en veiliger worden. Dat had
hij tenslotte bij zijn aantreden beloofd. Maar dat betekende geen groots, in
ieder geval geen zichtbaar, offensief tegen de zware misdaad. Jelle Kuiper nam
initiatieven waarover aanvankelijk nogal lacherig werd gedaan. De korpschef
begon de Amsterdammer weer te leren hoe het vroeger hoorde: je hand uitsteken op
de fiets, stoppen voor rood, zorgen dat je achterlicht brandt, niet plassen in
het wild, grijp de mensen die vernielingen plegen. Geef de daders een dikke bon.

Kuiper legt uit: "Wij proberen een gedragsverandering tot stand te brengen. Het
zou goed zijn als belangrijke of bekende mensen en instellingen, zoals politici
en politieke partijen, ook weer aangeven hoe het hoort. Ik ben ervan overtuigd
dat het dan op straat veiliger wordt en dat mensen zich ook veiliger gaan
voelen. We moeten het samen doen. Veiligheid is een bijdrage uit vele sectoren.
Als het op straat netjes is, de ramen van de bushokjes heel zijn, voelen mensen
zich meer op hun gemak. Van troep en rotzooi worden mensen bang. We doen veel
samen met de gemeente en de deelraden. Onze buurtregisseurs spelen een heel
belangrijke rol. Ze proberen Amsterdammers bij elkaar te brengen en hun
problemen zelf te laten oplossen."

Bij zijn aantreden in 1997 zei de korpschef dat er plekken in Amsterdam zijn die
hij liever zou mijden. Hij kan zich dat niet meer herinneren. "Heb ik dat
gezegd? Nou ja, nu is dat in ieder geval niet zo", zegt hij. "Er zijn geen
wijken waar ik niet durf te komen. Het is duidelijk veiliger geworden in de
stad. Het aantal aangiften van misdrijven is spectaculair gedaald, al komt dat
niet alleen voor mijn rekening. Hoe ik herinnerd zou willen worden? Ik vind
zulke vragen altijd moeilijk." Dan, na een aarzeling: "Ik heb zeven jaar geleden
beloofd dat ik verandering zou brengen in de chaos en de verloedering. Ik hoop
dat de mensen me zullen herinneren als de man die heeft gedaan wat-ie zei."

LOAD-DATE: October 2, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              30 of 114 DOCUMENTS

                                  De Telegraaf

                                October 2, 2004

vangen in Spijtoptanten kunnen halvering straf krijgen

SECTION: Pg. 19

LENGTH: 1534 words

ROME, zaterdag

Politiecommissaris Alberto Intini moet er zelf om lachen. Op de binnenplaats van
het hoofdkwartier van de Squadra Mobile, op luttele autominuten van de beroemde
Trevi-fontein in Rome, toont de Italiaanse politiechef trots een nieuwste
aanwinst. Een gloednieuwe Mercedes die door zijn rechercheurs mag worden
gebruikt in hun strijd tegen de zware criminaliteit. De bolide is afkomstig van
een drugshandelaar, vertelt Intini. De verdachte werd eerder deze maand opgepakt
en moest ook meteen zijn autosleutels bij de politie inleveren.

"We mogen in de auto blijven rijden tot de rechter heeft beslist of de verdachte
schuldig is", legt de Romeinse crimefighter uit. "En dat geldt voor al zijn
bezittingen. Onroerend goed, computers, alles mag gedurende het onderzoek door
de politie worden gebruikt. Strafzaken tegen grote criminelen duren vaak jaren
en de spullen die in beslag worden genomen staan dan toch maar weg te rotten in
een opslagplaats. Om die reden heeft de wetgever een paar jaar geleden bepaald
dat de politie al die goederen mag inzetten bij het dagelijkse werk. Zo snijdt
het mes aan twee kanten; wij zorgen ervoor dat de in beslag genomen auto's en
ander materieel in goede staat van onderhoud blijven en we hoeven zelf veel
minder voertuigen aan te schaffen."

Het is de Nederlandse politie al jaren een doorn in het oog: de in 1993
ingevoerde 'pluk ze'-wetgeving werkt voor geen meter. Dat de wet er op papier
prachtig uitzag maar in de praktijk niet deugt, bleek al na vijf jaar. Niet de
geplande vijftig, maar slechts negen miljoen euro misdaadgeld wist justitie
terug te vorderen. Een extra prikkel bleek averechts te werken. Officieren van
justitie moesten per jaar tien 'pluk ze'-zaken doen, ofwel 4500 voor heel
Nederland. De gemiddelde aanklager kwam niet verder dan drie. Om hun quotum te
halen eisten sommige officieren bespottelijke bedragen: een Amsterdamse
magistraat diende een claim in van honderd euro.

Het gevolg was dat het openbaar ministerie het minimumbedrag voor een 'pluk
ze'-claim op 45.000 euro stelde. Maar dat bedrag is alweer verlaagd tot 450
euro. Volgens schattingen zou jaarlijks tientallen miljoenen euro's misdaadgeld
in de schatkist kunnen terugvloeien. In 2000 en 2001 wist justitie nog ongeveer
twintig miljoen euro per jaar op te halen. Vorig jaar werd slechts de helft van
dat bedrag gehaald. Illustratief voor het falen van de wet is dat er in 2002 en
2003 maar tien zaken waren waarbij het om een claim van meer dan 4,5 miljoen
euro ging.

Rijker

Amsterdamse rechercheurs reisden afgelopen jaar een aantal keren naar de
bakermat van de georganiseerde misdaad. In Italie werden politiediensten bezocht
die, net als het korps in onze hoofdstad, worden geconfronteerd met maffiosi die
maar rijker en rijker worden omdat de overheid geen greep krijgt op hun
vermogen. In Napels en Rome bestudeerde de Amsterdamse politie de
praktijkervaringen met de Italiaanse antimaffiawet. Razend enthousiast kwamen de
Mokumse speurneuzen terug in Nederland. De bevoegdheid het vermogen te
confisqueren van iemand die verdacht wordt lid te zijn van een criminele
organisatie, zou het Amsterdamse korps zeer goed uitkomen.

Vanachter zijn bureau - uiterst sober, want in tegenstelling tot zijn auto niet
afgepakt van een crimineel maar gewoon gefinancierd door de Italiaanse overheid
- legt Intini uit dat de aanpak in zijn ogen werkt. "Waarom belandt iemand in de
criminaliteit? In de meeste gevallen is het te doen om geld en macht. Met het
door misdrijf verdiend vermogen verwerft een crimineel aanzien, bijvoorbeeld
door het kopen van een mooie villa of sportwagen. Bovendien financiert hij
nieuwe criminele activiteiten, zoals drugstransporten." Intini kan zich daarom
heel goed voorstellen dat zijn Amsterdamse collega's ook tot de conclusie zijn
gekomen dat veel meer energie moet worden gestoken in het afpakken van
misdaadgeld.

De Romeinse politiecommissaris heeft gehoord van de problemen in Amsterdam met
liquidaties en verwevenheid tussen grote vastgoedhandelaren en de onderwereld.
"In Rome kennen we dezelfde problemen, hoewel het er hier niet zo gewelddadig
aan toegaat als in uw hoofdstad", zegt Intini. "Rome heeft drie keer zo veel
inwoners als Amsterdam, maar het aantal moorden is ongeveer gelijk. De verruimde
mogelijkheden vermogens af te pakken hebben zeker effect gehad op de
criminaliteitscijfers. We hoeven bovendien veel minder capaciteit te steken in
het zoeken naar bewijzen hoe een crimineel aan zijn geld kwam. Door de
omgekeerde bewijslast moet onze tegenpartij aantonen hoe hij zijn vermogen
vergaarde. En dat is heel lastig als je je miljoenen hebt verdiend met
vrouwenhandel, drugstransporten of wapentransacties."

Jaloers

Ook een collega van Intini, het in Italie zeer bekende hoofd van de
maffiabestrijding Piero Luigi Vigna, kan zich voorstellen dat zijn Nederlandse
collega's met jaloerse blikken naar opsporingsmethoden in Italie kijken. Als
iemand verdacht is van lidmaatschap van de maffia begint een onderzoek naar zijn
directe of indirecte bezit, legt Vigna in rap Italiaans uit. In dit laatste
geval gaat het bijvoorbeeld om goederen die de verdachte op naam van
familieleden heeft staan, maar in werkelijkheid van hem zijn.

Als de verdachte potentieel gevaarlijk is en de goederen die hij bezit niet
overeenkomen met het salaris dat hij volgens zijn arbeid zou moeten verdienen of
niet klopt met de belastingaangifte, kan een aanvraag worden ingediend de
goederen door de staat in beslag te laten nemen. Alleen als de verdachte kan
aantonen dat de herkomst van de goederen 'schoon' is (bijvoorbeeld door erfenis
of het winnen van een loterij) dan kan de verdachte alles behouden.

In zijn streng beveiligde kantoor van Nationale Antimaffia Directie (DNA)
verklaart de 'nationale procureur' Vigna de voorwaarden van de inbeslagname.
"Het kan alleen als justitie aantoont dat er elementen zijn die doen vermoeden
dat de persoon in kwestie lid is van de maffia. Bovendien moet de verdachte
gevaarlijk zijn voor de gemeenschap en moet wat hij bezit niet overeenkomen met
zijn beroep of belastingaangifte."

Nadat justitie dit alles heeft aangetoond, is het aan de verdachte aan te tonen
dat het geld en bezit toch op eerlijke manier zijn verkregen, wil hij het
terugkrijgen. Hierin zit de omgekeerde bewijslast.

In 1992 is er bovendien in Italie een wet gekomen die het mogelijk maakt dat het
hele bezit definitief in beslag wordt genomen nadat iemand is veroordeeld.

Vigna: "De goederen die in beslag zijn genomen worden voor sociale activiteiten
gebruikt. Gebouwen kunnen bijvoorbeeld worden gebruikt voor scholen of voor
centra waar drugsverslaafden moeten afkicken. Het is aan de rechter over het
gebruik van het in beslag genomen onroerend goed te beslissen. Als de politie
tijdens een operatie een drugshandelaar oppakt, kan ze de auto behouden die de
drugshandelaar gebruikte."

Volgens Vigna is de inbeslagname van het bezit van de verdachte of veroordeelde
een efficient systeem: "We moeten ze geld ontnemen, want daarmee ontnemen we
geld aan de organisatie en verzwakken we de organisatie." Het kan als middel
daarom veel efficienter zijn dan arrestaties."

Niet alleen met 'kaalplukken' heeft de Italiaanse justitie meer mogelijkheden,
ook het inzetten van kroongetuigen is al jaren gemeengoed. Waar de mogelijkheden
in Nederland zeer beperkt zijn - tot verdriet van sommige misdaadbestrijders -
werkt Italie sinds vele jaren met het systeem van spijtoptanten ('pentiti').
Hiervan wordt vooral gebruikgemaakt in de strijd tegen de maffia en het
terrorisme.

De officiele naam van de spijtoptanten is 'medewerkers van justitie'. "Onze wet
voorziet in bescherming van medewerkers van justitie en getuigen", aldus Vigna.
"De mensen van de eerste groep maakten deel uit van een criminele groepering, de
mensen van de tweede groep zijn gewone burgers." De medewerkers van justitie
zijn in aantal vele malen groter dan de getuigen. Het aantal getuigen is laag
door de 'omerta', de angst te praten in verband met mogelijke wraakacties.

Volgens Vigna functioneert de beschermingswet voor medewerkers van justitie en
getuigen goed, want voor de wet in 1991 die de bescherming van spijtoptanten
mogelijk maakte werden ze vermoord, daarna niet meer.

"De verklaring van een medewerker van justitie is niet voldoende iemand te
veroordelen. De verklaringen moeten door ander bewijsmateriaal worden bevestigd.
Ook als er meerdere gelijke verklaringen zijn van meerdere medewerkers die geen
contact met elkaar hebben gehad, is het geldig", aldus Vigna.

Op het moment dat iemand wil samenwerken wordt hij van alle andere contacten
afgesloten en moet hij alles zeggen wat hij weet over de organisatie. Dit moet
binnen 180 dagen (zes maanden) gebeuren. De strafverminderingen worden
ingetrokken als duidelijk wordt dat hij niet alles heeft gezegd. Hij moet ook
zeggen wat hij weet over geld en goederen van de andere maffiosi.

De strafverminderingen voor wie levenslang heeft (levenslang is in Italie
minimaal 26 jaar), is een gevangenisstraf van 12 tot 20 jaar. Andere straffen
worden verminderd van eenderde tot de helft. Ook is het mogelijk dat
gevangenisstraf wordt omgezet in huisarrest.

LOAD-DATE: October 5, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              31 of 114 DOCUMENTS

                                  De Telegraaf

                               September 27, 2004

Labour-partij moet Irak hoog op agenda zetten

SECTION: Pg. 6

LENGTH: 291 words

Van onze correspondent

BRIGHTON, maandag

De politieke leiders van de Britse Labourpartij hadden er vooraf alles aan
gedaan om Irak van de agenda te houden tijdens hun jaarlijkse conferentie in de
zonnige badplaats Brighton. Maar tevergeefs. Tot gene van de partijtop eiste een
meerderheid van de lokale partijleiders gisteren na een stemming dat Irak als
onderwerp donderdag op de agenda komt.

Een zich verzoenend opstellende premier Blair had daarmee de eerste nederlaag te
slikken. Waarschijnlijk zal hij de nodige kritiek over zich heen krijgen, maar
veel meer dan dat valt er niet te verwachten. Zorgwekkender voor Labour zijn de
diverse opiniepeilingen in de zondagkranten.

Uit drie verschillende peilingen blijkt dat Labour behoorlijk aan het zakken is.
Slechts bij een peiling - zondagkrant The Independent - ligt Labour met 32
procent aan kop. Bij twee andere is de partij tweede achter de Conservatieven.
De trend is dat de partij van Blair flinke verliezen zal incasseren bij de
parlementaire verkiezingen, die hoogstwaarschijnlijk mei 2005 zullen worden
gehouden. Voor Blair persoonlijk is de conclusie van 63 procent van de Britten
dat hij het contact met de gewone burger heeft verloren, pijnlijker.

Niet voor niets duikt de premier overal in het met vele duizenden agenten
zwaarbewaakte Brighton op. Hij schudt handen, gaat discussies aan en laat zich
tijdens rechtstreeks uitgezonden tv-programma's hard door Labour-kiezers
ondervragen. Net als de nieuwe kroonprins Alan Milburn legt Blair de nadruk op
de binnenlandse politiek. "Het gaat om brood- en boteronderwerpen", zoals
Milburn zich uitdrukte. Blair ontkende met kracht geruchten dat hij in juni op
het punt stond vanwege persoonlijke problemen af te treden.

LOAD-DATE: September 27, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              32 of 114 DOCUMENTS

                                  De Telegraaf

                               September 23, 2004

Hinderlijk

SECTION: Pg. 3

LENGTH: 409 words

HIGHLIGHT:
Kringen


In het kader van de acties tegen het kabinetsbeleid gaat de politie CDA-politici
hinderlijk volgen, zo mocht ik gisteren vernemen.

Krankzinnig voornemen, natuurlijk. Los van de vraag of deze vorm van stalken,
nota bene door dienaren van de wet, binnen onze rechtsstaat eigenlijk wel is
toegestaan, getuigt het volgens mij van een grenzeloze zelfoverschatting. Ik
betwijfel namelijk ten zeerste of de polderlandse politie nog wel in staat is
mensen hinderlijk te volgen.

Oom Rob legt uit.

Drie jaar geleden nog slechts - Paars II liep op z'n laatste benen - riepen de
VVD'er Hofstra en de CDA'er Eurlings dat er een einde moest komen aan de
'onzinboetes' voor snelheidsovertredingen van een paar kilometer per uur.

Het zal toch niet waar wezen, dacht ik. En het bleek dus ook niet waar: de
regering, waarvan hun partijen inmiddels beide deel uitmaken, heeft in de
miljoenennota nog meer inkomsten uit de sancties voor dat soort overtredingen
begroot.

't Is en blijft immers makkelijk geld. Hardwerkende burgers zijn nu eenmaal
eenvoudiger te plukken dan criminelen. Met een verhoging van de
verkeersveiligheid heeft de maatregel in elk geval niets van doen.

Het gevolg van dit streven is dat we, terwijl de ware misdadigers onder ons
ongestoord hun gang kunnen blijven gaan, nog vaker zullen worden geconfronteerd
met dienders die, vanwege hun prestatiecontract met Remkes, of in een
onopvallende auto langs de weg onze snelheid zitten te meten, of met een
lasergun verdekt achter een bosje staan opgesteld, teneinde ons op die manier te
betrappen.

Vorig jaar werden mede daardoor liefst 10,6 miljoen acceptgirokaarten voor
verkeersovertredingen verstuurd. En dat moeten er dus nog veel meer worden,
waaruit ik de conclusie trek dat de hermandad helemaal geen tijd heeft om
CDA-politici hinderlijk te volgen.

Hoe zouden ze dat bovendien moeten doen?

Te paard?

Op de dienstfiets?

Andere mogelijkheden zijn er nauwelijks, want het ene na het andere
gemotoriseerde politievoertuig wordt in de fik gestoken. In de nacht van maandag
op dinsdag gingen er in Apeldoorn zelfs veertig nagelnieuwe auto's en motoren in
vlammen op.

Wie zoiets flikt is uiteraard volledig van lotje getikt, maar ik kan mij
voorstellen dat deze pyromaan zijn geestesziekte ontwikkelde nadat hij voor de
zoveelste maal een bekeuring voor drie kilometer te hard rijden in zijn
brievenbus aantrof.

Een beetje advocaat maakt daar zo een verzachtende omstandigheid van.

LOAD-DATE: September 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              33 of 114 DOCUMENTS

                                  De Telegraaf

                               September 18, 2004

Indonesiers zijn handjeklap beu

SECTION: Pg. 13

LENGTH: 431 words

HIGHLIGHT:
'Rechtlijnige' Yudhoyono favoriet bij stembus

door Paul Jansen

JAKARTA, zaterdag

Komende maandag kiest Indonesie een nieuwe president. Uitdager Susilo Bambang
Yudhoyono neemt het dan op tegen zittend staatshoofd Megawati Soekarnoputri.
Opiniepeilingen wijzen de oud-generaal als winnaar aan. Of zullen de
campagnetrucjes van de dochter van Soekarno toch werken?

De mooiste streek was de 'Mega quiz'. Een prijsvraag in de Indonesische media,
waarbij 1,5 miljoen dollar prijzengeld werd uitgeloofd voor mensen die de
prestaties van Megawati's kabinet in de afgelopen drie jaar konden opsommen. De
quiz werd gesponsord door staatsbedrijven en stortte propaganda over de kiezer
uit. Met vragen als: noem drie economische records die het huidige kabinet heeft
bereikt.

De prijsvraag was niet de enige sluwe zet uit het kamp van het staatshoofd. In
de afgelopen maanden reisde Megawati als nooit tevoren door de archipel en
strooide met cadeautjes. Stapels postkaarten met haar afbeelding doken op,
reclamespotjes benadrukten dat zij de dochter van Soekarno is.

Ook op het politieke vlak was Megawati uiterst actief. Haar partij sloot een
'nationaal verbond' met onder meer Golkar, de partij van oud-president Soeharto,
en de PPP, een conservatieve moslimpartij van zittend vice-president Hamzah Haz.
Opmerkelijk genoeg werd het feestelijke gebeuren live uitgezonden op de
staatstelevisie. Nadat in de coulissen de politieke deals waren gesmeed.

De president wordt voor het eerst direct gekozen in plaats van door het
parlement benoemd. Volgens politicologen laten Indonesiers zich niet meer sturen
door oekazes van politieke elites. De gewone man wil vooruitgang en is het
handjeklap, de vriendjespolitiek en de corruptie beu.

SBY, zoals Yudhoyono liefkozend wordt genoemd, zal daarom volgens de peilingen
veel kiezers voor zich winnen. Hij geldt als een schoon, oprecht en sterk
leider. De oud-generaal heeft van zijn isolement zijn kracht gemaakt door zijn
weigering potentiele coalitiepartners op voorhand toezeggingen te doen. Al
baarde die onafhankelijke benadering zelfs zijn eigen campagnechef zorgen. "Hij
is rechtlijnig, maar op het naieve af."

Megawati en Yudhoyono komen uit dezelfde gevestigde orde en zijn beide
nationalist. Toch wordt de stembusgang gezien als een keuze tussen 'oude' en
'nieuwe' politiek. Megawati heeft haar naam als progressieve oppositiekoningin
in verspeeld door compromissen te sluiten en het leger te omarmen. Yudhoyono,
hoewel zelf een legerman, lijkt de wil te hebben het moeras van gevestigde
belangen te doorbreken. Al wacht hem, na een eventuele winst, een vijandig
parlement.

LOAD-DATE: September 18, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              34 of 114 DOCUMENTS

                                  De Telegraaf

                               September 18, 2004

"Nederland heeft

SECTION: Pg. 21

LENGTH: 1107 words

DEN HAAG, zaterdag

Natuurlijk, Hans Hoogervorst vindt het niet meer dan logisch dat de gewone man
en vrouw op straat zich af en toe een hoedje schrikken van alle veranderingen in
de gezondheidszorg. Maar de omwenteling is bittere noodzaak. De kosten van de
zorg rijzen de pan uit en het eind is door de vergrijzing in ons land nog lang
niet in zicht. Een modale werknemer is de afgelopen vijf jaar al veel meer gaan
betalen en zonder rigoureuze ingrepen stijgt de zorgpremie door naar
astronomische hoogte.

Daarom doet Hoogervorst nu waar op het Binnenhof al decennialang over wordt
gesteggeld. Hij gooit het roer in de zorg drastisch om zodat de kostenstijging
wordt gedempt. "De kansen zijn nog nooit zo goed geweest als nu. Het politieke
gesternte zit mee. Dit mogen we ons niet laten ontglippen", aldus de
optimistische bewindsman, die vorig jaar ook al ingrijpende maatregelen nam door
onder meer de tandartscontrole uit het basispakket te schrappen.

Kern van zijn voorstel, waarmee het kabinet gisteren heeft ingestemd, is dat het
huidige onderscheid tussen ziekenfonds en particuliere verzekeringen op 1
januari 2006 verdwijnt. Alle Nederlanders komen in een basisverzekering en
krijgen dezelfde vaste (nominale) premie: tussen de 1000 en 1100 euro per
volwassene per jaar. Kinderen tot achttien jaar zijn gratis meeverzekerd.

Tegelijkertijd moet de concurrentie tussen verzekeraars volop losbarsten,
waardoor volgens Hoogervorst de kosten beter in de hand zullen worden gehouden
en de zorg verbetert. "Meer concurrentie tussen zorgverzekeraars is goed voor
alle burgers. Ze moeten een scherpe premie en goede kwaliteit bieden, anders
krijgen ze geen klanten."

Afdwingen

In de onderhandelingen met ziekenhuizen en andere instellingen moeten de
verzekeraars die scherpe prijzen en goede kwaliteit afdwingen. Dus snijdt het
mes aan twee kanten: de consument eist een uitmuntende verzekeraar en die zal
daarom de zorgverleners constant achter de broek zitten. In de visie van
Hoogervorst kan het dan niet anders dat de kwaliteit van bijvoorbeeld
ziekenhuizen omhoog gaat.

De burger krijgt volgens de bewindsman een ijzersterke positie. Niet langer
staat die vrijwel weerloos langs de kant als passieve ontvanger van zorg. Als
een klant vindt dat de verzekeraar voor de basiszorg of aanvullende
verzekeringen veel te duur is of zorgverleners falen dan zal die volgens
Hoogervorst zonder pardon switchen. "Waar de klant koning is, wordt beter
gepresteerd. Als een paar procent per jaar wisselt van verzekeraar, is dat al
genoeg om die branche scherp te houden."

Alle mooie verhalen ten spijt wordt het straks toch even schrikken voor de
huidige ziekenfondsverzekerden. Ze zijn op het eerste gezicht veel duurder uit.
"Maar de verzekering moet voor iedereen haalbaar en betaalbaar zijn", belooft
Hoogervorst. Voor mensen met een krappe beurs en chronisch zieken komt er daarom
een zorgtoeslag, die via de fiscus wordt uitgekeerd. Die kan voor alleenstaanden
oplopen van 300 tot 400 euro per jaar en voor een gezin tot maximaal 900 euro,
waardoor het verschil in maandlasten volgens Hoogervorst niet veel groter zal
zijn dan nu.

Daarnaast krijgt iedereen volgend jaar al te maken met een no-claim van 250
euro. Mensen die helemaal geen beroep doen op de zorg krijgen dat bedrag aan het
eind van het jaar terug. Hoogervorst hoopt dat mensen dan minder snel naar de
dokter stappen of pillen gaan slikken.

Maar wordt het allemaal niet veel te ingewikkeld voor de burgers? En hebben die
wel zin om vergelijkend warenonderzoek te doen naar verzekeraars? Hoogervorst
verwacht van wel. "Consumenten zijn niet van gisteren; zeker Nederlanders niet.
Ze spellen reclamefolders, meer dan ieder ander volk ter wereld. En ze kunnen
rekenen, goed rekenen."

De minister heeft de Consumentenbond ingeschakeld voor vergelijkend onderzoek
naar de verzekeraars. Via internet en brochures kan iedereen dan in de loop van
volgend jaar een keuze maken. Voor ouderen die het wereldwijde web te
ingewikkeld vinden, vertrouwt Hoogervorst op de hulp van familie en vrienden.

Ouderen en chronisch zieken, die hoge zorgkosten hebben, hoeven niet bang te
zijn dat verzekeraars ze weigeren, want er komt een acceptatieplicht. Andere
'sociale waarborgen' zijn het basispakket voor de zorg, met onder meer de
huisarts en geneesmiddelen en ziekenhuiszorg, dat alle verzekeraars moeten
aanbieden.

Ook mogen de verzekeraars mensen die ziek zijn of een verhoogd risico lopen geen
hogere premie in rekening brengen dan gezonde mensen. Om te voorkomen dat
verzekeraars die veel zieken als klant hebben failliet gaan, komt er een fonds
waaruit die bedrijven compensatie krijgen. Dat fonds wordt gevoed door de hele
branche.

Als alle ingrepen kent ook deze winnaars en verliezers, die af te lezen zijn uit
de beruchte koopkrachtplaatjes. Particulier verzekerde gezinnen met kinderen
gaan er in koopkracht op vooruit. Ook chronisch zieken die nu een peperdure
zogenoemde standaardpakketpolis hebben, kunnen opgelucht adem halen: ze krijgen
er 8 tot 10 procent bij. Datzelfde geldt voor ouderen met een aanvullend
pensioen.

Voor alleenstaanden (met kinderen) is het nieuwe stelsel even slikken. Ze gaan
er op achteruit, maar niet meer dan ongeveer 1 procent. "Ik kan geen
koopkrachtgarantie geven", zegt Hoogervorst eerlijk. Datzelfde geldt voor
gezinnen waarvan een van beide ouders een vorstelijk salaris geniet, terwijl de
ander met een klein baantje voor een appel en een ei in het ziekenfonds zit. Die
ziekenfondsverzekerde krijgt straks ook de nieuwe, hogere premie voor de kiezen.
"Maar zo'n gezin kan dat wel hebben", vindt Hoogervorst.

Om te voorkomen dat de concurrentiestrijd in de zorg ten koste van de burger
gaat, stelt hij een zorgautoriteit in die de spelregels zal bewaken. "Ik ben
voor marktwerking, maar niet voor wildwesttaferelen. Met de gezondheidszorg
mogen we geen enkel risico nemen." De nieuwe instantie zal nauw samenwerken met
de Nederlandse Mededingingsautoriteit (NMa), die zal ingrijpen als sprake is van
kartelvorming bij de verzekeraars.

De tijdsdruk is enorm, maar Hoogervorst weet zeker dat hij 2006 gaat halen.
"Iedereen is er klaar voor." Bij tegenslag zal hij niet stiekem een sigaretje
opsteken om de stress te verdrijven. De bewindsman heeft een grondige hekel aan
roken gekregen. Hij baalt er stevig van dat hij veel zit en weinig tijd heeft om
te sporten.

Daar zal het in 2005 ook niet veel van komen. Hoogervorst zal zich de blaren op
de tong praten om iedereen te overtuigen van zijn 'kunststuk'. "Ik weet dat ik
er niet de populariteitsprijs mee win, maar vertrouw op het nuchtere verstand
van de Nederlanders."

LOAD-DATE: September 18, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              35 of 114 DOCUMENTS

                                  De Telegraaf

                               September 15, 2004

Verzekeraar VGZ pleit voor belonen laag ziekteverzuim

SECTION: Pg. 27

LENGTH: 600 words

HIGHLIGHT:
'Wet stimuleert niet tot investeren in gezond personeel'

Van een onzer verslaggevers

NIJMEGEN, woensdag

Bedrijven met een laag ziekteverzuim hebben recht op een veel goedkopere
collectieve ziektekostenverzekering dan nu mogelijk is. Dat vindt Boudewijn
Dessing, bestuursvoorzitter van de VGZ-IZA Groep, de grootste
ziektekostenverzekeraar van Nederland. In het toekomstige zorgstelsel, waarvan
het wetsvoorstel mogelijk deze week al wordt gepresenteerd, dreigen verzekeraars
amper met tarieven te kunnen spelen.

Het kabinet wil vanaf 2006 het ziekenfonds en de particuliere verzekering
vervangen door een standaardverzekering tegen ziektekosten. "Werkgevers moeten
straks de helft van die kosten betalen, de andere helft betalen werknemers",
zegt Dessing. "Om ze enthousiast te krijgen moeten werkgevers op zijn minst
invloed kunnen uitoefenen op de prijs die ze betalen." Op dit moment mogen
zorgverzekeraars geen verschillende premies voor collectiviteitscontracten
vragen. Een korting is alleen mogelijk op basis van de lagere administratieve
kosten. Bovendien mag VGZ-IZA geen onderscheid maken tussen een bedrijf met een
hoog en een laag ziekteverzuim. Dessing heeft - tot zijn verbazing - in Haagse
kringen begrepen dat dit zo blijft in het nieuwe zorgstelsel. "Dan houdt elk
bedrijf dus recht op dezelfde korting. Zo stimuleer je natuurlijk nooit tot het
investeren in gezondere werknemers." Dessing vindt het vreemd dat minister
Hoogervorst (Volksgezondheid) niet de lijn volgt van zijn collega De Geus
(Sociale Zaken). De Geus doet er immers alles aan om ondernemers meer
verantwoordelijkheid te geven voor de kosten van ziek en uitvallend personeel.
"Het zou veel logischer zijn bedrijven ook via hun premie aan te moedigen." De
bestuursvoorzitter noemt het een 'weeffout' in de verder logische stap naar een
standaardverzekering. Hoogervorst vreest volgens de VGZ-topman waarschijnlijk
dat "een te groot verschil gaat ontstaan tussen de premie voor de individuele
consument, zeg maar Jan met de pet, en de werknemer die bij het gezondste
bedrijf van Nederland werkt". "Dat gevaar erken ik. Daarom moeten we nadenken
over een maximale bandbreedte voor premies van bijvoorbeeld 10%", meent Dessing.

In elk geval is er dan differentiatie. Als stok achter de deur, om werkgevers
een duwtje te geven om iets te doen aan gezondheid en welzijn op de werkplek.
Voor werknemers is meer concurrentie op de prijs van een collectiviteitscontract
ook interessant, redeneert Dessing. Als vertegenwoordigers namens werknemers
weten dat daar geld te verdienen valt, zullen ze aan de onderhandelingstafel het
bedrijf aansporen een goedkoop contract te bemachtigen. Op hun beurt kunnen
bedrijven zich ermee onderscheiden. Ondernemersorganisatie VNO-NCW ondersteunt
het pleidooi van Dessing. "Als je voor de ziektekosten betaalt, moet je die
kosten ook kunnen sturen", zegt Machel Nuijten, secretaris zorg. Het spreekt hem
aan dat je met een mooie polis iets extra's kunt bieden. Maar: "Er zijn grove
prikkels nodig voor een collectiviteit tot stand komt. Er moet daarom wel een
duidelijk voordeel in zitten." Met ingang van het nieuwe zorgstelsel in 2006 zal
het aantal collectiviteitscontracten waarschijnlijk snel stijgen. Waar op dit
moment bedrijven zo'n contract eigenlijk alleen voor de particulier verzekerden
afsluiten, komt daar straks een factor twee bij. De VGZ-IZA Groep kijkt daarbij
overigens niet alleen naar bedrijven, benadrukt Dessing. "Iedereen kan een groep
vormen om een collectieve verzekering aan te vragen. Zelfs een
voetbalvereniging." Tot nu toe wijst de praktijk uit dat ziekenfondsverzekerden
daar echter nooit voor kiezen.

LOAD-DATE: September 15, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              36 of 114 DOCUMENTS

                                  De Telegraaf

                               September 12, 2004

Nederland tapland

SECTION: Pg. 7

LENGTH: 756 words

Politie en justitie zijn dol op het afluisteren van telefoons. Dat bleek
afgelopen week weer eens toen het openbaar ministerie toegaf enige tijd te
hebben meegeluisterd met gesprekken die ik voerde met mijn mobieltje. Dat
gebeurde op 8 maart van dit jaar, nadat ik via een tipgever werd geinformeerd
over een mogelijke gijzeling van een lid van de motorbende Caribbean Brothers
door Limburgse Hells Angels.

Het feit dat 'Big Brother' meeluistert met telefoongesprekken is geen fijn
gevoel, kan ik u verzekeren. Als misdaadverslaggever voer ik regelmatig
vertrouwelijke gesprekken. Met politiemensen, justitiemedewerkers, advocaten, '
gewone' burgers en soms met criminelen. Iedereen moet er vanuit kunnen gaan dat
gesprekken met een journalist - indien nodig uiteraard - geheim blijven. Ik moet
soms tamelijk vergaande maatregelen treffen om ervoor te zorgen dat de
anonimiteit van tipgevers gewaarborgd is.

In geen land ter wereld wordt zoveel 'getapt' als in Nederland. En vaak met
succes. Hoewel de meeste criminelen echt wel weten dat een telefoon een heel
onveilig communicatiemiddel is, wordt er via mobieltjes en vaste lijnen nog
altijd volop gebabbeld. Handenwrijvend horen rechercheurs in speciale
'tapkamers' aan hoe drugstransporten of andere criminele activiteiten worden
besproken.

Doorzichtig

Openlijk of met doorzichtige codes in de trant van: 'Zijn die 500 koelkasten uit
Zuid-Amerika al aangekomen?' Rechters maken met dat soort afgeluisterde
geheimtaal korte metten. Vooral in drugszaken worden verdachten bij bosjes
veroordeeld op grond van bewijsmateriaal dat met telefoontaps is verzameld.

Vaak wordt gedacht dat de politie alleen mag meeluisteren bij mensen die van
ernstige strafbare feiten worden verdacht. Niets is minder waar. Sinds in 2000
de wet Bijzondere Opsporingsbevoegdheden (BOB) van kracht is, mogen
opsporingsdiensten ook telefoons van niet-verdachte personen aftappen.

Als de politie van mening is dat een telefoontap van een onschuldige burger een
bijdrage kan leveren aan het onderzoek tegen een verdachte van een ernstig
misdrijf (waar minimaal vier jaar gevangenisstraf op staat), geeft een officier
van justitie bijna blind toestemming. Het komt echt zelden voor dat een
tapverzoek van de politie wordt geweigerd.

In de praktijk komt dat er op neer dat iedereen die gewild of ongewild wel eens
contact heeft met een crimineel, kan worden afgeluisterd. Een autohandelaar die
bolides levert aan een drugsbaron, een makelaar die huizen verkoopt van een
fraudeur, een vriendinnetje van een vermoorde vastgoedhandelaar, geen telefoon
is meer veilig. De hedendaagse techniek maakt het bovendien mogelijk ook vrij
precies na te gaan van welke plek iemand met zijn mobieltje belde. De politie
kan ook onmerkbaar naar uw of mijn telefoon bellen, waarna deze als een soort
zender gaat fungeren.

Waar vroeger een onafhankelijke onderzoeksrechter (rechter-commissaris) nog
enigszins in de gaten hield of dat tappen wel zo nodig was, wordt dit sinds
invoering van de wet BOB nauwelijks meer getoetst. Met andere woorden; men tapt
tegenwoordig maar raak, voornamelijk in de hoop ergens iets op te vangen dat
weer in een later onderzoek kan worden gebruikt.

Wettelijke plicht

Toevallig komt nu dus naar buiten dat ook mijn telefoon is afgeluisterd. Ik kan
u verklappen dat dit de afgelopen jaren vaker is gebeurd, zonder dat dit bekend
werd. Bij alle grote moordonderzoeken van de afgelopen jaren in Amsterdam zijn
telefoons van misdaadreporters afgeluisterd. Ook bij onderzoeken van de
rijksrecherche naar 'lekkende' overheidsfunctionarissen zijn verslaggevers volop
getapt, zonder dat dit overigens tot resultaten leidde. De wettelijke plicht om
het afluisteren binnen drie maanden na afloop van een onderzoek aan de
betrokkene te melden, lapt justitie meestal aan haar laars.

Volkomen terecht dat de Nederlandse Vereniging van Journalisten, het Genootschap
van Hoofdredacteuren en de hoofdredactie van deze krant dit deze week ter
discussie stelden. Het is toch van de gekke dat het voor een (misdaad)journalist
niet mogelijk is ombelemmerd zijn werk te doen, omdat justitie zo nodig wil
meeluisteren. Een geruststelling heb ik voor tipgevers. Al moet ik nog meer
geheime e-mailadressen gebruiken, wekelijks nieuwe prepaid-telefoons aanschaffen
of nog vaker een hotelkamer huren om vertrouwelijk met u te communiceren, dan
zal dat gewoon gebeuren. Blijft u me dus vooral bestoken met tips.

Wilt u reageren of heeft u tips voor onze misdaadverslaggever, mail naar:

jvdheuvel@telegraaf.nl

LOAD-DATE: September 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              37 of 114 DOCUMENTS

                                  De Telegraaf

                               September 9, 2004

Massaal protest Italie om ontvoerd tweetal

SECTION: Pg. 11

LENGTH: 547 words

Van onze correspondent

ROME, donderdag

De ontvoering van de twee Italiaanse hulpverleensters Simona Torretta en Simona
Pari in Bagdad heeft gisteren in Italie tot een golf van protesten geleid.
Regering en oppositie, media, islamitische leiders, paus Johannes Paulus II,
vrijwilligersorganisaties, de Arabische Liga en gewone burgers in zowel Italie
als Irak hebben zich het lot van de twee vrijwilligsters aangetrokken.

De in Italie wonende ulema&acute;s, geestelijke islamitische leiders van zowel
de sjiietische als soennitische stroming, deden een oproep om onmiddellijke
vrijlating van de twee Italiaansen. De islamitische jongerenorganisatie in
Italie heeft zich bij het appel aangesloten. "Ieder geweldsdelict in naam van
Allah is een vloek", aldus Abdoellah Kabakebbji.

Paus Johannes Paulus II riep gisteren de ontvoerders op de twee vrijwilligsters
met respect te behandelen en hen zonder schade naar hun dierbare familieleden
terug te laten gaan. Ook de Arabische Liga heeft om hun directe vrijlating
gevraagd gezien de grote verdiensten van de twee voor de Iraakse bevolking.

Vrouwen en kinderen in Irak die zelf profijt hadden gehad van het werk van
Simona Torretta en Simona Pari zullen vandaag in Bagdad demonstreren voor hun
vrijlating. Ook in Italie worden diverse demonstraties en fakkeltochten
gehouden. De eerste grote bijeenkomst was gisteravond in Napels.

Voorbereid

De twee vrouwen, allebei 29 jaar oud, werkten aan school- en waterprojecten voor
de humanitaire organisatie Un Ponte Per... (Een Brug naar...). Veel elementen
rond de ontvoering van afgelopen dinsdag, waarbij ook twee Iraakse hulpverleners
werden ontvoerd, zijn nieuw. Zo gebeurde het voor het eerst in het centrum van
Bagdad, waren het voor het eerst hulpverleners, vrouwen bovendien (wat slechts
een keer eerder was voorgekomen) en was nooit eerder een dergelijke ontvoering
zo goed voorbereid.

Een onbekende islamitische groepering heeft via internet de ontvoering opgeeist.
De meeste experts noemen die claim echter ongeloofwaardig.

Veel leden van de ongeveer vijftig in Irak aanwezige vrijwilligersorganisaties
zijn in paniek geraakt na deze ontvoering en willen het land verlaten. Het
probleem voor de overgebleven vrijwilligers is dat de meeste vluchten uit Bagdad
al zijn volgeboekt. De organisatie Artsen zonder Grenzen heeft verklaard in
ieder geval wel in Irak te willen blijven.

Ondertussen is nog altijd niet duidelijk wat het lot is van de twee eerder al
ontvoerde Franse journalisten. De groep die zegt achter de ontvoering te zitten
ontkende gisteren dat zij losgeld heeft geeist.

Sinds maart 2003 zijn ruim honderd buitenlanders in Irak ontvoerd, van wie er
nog zeker twaalf worden vastgehouden.

Dieptepunt

Inmiddels zijn er de afgelopen achttien maanden meer dan 1000 Amerikaanse
soldaten in Irak om het leven gekomen. Voor president Bush juist een reden om te
volharden in zijn missie in dat land: "We zijn dankbaar voor de opofferingen van
deze mannen en vrouwen in uniform. We zullen ze eren door onze missie te
voltooien."

Veruit de meeste doden zijn gevallen na 1 mei 2003, de dag waarop Bush vanaf een
vliegdekschip het einde van de belangrijkste gevechtshandelingen aankondigde,
onder een groot spandoek met daarop de tekst 'Missie voltooid'.

LOAD-DATE: September 9, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              38 of 114 DOCUMENTS

                                  De Telegraaf

                               September 4, 2004

Gouden handdruk op ww gekort

SECTION: Pg. 7

LENGTH: 363 words

HIGHLIGHT:
Vakbonden en werkgevers woedend

Van onze verslaggevers

DEN HAAG, zaterdag

De ontslagvergoeding van werknemers die de laan zijn uitgestuurd, wordt straks
gekort op de ww-uitkering. Het kabinet heeft gisteren op hoofdlijnen ingestemd
met dit voorstel van minister De Geus (Sociale Zaken).

Een aantal punten van zijn voorstel moet de CDA-bewindsman nog nader uitwerken.
Zo moet worden voorkomen dat een prestatiebeloning die een werknemer vlak voor
zijn vertrek nog heeft gekregen, niet met de ontslagvergoeding wordt meegeteld.
Ook dit geld moet straks worden verrekend met de ww-uitkering. Daarnaast wil het
kabinet dat pensioenpremies buiten de regeling vallen. Dat geldt ook voor het
geld dat voor scholing of outplacement is bestemd.

De vakbeweging en de werkgeversorganisaties zijn laaiend op minister De Geus.

Volgens hen heeft het geen zin meer om een sociaal plan af te spreken. Hierin
wordt afgesproken dat werknemers na hun ontslag een aanvulling krijgen op de ww.

"Verbijsterend", noemt Lodewijk de Waal, voorzitter van de vakcentrale FNV het
plan van De Geus. "Werkgevers vinden ook dat als iemand jarenlang voor een
bedrijf heeft gewerkt, hij een fatsoenlijke vergoeding moet meekrijgen."

Met de regeling hoopt het kabinet 150 miljoen euro per jaar te besparen op de
ww-uitkeringen.

Scholing

Het streven is om de nieuwe wet 'Anticumulatie ontslagvergoedingen WW' per 1
april volgend jaar in te laten gaan. Bepalend is de dag waarop het dienstverband
wordt beeindigd. Werkgevers mogen een werknemer wel geld meegeven voor scholing
en outplacement.

Voorzitter Doekle Terpstra vindt dat "het paard achter de wagen spannen".
"Scholing is niet bedoeld als sluitstuk voor ontslag, maar moet preventief
worden ingezet", aldus de vakbondsvoorman. Beide werknemersorganisaties
verwachten dat werknemers zich nu meer verzetten tegen ontslag.

Over De Geus is Terpstra duidelijk. "Dat deze minister nog met droge ogen kan
zeggen dat hij minister van Sociale Zaken is." Hij vindt dat Jan met de pet de
dupe is. "De heren en dames politici laten het wachtgeld voor henzelf zeker
buiten schot. En ook topbestuurders krijgen bij ontslag een jaarsalaris mee."

Zie ook De Financiele

Telegraaf

LOAD-DATE: September 4, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              39 of 114 DOCUMENTS

                                  De Telegraaf

                                August 31, 2004

De 'Man bijt hond'-familie

SECTION: Pg. 2

LENGTH: 167 words

Man bijt hond (NCRV) is vanaf deze week weer op pad. De 'leukste nieuwsrubriek'
van ons land, waarin de hoofdrol is weggelegd voor gewone Nederlanders, gaat dit
zesde seizoen maar liefst 180!!! afleveringen, vijf per week, maken.


Een nieuwe lijn, van het Oost-Groningse Tranendal naar het Zeeuws-Vlaamse
Paradijs, de welbekende 'Babbelbox', vers talent 'In de lift', de acteurs van
het dagelijks slotakkoord 'Ons kent Ons' en de vele reportages en actuele items
moeten dit seizoen 72 uren spraakmakende televisie opleveren.

Volgens samensteller Marielle Groenendijk is het elke dag weer een uitdaging
voor het 35 man tellende Man bijt hond-team om een eigen originele draai te
geven aan het actuele nieuwsaanbod.

Geprolongeerd wegens succes is Man bijt hond ook dit seizoen te vinden op Aruba,
Bonaire en Curacao. Wekelijks op vrijdag wordt in de rubriek 'Van Tanki Leendert
naar Nikiboko' ergens op de zonovergoten ABC-eilanden aangebeld voor smeuige
verhalen en ontroerende anekdotes.

LOAD-DATE: August 31, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              40 of 114 DOCUMENTS

                                  De Telegraaf

                                August 29, 2004

FNV Bouw: Contributie van Kok moet omhoog

SECTION: Pg. 6

LENGTH: 200 words

door Roy Klopper

DEN HAAG, zondag

De vakbond FNV Bouw is een warm voorstander van een fikse contributieverhoging
voor oud-premier Wim Kok, die al ruim veertig jaar lid is van de organisatie.

De bond reageert hiermee op enkele stellingen van leden van collega-bond
Abvakabo, die onlangs hun mening mochten geven over de stelling dat de
ING-commissaris zijn lidmaatschap van de FNV maar beter kan opgeven.

Aanleiding was de commotie over de steun van de gewezen minister-president voor
een riante salarisverhoging voor de topmannen in de directie.

Een van de leden suggereerde om de jaarlijkse contributie die Kok moet afdragen
aan zijn vakvereniging afhankelijk te maken van zijn inkomen. "Dan gaan we met
dit lid nog een rijke tijd tegemoet", aldus R. van Beusekom uit Huizen. De
bouwbond van de FNV heeft naar aanleiding van dit idee al eurotekens in de ogen:
"Aangezien Wim Kok lid is van onze bond zien we dat wel zitten", zo meldt de
werknemersorganisatie in haar uitgave FNV Bouw Magazine.

Veel andere vakbondsleden zien Kok liever helemaal vertrekken als lid.

Hij heeft zich volgens hen zo ver verwijderd van de gewone man, dat hij niet
meer weet wat er onder de leden leeft.

LOAD-DATE: August 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              41 of 114 DOCUMENTS

                                  De Telegraaf

                                August 29, 2004

Hoe naief kunnen rechters soms zijn?

SECTION: Pg. 7

LENGTH: 783 words


Hoe professioneel zijn Nederlandse rechters? Anders dan in bijvoorbeeld Amerika
of Engeland, waar lekenjury's zich moeten buigen over de vraag of iemand
schuldig is, vellen in ons land beroepsrechters dit oordeel. Over het algemeen
is onze zittende magistratuur van behoorlijk niveau, maar af en toe wordt er ook
behoorlijk misgekleund.

De Amsterdammer Willem Holleeder wordt door politie en openbaar ministerie
beschouwd als een beroepscrimineel. Holleeder was in 1983 een van de ontvoerders
van Freddy Heineken en diens chauffeur. Hij werd samen met collega-ontvoerder
Cor van Hout gearresteerd en veroordeeld tot elf jaar gevangenisstraf. Begin
jaren negentig kwamen zij beiden weer vrij. Van Hout en Holleeder kwamen daarna
veelvuldig negatief in het nieuws.

Cor van Hout raakte verzeild in de drugshandel en werd vorig jaar geliquideerd.
Willem Holleeder werd kort na zijn vrijlating alweer opgepakt omdat hij bij het
Olympisch Stadion zou zijn ingereden op een agent. Een paar jaar later werd hij
gearresteerd omdat er in zijn flat aan de Amsterdamse Nachtwachtlaan een enorme
partij wapens was aangetroffen. Vorig jaar sloeg de Amsterdamse politie
Holleeder in de PC Hooftstraat in de boeien omdat hij ervan werd verdacht
vuurwapens op zak te hebben.

De omstreden Amsterdamse zakenman Willem Endstra heeft - voordat hij drie
maanden geleden werd doodgeschoten - tegenover de politie verklaard dat hij werd
afgeperst door Willem Holleeder. Dit zijn alleen nog maar de feiten over de
Heineken-ontvoerder, die al eerder in de publiciteit zijn verschenen. Daarnaast
liggen er bij inlichtingendiensten van de politie stapels rapporten over
Holleeders vermeende betrokkenheid bij tal van vormen van georganiseerde
misdaad, waaronder het beramen van liquidaties.

Verdenkingen

Voor alle duidelijkheid; in alle genoemde gevallen is slechts sprake van
verdenkingen, die tot op heden niet door justitie kunnen worden bewezen. Maar
dat Holleeder in hoge criminele kringen verkeert en zich daar manifesteert als
'the untouchable' staat vast. Saillant is nog dat vrijwel alle
onderwereldfiguren met wie hij de afgelopen jaren innige contacten onderhield
(Cor van Hout, Sam Klepper, Jan Femer, Magdi Barsoum en Willem Endstra) door
geweld om het leven kwamen.

Holleeder werd zelf afgelopen jaren ook regelmatig door de politie gewaarschuwd
dat hij op een dodenlijst van de onderwereld voorkomt. Om het zijn vijanden in
het criminele milieu niet te makkelijk te maken, schafte de ex-kidnapper twee
gepantserde auto's aan, waarmee hij af en toe als een razende door de stad en
over snelwegen scheurt. Dat bleek althans in april, toen hij op de rijksweg A4
in de Haarlemmermeer werd betrapt toen hij de maximumsnelheid met 57 kilometer
per uur overschreed.

Het openbaar ministerie besloot zijn rijbewijs in te nemen, aangezien de
Amsterdammer al twee keer eerder fors de snelheidsregels had overtreden. Simpele
zaak, zou je zeggen, maar niet voor Willem Holleeder, die via zijn advocaat mr.
Abraham Moszkowicz direct een juridische procedure liet aanspannen. Voor de
rechter betoogde de raadsman dat zijn client met de dood wordt bedreigd en zich
alleen in een beveiligde auto kan verplaatsen. Aangezien geen chauffeur voor
Holleeder durft te werken, moest het rijbewijs volgens Moszkowicz zo snel
mogelijk weer retour.

Meedogenloos

Bij iedere normale burger zouden deze argumenten zijn weggehoond. Wie weleens
een zitting bijwoont waar verkeersovertredingen worden behandeld, staat soms
verbaasd hoe meedogenloos rechters hele valide argumenten van overtreders van
tafel vegen en keiharde veroordelingen uitspreken. Zo niet de Haarlemse rechter
mr. Toeter, die alle begrip bleek te hebben voor de netelige positie waarin
'mijnheer Holleeder' terecht was gekomen.

De nadelige gevolgen van het tijdelijk inleveren van het rijbewijs moeten voor
hem 'aanmerkelijk klemmender' zijn dan voor iemand die niet wordt bedreigd,
aldus het vonnis. Ja, dank je de koekkoek, mr. Toeter. Dus als je geen gewone
burger bent, maar behoort tot de misdaadtop (met alle risico's van dien) mag je
van de Haarlemse rechtbank gewoon in je auto blijven rondtoeren. Schaterlachend
zal Willem Holleeder zijn roze papiertje weer bij het politiebureau hebben
opgehaald.

En wat is nou nog het bijzondere van het hele verhaal. De afgelopen weken is
Willem Holleeder talloze keren in de Amsterdamse binnenstad gesignaleerd. Niet
in zijn gepantserde auto's, maar gewoon op een scootertje en zelfs een paar keer
in een Mercedes met open (!) dak. Kennelijk valt het met die 'klemmende' redenen
dus wel mee mr. Toeter. Hoe naief kunnen rechters soms zijn?

Wilt u reageren of heeft u tips: mail naar jvdheuvel@telegraaf.nl

LOAD-DATE: August 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              42 of 114 DOCUMENTS

                                  De Telegraaf

                                August 27, 2004

'Ik heb recht op die medaille!'

SECTION: Pg. 5

LENGTH: 749 words

HIGHLIGHT:
Defensie decoreert ook Eric O., uit angst voor opstand bataljon

DOORN, vrijdag

Korea-veteraan Joop Meijeren verwoordt de massale steun voor marinier Eric O.
namens tienduizenden landgenoten als hij zegt: "Ik ben ervan overtuigd dat het
27 september, de dag waarop Eric zich voor de rechtbank moet verantwoorden, goed
afloopt. Deze man is door de regering naar Irak gestuurd en heeft naar eer en
geweten gehandeld. Tijdens mijn oorlogsperiode in Korea was er een gouden regel.
'Wie het eerst schiet, leeft het langst'. In die tijd werd je juist voor de
krijgsraad gesleept als je niet optrad."

Sergeant-majoor O., door justitie beschuldigd van het doden van een Iraakse
plunderaar nadat hij twee waarschuwingsschoten had afgevuurd, krijgt volgende
week donderdag op vliegkamp Valkenburg de 'herinneringsmedaille Irak' opgespeld.
De top van het ministerie van Defensie heeft zich lang gebogen over de vraag of
de medaille al dan niet aan de marinier zou worden toegekend.

Met het overhandigen van de onderscheiding wordt immers indirect erkend dat de
43-jarige onderofficier zijn taak in Irak goed heeft vervuld, waarmee het
besluit van justitie hem te vervolgen wel in een heel bizar daglicht komt te
staan. Uiteindelijk was men binnen het ministerie zo bang dat alle mariniers van
het tweede uitgezonden bataljon hun medaille zouden weigeren als Eric die niet
ook kreeg, met alle publicitaire gevolgen van dien, dat men bakzeil haalde.

Ontvangst

Sergeant-majoor O. over de plechtigheid: "Ik heb recht op die medaille, dus zal
ik hem donderdag in ontvangst nemen ook. Voor mezelf, maar vooral voor het Korps
Mariniers waar ik sinds het begin van mijn militaire loopbaan vol overgave lid
van ben."

Ondertussen loopt de briefkaartenactie die Alkmaarder Ed Wehnes vorige week voor
O. startte op rolletjes. Wehnes: "Het aantal reacties ligt nu al boven de
23.000. Dan praat ik over 16.000 aangevraagde kaarten, 5000 e-mails en meer dan
2000 telefoontjes naar mijn prive-nummer. Op www.sidr.nl/forum loopt het ook nu
nog storm. Allemaal mensen die de briefkaarten downloaden. Niets dan
steunbetuigingen. Zelfs van Amerikaanse en Britse mariniers en commando's. Maar
het zijn vooral gewone burgers en militairen uit alle Nederlandse
krijgsmachtonderdelen die warm lopen voor Eric O."

Zo laten prof.dr. R.A.A. Oldeman en zijn echtgenote weten: "Als oudere mensen
die de Tweede Wereldoorlog hebben meegemaakt, delen wij de grote
verontwaardiging aangaande uw behandeling door de bureaucraten in ons land."

Gemeenteraadslid E. Hazenoot uit Noordwijk: "Woorden schieten mij tekort om jou
en je gezin heel veel steun te betuigen. Je hebt je plicht als militair en als
mens gedaan. Je kunt daar trots op zijn, net als de wereldgemeenschap trots op
jou moet zijn."

Sergeant wapentechnische dienst van de Koninklijke Marine Con de Bruijn: "Ook de
vloot leeft erg met je mee in deze hachelijke situatie. Ik hoor alleen maar
medestanders als het over jouw zaak gaat. Ga ervan uit dat het recht zal
zegevieren."

Voormalig dienstplichtig marechaussee Jan Budel: "Elk land krijgt de
machthebbers die het kiest en verdient, waardoor de militaire rechtspraak in
Nederland zo nodig bij burgers moest worden ondergebracht. Welnu, de resultaten
zijn ernaar. Als over de zaak O. een referendum werd gehouden, zou de grote
meerderheid van het volk achter Eric staan!"

John Blink, ex-marinier en nu werkzaam bij het ministerie van Justitie: "Je hebt
goed gehandeld, ik zou hetzelfde hebben gedaan. Sterkte en hou het hoofd
geheven, we zijn trots op je."

Waan

Reservekapitein R. van der Groen van de Koninklijke Landmacht: "Ik heb als
compound-commandant in Bosnie ook de nodige staaltjes van dienstijver van de
marechaussee meegemaakt. Het ergste is dat een schijnbaar onpartijdig openbaar
ministerie de KMAR niet corrigeert, maar in de waan meegaat. Ik kijk met
vertrouwen naar je rechtszaak en hoop dat je daarna schadeloos wordt gesteld.
Niet voor het geld, maar voor het principe."

Joop Meijeren, districtscommissaris Oud Koreastrijders voor Noord-Holland en
gepensioneerd politieman, is na het schietincident in Irak bevriend geraakt met
Eric O. "Ik heb hem thuis bezocht, ook om die jongen een hart onder de riem te
steken. Toen ik vertelde dat alle veteranen die ik ken achter hem staan, merkte
ik hoe goed hem dat deed. Ik heb in Korea 54 gevechtsacties meegemaakt en
overleefd. Maar daar werd je niet door je eigen mensen in de rug aangevallen,
zoals Eric nu overkomt. Daarom is het goed dat 'gewoon' Nederland achter deze
marinier en zijn gezin staat."

LOAD-DATE: August 27, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              43 of 114 DOCUMENTS

                                  De Telegraaf

                                August 27, 2004

Najaf graadmeter voor verdere toekomst Irak

SECTION: Pg. 10

LENGTH: 593 words

Van onze correspondent

BAGDAD, vrijdag

De burgers van Najaf halen opgelucht adem nu een einde van het al drie weken
durende conflict in hun stad in zicht lijkt na een akkoord tussen de hoogste
sjiitische geestelijke in het land, Ali al-Sistani, met de rebellen van Moektada
al-Sadr. Zoals vaker gebruikelijk is in een politieke strijd, zijn het de
burgers die de prijs betaalden.

Het ziekenhuis in Najaf toont een gruwelijk beeld van de slachtoffers van de
dagelijkse gevechten tussen de rebellen van Al-Sadr en de Amerikaanse troepen en
het Iraakse leger. Strijders, maar vooral vrouwen, kinderen en bejaarden, liggen
er onder beroerde omstandigheden.

Ze zijn verminkt, verbrand of blind geraakt door exploderende mortieren en
rondvliegende kogels. De 10-jarige Majed heeft zijn rechterbeen en zijn
gezichtsvermogen verloren. Zijn borst lijkt op een dartbord. Een gevolg van de
granaatscherven die hem raakten. Zoals Majed zijn er honderden, allen
slachtoffers van een al drie weken durende strijd.

Dokters zijn wanhopig door het gebrek aan medicijnen en de maar aanzwellende
stroom van gewonden. Zoals veel inwoners van Najaf verwijten ze Al-Sadr de hen
toegebrachte ellende. Voordat Al-Sadr zich geroepen voelde de heilige Imam
Ali-moskee te 'beschermen', was Najaf een bloeiende stad. Hotels en restaurants
waren er vol. Het sjiitische heiligdom mocht zich verheugen in een groeiend
aantal bezoekende pelgrims, de meeste uit Iran. Een fenomeen dat onder Saddam
Hoessein, die bloedige oorlogen met Iran uitvocht, onmogelijk was. Al-Sadr en
zijn aanhang, die voor het grootste deel uit Bagdad komt, zijn daarom onder de
gewone burgers zeker niet geliefd.

Tegelijkertijd hebben de inwoners een afkeer van wat ze als de Amerikaanse
bezetter zien. "Het maakt me niet uit wie er met een oplossing komt, als er maar
een eind komt aan deze ellende", aldus een dokter tegen verslaggevers.

Groot-ayatollah Ali Sistani is de man die de oplossing moet brengen. Dat geeft
maar weer eens de machteloosheid aan van de militair oppermachtige Amerikanen en
de Iraakse interim-regering. Het antwoord moest komen van een hoogbejaarde zieke
geestelijke met nauwe banden met Iran. Nauwelijks een toonbeeld van het nieuwe
democratische Irak dat Washington bij het begin van de oorlog voor ogen had.

Maar de nog redelijk gematigde Sistani is wel de hoogste sjiitische geestelijke
in Bagdad. Een van de vijf nog levende groot-ayatollahs en dat geldt. Hij heeft
daarom zeker gezag. Meer dan Al-Sadr, die weliswaar een beroemde geestelijke als
vader had, maar door de sjiitische elite toch nog als een kleuter in de leer
wordt gezien. Het probleem is echter dat zijn boodschap van verzet tegen de
Amerikaanse bezetter aanslaat bij de jonge garde.

Jongeren

De Mehdi-militie bestaat ook grotendeels uit kansloze jongeren uit de
sloppenwijken van Bagdad die niet veel te verliezen hebben. Ze hebben even de
baas mogen spelen en dat beviel wel.

Al-Sadr heeft zijn mensen enigszins georganiseerd zoals de veel verfijnder
opererende Hezbollah-beweging in Libanon. De mannen van Al-Sadr doen aan sociaal
werk. Ze zetten scholen op en helpen bij de voedselvoorziening. Tegelijkertijd
zijn ze ook een soort militaire rechtbank in de plaatsen waar ze actief zijn.

Al-Sadr heeft echter een probleem als hij ook Ali Sistani tegen zich in het
harnas jaagt. Beide geestelijken kunnen alleen maar winnen als hun
gezichtsverlies wordt bespaard. Daarvoor lijkt nu te zijn gekozen. Daarom
krijgen de inwoners van Najaf nieuwe hoop. Zij zijn het bloedige steekspel meer
dan zat.

LOAD-DATE: August 27, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              44 of 114 DOCUMENTS

                                  De Telegraaf

                                August 26, 2004

"Weinig respect voor 'gewone' levens"

SECTION: Pg. 6

LENGTH: 358 words


De afgelopen dagen is er onder meer door de politiek ontzet gereageerd op de
dood van een tweede Nederlandse militair tijdens de missie in Irak. Het staat
natuurlijk buiten kijf dat elke dode, in welk conflict dan ook, er een te veel
is en dat het leed bij de nabestaanden onmetelijk groot is. Maar de ontzette
reacties van de vaderlandse politici vind ik hypocriet, met name wanneer wordt
geroepen om beeindiging van de missie.

De politiek heeft ervoor gekozen militairen naar een oorlogsgebied te sturen.
Daarbij hoort de afweging dat er slachtoffers kunnen vallen. De missie, waartoe
democratisch is besloten, moet worden voortgezet. Door terugtrekking zelfs maar
te overwegen, zegt men in feite immers dat onze aanwezigheid gemist kan worden
en dus geen enkel doel dient. En dat zou dan ook gelden voor de dood van deze
militair.

De ontzetting van de politiek over de in Irak gesneuvelde militair staat ook in
schril contrast met het gebrek aan respect van politici voor de 'gewone' levens
van 'gewone' burgers. Elke dag opnieuw vallen er in het verkeer vele doden. Ook
in werksituaties zijn er dagelijks dodelijke ongelukken. In ziekenhuizen
overlijden dagelijks mensen door aantoonbare fouten of een nijpend gebrek aan
zorg. Dan nog de vele dodelijke slachtoffers van criminaliteit en de tientallen
doden per dag onder rokers en drugsgebruikers.

Als politieke beslissingen in Nederland werkelijk sterk beinvloed zouden worden
door de dood van een enkeling, hoe anders zou de Nederlandse maatschappij er dan
uit komen te zien. Droom even met mij mee: beter toezicht op naleving van
verkeersregels en zwaardere straffen; herziening van de soms absurde
arboregelgeving; eerherstel voor de gezondheidszorg (meer menskracht, minder
stropdassen); zero-tolerance voor straatgeweld, gevangenissen die die naam ook
verdienen, en strafrecht waaruit respect voor slachtoffers in plaats van
mededogen met daders zou spreken.

Maar helaas, geweldslachtoffers, drugs- en verkeersdoden zijn meestal anoniem en
er valt weinig politieke eer aan te behalen. Dus debatteren de politici liever
over de missie in Irak.

Castricum, Dick van der Kolk

LOAD-DATE: August 26, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              45 of 114 DOCUMENTS

                                  De Telegraaf

                                August 25, 2004

WONEN IN DE WOLKEN

SECTION: Pg. 33

LENGTH: 613 words

HIGHLIGHT:
Nieuw programma zoekt stellen die droomhuis willen bouwen

De opkomst van particulier opdrachtgeverschap toont dat veel Nederlanders de
keurige Vinex-woning beu zijn of niet het gevoel willen hebben weg te kwijnen in
een naoorlogs, grauw appartement. Toch weerhoudt de lokale welstandscommissie,
de buurt of gewoonweg het nemen van de eerste stap velen ervan het huis te
bouwen van hun dromen. De programmamakers willen juist al die barrieres nu
wegnemen. In het kader van 'alles is geoorloofd' hopen ze dat Nederlanders hun
fantasie op woongebied de vrije loop laten.

Wonen in de Wolken valt onder de noemer 'gecooerdineerd particulier
opdrachtgeverschap', aangezien er niet een huis, maar een complete buurt
verrijst met huizen van eigen ontwerp.

De droomhuisbouwers worden ruim een jaar lang gevolgd met camera's tijdens de
verschillende fasen van de verwezenlijking van hun huis. Ze krijgen advies van
financieel deskundigen, architecten en bouwers die bij ze passen. De camera's
draaien al bij de selectie van de deelnemers en stoppen pas bij de inrichting.
"Mensen hoeven geen Idols-achtige jury te verwachten hoor. We willen gewoon een
gemengde groep met uiteenlopende ideeen", aldus eindredacteur Ron van Eeuwen,
die samen met producent Edwin Frantzen en projectmanager Frans Amsing, allen van
Tribune A Productions, het programma bedacht en maakte.

De nadruk van het programma ligt vooral bij de stappen die allemaal genomen
moeten worden, van bijvoorbeeld inspiratie opdoen tot de bouw. De serie komt
begin 2006 wekelijks op televisie in dertien afleveringen van een klein half
uur.

Van deelnemers wordt wel verwacht dat ze in principe alles zelf betalen, maar ze
kunnen in de loop van het project wel wat financiele voordeeltjes verwachten. Er
wordt uitgegaan van een totaalbudget van gemiddeld 350.000 euro. De grond alleen
al kost ruim een ton. Iedere deelnemer krijgt een kavel van ongeveer 550
vierkante meter. Toch zijn ook deze begrenzingen relatief. "We kunnen ook
kleinere kavels maken en een paar grotere. Of mensen met een kleine beurs kunnen
samen een twee-onder-een-kapwoning ontwerpen. We schatten dat een budget van
200.000 euro wel echt het minimum is", zegt Van Eeuwen.

Kavel

Van Jan Modaal tot miljonair, iedereen mag meedoen. Wel waarschuwen de bedenkers
dat een huis bouwen van een miljoen op een kavel van een ton misschien niet de
verstandigste investering is. "Maar als iemand dat toch wil, omdat ze nu de kans
hebben compleet iets anders te bouwen, dan zijn ze welkom."

Iedereen kan zijn ideeen en dromen op papier zetten of door middel van schetsen,
foto's en maquettes illustreren. Dan gaat de architect ermee aan de slag om er
niet alleen een bijzonder, maar ook goed huis van te maken. De bouwvoorschriften
moeten natuurlijk wel worden nageleefd. "Deelnemers moeten ook beseffen dat ze
het idee van de buurman misschien niet even geweldig vinden. Het zal een apart
wijkje worden, maar dat vinden anderen juist weer erg leuk", zegt Van Eeuwen.

Toch wordt ook de samenhang in ogenschouw genomen. De projectontwikkelaar en de
architecten dragen er zorg voor dat de buurt niet bestaat uit alleen maar losse
elementen. Ook wordt er gezamenlijk nagedacht over fantasievolle inrichting van
straten, straatmeubilair en groenvoorziening. De straatnaam wordt geheel in
stijl 'In de Wolken'.

De makers hopen dat het programma als inspiratie dient voor anderen. "Iedereen
ziet stap voor stap wat er komt kijken bij de bouw van een huis naar eigen
ontwerp. Wie geinspireerd is geraakt, maar niet meedoet aan het programma, kan
evengoed in Lelystad terecht. De gemeente heeft laten weten ook in de toekomst
particulier opdrachtgeverschap te stimuleren.

Meer informatie:

www.wonenindewolken.nl

LOAD-DATE: August 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              46 of 114 DOCUMENTS

                                  De Telegraaf

                                August 22, 2004

SOS

SECTION: Pg. 1

LENGTH: 73 words


De Kamerleden die vorige week hoogstpersoonlijk uitzochten hoe de gewone man/
vrouw leeft en daarom een dag lang gingen putjesscheppen en een nacht slapen in
een overbevolkt verpleeghuis...

Gaan nu ongetwijfeld ook logeren in een verpleeghuis in de regio Haaglanden, om
te voelen hoe het is als je alleen maar gereanimeerd wordt als je je SOS-plaatje
draagt.

Niet vergeten hoor, dat plaatje.

Dat zou jammer zijn.

Herman Eetgerink

LOAD-DATE: August 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              47 of 114 DOCUMENTS

                                  De Telegraaf

                                August 22, 2004

Deens-Griekse verzoening op Spelen

SECTION: Pg. 4

LENGTH: 211 words

De Olympische Spelen zouden wel eens een verzoening teweeg kunnen brengen tussen
de Deense koninklijke familie en de Griekse staat. Dinsdag zullen koningin
Margrethe en prins Henrik voor het eerst sinds 1967 een bezoek brengen aan
Griekenland als gasten van het Deense Olympische Comite.

De zus van koningin Margrethe, Anne-Marie, was de toenmalige koningin van
Griekenland. Zij en haar man koning Constantijn vluchtten na de militaire coup
in 1967 uit Griekenland. Na een referendum in 1974 werd het land een republiek
en werd de monarchie voorgoed uitgebannen.

Anne-Marie en Constantijn mochten zich als gewone burgers weer vestigen in hun
land nadat het Europese Hof voor de Mensenrechten in 2002 de ex-koning en zijn
familie zo'n 14 miljoen euro had toegewezen als schadevergoeding voor hun door
de Griekse autoriteiten in beslag genomen eigendommen.

"Ik had geen behoefte om dit land te bezoeken zolang mijn zus en zwager zelf ook
niet welkom waren", zei Margrethe. "Nu zij weer mogen terugkeren, verheug ik mij
ook op ons bezoek."

Op het programma van Margrethe en Henrik staat onder meer een ontmoeting met
president Costas Stefanopoulos. Het vermoeden bestaat dat dit informele bezoek
een voorbode is van een officieel staatsbezoek na de Spelen.

LOAD-DATE: August 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              48 of 114 DOCUMENTS

                                  De Telegraaf

                                August 21, 2004

"Ik heb een boodschap!"

SECTION: Pg. 23

LENGTH: 1289 words

HIGHLIGHT:
PATTY BRARD VERDEDIGT HAAR 'KLYSMA'-SHOW

Patty Brard is terug uit Ibiza. Ik heb haar al uw e-mails en brieven laten zien.
Veel mensen walgen van de klysmashow, zoals Patty's nieuwe programma al wordt
genoemd. Anderen vinden dat de presentatrice niet grensverleggend genoeg bezig
kan zijn. Patty wil graag reageren op wat u allemaal te berde heeft gebracht.
"Het is niet vies. Het is medisch. Juist mijn andere, diepere kant komt aan de
orde. Ik voel me een beetje een witte heks. Veel mensen zouden opknappen van
zo'n kuur. Ik wil ze op een idee brengen."

Zonverbrand en afgevallen zit Patty Brard op het terras van het Hilton Hotel. Ze
drinkt thee en laat het stroopwafeltje liggen. Ze valt met de deur in huis:
"Oke, wat je ziet gaat ver. Daar ben ik het mee eens. Maar gaan
bevallingsprogramma's dan niet ver? Of die extreme make-overs met plastische
chirurgie. Daarin zie je ook alles. Of moorden, onthoofdingen en geweld in Irak.
Ik wil dit laten zien omdat ik deze kuur een oplossing voor heel veel
Nederlanders vind. Al die mensen die zich, net als ik, jarenlang hebben vol
gedouwd met eten en drinken en andere troep. Tabak, wat al niet. Dat moet eruit.
Dan leef je langer. Ik wil mijn ervaring delen, inspirerend zijn. En daarom moet
je precies laten zien hoe het gaat. Anders kun je niet overtuigen. Ik vermoed
best dat de mensen de beelden schokkend en sensationeel zullen vinden. En het is
ook wennen om in een mandje met uitwerpselen te staren. Maar het is maar poep.
Dat spul kennen we toch al sinds we zindelijk zijn. Je moet het ook medisch
zien. Ik ben geen dokter, maar ik denk Nederland wel wat te leren over het
menselijk lichaam. Dat wij dus allemaal zaken opslaan die niet gezond zijn. Het
is geen genieten wat de kijker gaat zien. Meer echte reiniging - schoon worden,
opknappen. En hoe nodig dat is ook."

Kuurreizen

Patty pakt haar mobieltje: "Joh, het spreekt zich rond. Er hebben zich al weer
nieuwe bekende Nederlanders aangemeld. Tygo Gernandt en Jan Smit. Zij willen ook
gaan kuren. En ik kreeg een smsje van Rob Stenders: 'lieve weldoenster weet jij
waar ik aan die groene pillen kan komen'. Kruidenpillen die je stofwisseling
helpen, bedoelt hij. Rob is zo opgeknapt. Hij wilde aanvankelijk niet, maar
heeft zich door zijn vrouw en mij toch laten overtuigen. Hij is afgevallen, had
voor het eerst weer een zwembroek aan en voelt zich top nu. Zonder dat het
programma zelfs maar op de buis is geweest, zijn er trouwens ook talloze gewone
Nederlanders die het ook willen. Ik ben dan ook van plan straks kuurreizen te
gaan organiseren. De toeristenboard van Ibiza heeft me zelfs benaderd. Zij zien
er wat in. Voor het winterseizoen, kunnen we het in een paar van de luxe hotels
doen, die daar dan leegstaan. En er heeft zich een Franse producent gemeld. Hij
wil het in Frankrijk op de buis brengen...."

"Ik blijf sowieso op Ibiza wonen. Het huis wat je in de serie ziet heb ik voor
vijf jaar kunnen huren en daarna kan ik het kopen. Het appartement aan de
Stadionkade staat te koop."

Ze glimlacht: "Patty begint weer eens opnieuw. Opgeruimd staat netjes.
Amsterdams appartement weg, man weg en betaald. Ik zit in een nieuw leven,
waarin veel ruimte is voor spiritualiteit."

Spiritualiteit? Mensen vinden het een plat programma waarin je mensen die uit
medische noodzaak een klysma moeten, schoffeert.

"Het is niet plat, het heeft juist diepgang. Het past bij het Waterman-tijdperk
waarin we leven. Ik heb vier jaar bij programmadirecteur Leo van der Goot van
RTL gezeurd om dit programma te mogen doen. Ik kuur al vijf jaar jaarlijks en ik
zou wel uit willen schreeuwen dat je daar echt een beter mens van wordt. Leo
werd na Patty's Posse enthousiast en daar ben ik hem erg dankbaar voor. Ik heb
net nog een lief smsje gekregen van de directeur van Yorin. Ze staan allemaal
achter me."

Nippend aan haar thee: "Vijf jaar geleden was ik met mijn ex op vakantie in
Thailand. Komen wij op zeker moment bij een klein hotelletje met een klein Thais
vrouwtje, die de hele dag met kopjes gemberthee liep te sjouwen. Je kon drie,
vijf of tien dagen kuren. De eerste keer vond ik mezelf al een hele reuzin dat
ik drie dagen had kunnen vasten met de dagelijks klysma's. Want dat ga je in het
programma ook zien he. Er wordt tien dagen lang geen kruimel gegeten. We leven
op zemelen, water, gemberthee en kruidenpreparaten waar bijvoorbeeld vulkaanas
in zit. Dat geeft een vol gevoel. Het was soms wel een hel hoor. Want Chimene
Oosterhout had haar kleuterzoontje meegenomen en voor hem moesten we elke dag
koken. Die heerlijke etensgeuren... Aan de andere kant, van vasten word je ook
high! Je krijgt er een spiritueel gevoel van."

Patty's manager Koos van Dijk, jarenlang steun en toeverlaat van Herman Brood,
valt bij: "Als Herman had geweten dat dat op een gezonde manier kan..."

Therapieen

Patty: "Het is toch maar een rare afspraak die we met elkaar hebben gemaakt. Dat
je drie keer per dag zou moeten eten, ontbijt, lunch, diner. Vasten doorbreekt
dat ritme en in Patty's Fort moeten we daarom ook de hele dag met andere dingen
bezig zijn. Omdat je anders gek wordt. In het normale leven leef je eigenlijk
toch steeds weer naar de volgende maaltijd toe. Zo zijn we geconditioneerd. We
hebben geprobeerd allerlei therapieen aan te bieden om de mensen bezig te
houden. Behalve de Thaise kuurartsen hebben we daarvoor ook experts ingevlogen."

Rebirthing, yoga, een ritueel met sigarettenrook en een zweethut. We zien ook
acteur Teun Kuilboer, die de spot drijft met jullie. Hij onttrekt zich aan alles
en maakt de andere deelnemers belachelijk. Hij krijgt veel applaus van
Nederland.

"En van mij", zegt Patty. "Teun deed me zo vreselijk aan mijn eigen dochter
Priscilla denken. Zo met de kont tegen de krib. Hij kwam ook pas twee dagen
nadat we begonnen waren. Dat was achteraf een grote fout. Dan kom je er niet
meer in. Dan is die groep al te lang bezig. Teun riep dat we maar een enge sekte
waren met elkaar."

Als ik jullie zo bezig zag met die rebirthing en die malle indianentovenaars was
dat ook een woord dat in mij opkwam...

"Logisch", valt de diva bij. "Maar ik ga de kijker ook het proces laten zien.
Door het vasten komen hele heftige emoties los. Daar naar kijken is ook weer
schokkend. Er zit een patroon in. Na de eerste drie dagen is iedereen
chagrijnig. Dan zit je onder de pukkels, hebben de meesten hoofdpijn en voelen
zich supermoe. Dat komt van het ontgiften. Na vijf dagen komt het verdriet eruit
en zie je grote huilpartijen. Na een dag of acht gaat je lever zich schoonmaken
en komt de woede eruit. Dat is allemaal best indrukwekkend geweest."

Maar Teun?

"Hij komt tot inkeer, juist door die indianenvrouwen. Zij lieten alle elementen
spreken aarde, vuur en water. Teun stond te cynisch te doen, maar keek heel
verbaasd toen zij schijnbaar vanuit het niets rotsblokken lieten vlammen. Heeft
hij de hele nacht in de zweethut over zitten praten."

Je vergelijkt Teun met dochter Priscilla. Hoe is het eigenlijk met haar?

"Ze woont nu in Barcelona waar ze stage gaat lopen voor haar hotelopleiding. In
The Ritz, mevrouw doet niet minder. We hebben samen een moeilijke periode achter
de rug waarbij we alle twee veel steun hebben gehad van haar vader, mijn ex-man
Carlo Nassi. Hij is laatst nog met zijn superjacht langs geweest op Ibiza. Ik
heb met de scheiding echt steun gekregen uit zeer onverwachte hoeken."

Maar Nederland valt nu over je heen?

"Als ze kijken moeten ze zich laten verrassen en weten dat ik iets oprechts wil
laten zien. Anders zeg ik: er zit een knop op de tv."

Na een slokje kruidenthee schakelt Patty weer gemakkelijk over op haar andere
rol. "De stront die ik over me heen heb gekregen", schatert ze.
"Verschrikkelijk. En dat terwijl ik een boodschap heb, een grote boodschap."

D

LOAD-DATE: August 21, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              49 of 114 DOCUMENTS

                                  De Telegraaf

                                August 15, 2004

Hoe schietgraag zijn agenten?

SECTION: Pg. 7

LENGTH: 712 words

HIGHLIGHT:
Column


De dood van Michael Dautzenberg, die precies een week geleden op het
Frederiksplein door Amsterdamse agenten werd neergeschoten, riep bij mij
herinneringen aan mijn eigen politieverleden op. De jonge Duitser werd afgelopen
zondag onder vuur genomen omdat hij een (gas)pistool op enkele dienders richtte.

Direct na het trieste incident barstte de kritiek los. De agenten zouden
triggerhappy zijn en als een soort cowboys veel te snel en te vaak hebben
geschoten. Waarom kon de doorgedraaide Duitser niet met een goed gesprek of in
ieder geval met minder geweld tot bedaren worden gebracht? Zoals zo vaak staan
de beste stuurlui weer eens aan wal.

Op de dag dat ik zelf als politieagent werd beedigd door hoofdcommissaris Jaap
Valken, op vrijdagmiddag 6 augustus 1982, stierf mijn toenmalige collega Jaap
Honingh van bureau Warmoesstraat door kogels van een doorgedraaide Britse
crimineel. Net als de politiemensen vorige week op het Frederiksplein kreeg hij
nauwelijks de tijd om te reageren toen er plotseling een vuurwapen op hem werd
gericht.

Voordat Honingh zijn dienstpistool kon trekken, werd hij dodelijk getroffen.
Zijn collega Henk Griffioen raakte zwaargewond. De gebeurtenis maakte zeer veel
indruk omdat ik, zoals gezegd, zelf op het punt stond als piepjong agentje de
straat op te gaan.

Deze week moest ik ook denken aan Peter Lugten, een Amsterdamse hoofdagent die
in augustus '86 door een gestoorde junk op de Zeedijk werd neergestoken. Ook
Lugten wachtte eigenlijk te lang met het trekken van zijn pistool toen hij met
enkele collega's een gestoorde man omsingelde die met een groot mes stond te
zwaaien. De politieman probeerde zonder al te veel geweld de amokmaker te
ontwapenen en moest dat met de dood bekopen.

En ik herinner me als de dag van gisteren de eerste en enige keer dat ik zelf
als agent mijn dienstwapen moest trekken en op het punt stond iemand neer te
schieten. Dat was tijdens een nachtdienst in Amsterdam-Oost, toen mijn collega
en ik via de mobilofoon te horen kregen dat andere surveillanceauto's in ons
district een gestolen voertuig achtervolgden.

De auto was al op enkele agenten ingereden en kwam nu precies onze richting op.
Veel sneller dan verwacht reed de bestuurder ons tegemoet en stuurde direct
frontaal op ons politie-Golfje af. Op het laatste ogenblik gooide de autodief
het stuur om en kwam tegen een paar geparkeerde voertuigen tot stilstand.

Op het moment dat mijn collega half door het geopende zijraam hing in een poging
de razende en tierende bestuurder te arresteren en ik een paar meter voor de
auto stond, gaf deze plotseling vol gas. Mijn collega dreigde te worden
meegesleurd en ik trok in een fractie van een seconde mijn vuurwapen en richtte
op de autodief.

Deze schrok zo dat hij het gas weer losliet, waardoor mijn collega kans zag
zichzelf in veiligheid te brengen en wij de verdachte alsnog konden arresteren.
Later bleek het om een notoire geweldpleger te gaan, die al eerder voor poging
tot doodslag op politiemensen was veroordeeld.

In dezelfde fracties van seconden moesten afgelopen zondag de agenten op het
Frederiksplein beslissen. Michael Dautzenberg richtte in een plantsoen, waar ook
gewone burgers wandelden, zijn levensecht lijkend vuurwapen op agenten. Dat het
om een gaspistool ging, konden de politiemensen op dat moment niet weten.

Zij moesten handelen, niet alleen om omstanders te beschermen maar ook omdat hun
eigen leven in gevaar kon zijn. In zo'n acute noodweersituatie schiet je niet op
benen of armen, maar wordt op de romp of hoofd van een verdachte gericht. Dat
wordt iedere agent tot in den treuren bijgebracht tijdens schietlessen en bij
geweldsinstructies.

Achteraf zal er wellicht best wat zijn aan te merken op het optreden van de
politiemensen. Aan de borreltafel is het sowieso makkelijker te oordelen dan op
het moment dat je daadwerkelijk over leven en dood moet beslissen. De
rijksrecherche komt hopelijk binnenkort met een duidelijk rapport over de exacte
toedracht. Maar tot die tijd is ieder oordeel voorbarig en zijn kwalificaties
als 'schietgrage cowboys' ongepast en kwetsend. Dat hebben de betrokken agenten
in ieder geval zeker niet verdiend.

Wilt u reageren of heeft u tips voor onze misdaadverslaggever? Mail naar:
jvdheuvel@telegraaf.nl

LOAD-DATE: August 15, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              50 of 114 DOCUMENTS

                                  De Telegraaf

                                August 15, 2004

Pech voor Zara

SECTION: Pg. 4

LENGTH: 133 words


Als een 'gewone burger' geniet Zara Phillips van haar lunch tijdens het
jaarlijkse Festival of British Eventing, waar de jockeys een staaltje van hun
kunnen weggeven. Echt genieten was er voor paardenfanaat Zara, dochter van de
Britse prinses Anne en Mark Phillips, niet bij, want vanwege een recente
valpartij moest zij op doktersadvies verstek laten gaan.

Het evenement vond plaats op haar moeders landgoed, Gatcombe Park. Daar was ook
Zara's kersverse geliefde, de 25-jarige rugbyspeler Mike Tindall. Door toedoen
van haar moeder, die haar dochter een zo normaal mogelijk leven wil laten
leiden, heeft Zara geen enkele titel.

En dat terwijl haar grootmoeder, koningin Elizabeth na de Spaanse hertogin van
Alva, volgens het Guinness Book of Records, de meeste titels ter wereld heeft.

LOAD-DATE: August 16, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              51 of 114 DOCUMENTS

                                  De Telegraaf

                                August 14, 2004

VAN ATHENE

SECTION: Pg. 24

LENGTH: 932 words

HIGHLIGHT:
"Griekenland verplicht een maximale veiligheid voor onze vrienden te garanderen"

ATHENE, zaterdag

De 'Green Room' bevindt zich vijftig meter onder de grond van het Main Press
Centre en International Broadcast Centre. Vier roltrappen lager, acht deuren en
een rits aan bodyguards verder, bevindt zich het epicentrum van de 25e
Olympische Spelen. De komende vijftien dagen een van de domeinen van Gianna
Angelopoulos-Daskalaki, president van het Griekse organisatiecomite. Door haar
no-nonsense aanpak niet echt geliefd in haar land, maar door haar resultaten
maximaal gerespecteerd. Al moet niet uitgesloten worden geacht dat miljoenen
landgenoten haar na afloop van de Spelen niet alleen in het hoofd, maar
eindelijk ook in het hart hebben gesloten.

"Ik heb me ingesteld op een periode waarin ik nauwelijks kan eten en slapen.
Maar dat hindert niet. Er loopt zo veel adrenaline door m'n lijf, dat ik de dag
moeiteloos met drie tot zes slaap uur doorkom", opent ze het gesprek. Om meteen
aan te geven dat ze een regelmatig bezoekster van Nederland is, vanwege de
zakelijke verplichtingen van haar man Theodoros Angelopoulos. Deze Griekse
miljardair en staalindustrieel heeft rond IJmuiden en Amsterdam enkele projecten
opgezet van de multinational Halivourgiki. Dit familiebedrijf werd jarenlang
vanuit de chique Londense wijk Kensington gerund, tot de speciale missie van de
vrouw-des-huizes z'n tol begon te eisen.

"Nadat ik in 1997 benaderd werd de bid van Athene te leiden, heb ik toegezegd
onder de voorwaarde dat ik na de IOC-verkiezing zou stoppen. M'n werkzaamheden
als advocaat en mijn gezin lieten die combinatie niet toe. Tot er drie jaar
geleden weer een beroep op me werd gedaan. Er waren serieuze problemen met de
voortgang van de organisatie. Het kwam erop neer dat mijn vaderland een beroep
op me deed en dan heb je geen keus."

Ze praat vervolgens over het grootste offer dat ze de laatste drie jaar heeft
moeten brengen. "Mijn prive-leven stond al snel op z'n kop. Uiteindelijk hebben
we besloten met z'n allen naar Athene te verhuizen om toch af en toe bij elkaar
te zijn. Daarna hebben mijn drie kinderen zich als vrijwilliger aangemeld, om zo
samen met hun moeder het hele traject af te leggen. Dat is ook het mooiste wat
de Spelen mij hebben gebracht. Samen hebben we iets unieks tot stand gebracht."

Maar het traject naar de zo imponerende opening van gisteravond was wel lang en
loodzwaar. Gianna Angelopoulos-Daskalaki: "Tot een week geleden was er buiten
Griekenland nauwelijks vertrouwen in ons project. Maar alle kritiek heeft het
Griekse volk steeds dichter bij elkaar gebracht. Het gevoel om de wereld te
tonen waartoe wij in staat waren, werd alsmaar sterker. Intussen leefde ik in
een situatie waarin drie jaar lang iedere dag geen minuut verloren mocht gaan.
Precies op tijd heeft ons volk z'n belofte aan de wereld ingelost. Toch claim ik
nog geen triomf. Er zijn nog twee weken te gaan. Een periode waarin we vrede en
vriendschap aan de hele wereld moeten uitstralen. Vooral dat is onze boodschap."

Maar hoe voelt het om in de ene hand een olijftak te hebben en in de ander een
cheque van ruim een miljard euro vanwege de veiligheid? Angelopoulos-Daskalaki:
"Het een heeft geen effect op het ander. Dat klinkt misschien tegenstrijdig,
maar enerzijds praat je over een vredesboodschap en anderzijds over hoe je
vrienden en gasten tegemoet treedt. Een Grieks gezegde luidt dat vrienden moeten
voelen dat je van ze houdt. Dan is het belangrijk dat ze zich op hun gemak en
dus veilig voelen. Dat is onze morele plicht en die heeft heel veel geld gekost.
Maar als al onze vrienden zich straks allemaal even prettig hebben gevoeld, dan
is dat de investering meer dan waard geweest."

Dus al dat geld kan niet als een overwinning voor het terrorisme worden
beschouwd? "Nee, het is nodig geweest om mensen zich weer veilig te laten
voelen. Zoals het hopelijk een stap zal worden richting een fijnere wereld."

We praten dan over het curieuze gegeven dat ondanks alle ontdekkingen en
uitvindingen in bijna 3000 jaar niemand erin geslaagd is een betere formule te
vinden om de wereldvrede uit te dragen dan de oude Grieken. "Dat is inderdaad
heel bijzonder. Daarom zit er ook zo veel kracht in de symboliek van deze
Spelen. In dit land is ooit het idee ontstaan om via de sport religieuze,
politieke en emotionele verschillen uit te bannen. Ondanks alle problemen in de
wereld werkt het anno 2004 nog steeds."

Vandaar dat de vrouw die zich altijd naar de laatste exclusieve mode kleedt,
momenteel rondloopt in het tenue van duizenden vrijwilligers die zich uit alle
werelddelen in Athene hebben gemeld. Ditmaal geen haute couture, maar een polo
en een short. Als een van een gigantisch team. Zonder onderscheid. Het bewijs
dat een dame die ooit cum laude slaagde aan de gerenommeerde Harvard University
en een liefhebber is van exclusieve Cubaanse sigaren, dichter bij de gewone man
en vrouw is komen te staan.

Een vrouw die ooit als missie had om zakelijk te slagen en zich ook keihard
opstelde om dat doel te bereiken. Een karaktertrek die haar later in staat
stelde om haar land richting de 25e Olympische Spelen langs talloze valkuilen en
afgronden te loodsen. En transformeerde de Vrouw van Staal in de Godin van
Athene. "Ik heb de afgelopen zeven jaar drie taken op me genomen die geen enkele
vrouw voor mij heeft volbracht. Als eerste vrouw heb ik een winnende olympische
bid geleid, daarna heb ik als eerste vrouw een Olympische Spelen georganiseerd.
Ik moet nu alleen nog als eerste vrouw een succesvolle Spelen zien af te
leveren. Daarom is het te vroeg om te juichen. Omdat die laatste taak veruit de
belangrijkste is."

LOAD-DATE: August 14, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              52 of 114 DOCUMENTS

                                  De Telegraaf

                                August 12, 2004

'Gewone' man knijpt echtgenote keel dicht

SECTION: Pg. 9

LENGTH: 382 words

HIGHLIGHT:
Officier eist zes jaar cel


door Fred Soeteman

UTRECHT, donderdag

Als er iets was dat niemand had kunnen zien aankomen, was het dat 'de gewone
man' Kees van den B. (54) zijn vrouw Andrea na 24 jaar huwelijk zou wurgen.

Zij is omschreven als goede echtgenote en moeder, die naar het scheen een prima
huwelijk had met hem, een beste man en vader en een uitstekend vakman in de
dakdekkerij.

En toch moest hij als moord/doodslagverdachte met tot bloedens toe opengekrabd
gezicht de politie op 9 februari in zijn woning in Soesterberg binnenlaten,
nadat hij zelf via 112 alarm had geslagen.

't Was niet voor niets dat rechtbankpresident mevr. mr. R. Meertens diepe
zuchten slaakte voordat zij begon aan het doornemen van de processtukken in "een
beklemmend dossier", zoals officier van justitie mevr. mr. J. ten Hope 't
noemde.

Mokerslag

Beklemmend, juist omdat alles er tot die 9e februari zo gewoon had uitgezien.

Toch waren er al een paar weken spanningen geweest. Andrea (44) die een oogje
leek te hebben op een buurman die met kerst zijn vrouw had verloren, wilde
opeens scheiden. Die aankondiging had Kees getroffen als een mokerslag. Zij zou
het huis uit gaan en ze hoefde geen cent te hebben, had ze gezegd. Maar toen ze
besloten tot een afkoelingsperiode stuurde ze hem het huis uit om zijn heil en
onderdak te zoeken bij een dochter op zolder. En toen hij op de fatale datum
haar kwam vertellen dat hij weer thuis wilde komen, was het helemaal mis: "Ze
werd furieus", verklaarde Kees. "Ze vloog me aan. Ze zei: 'Voor mijn part ga je
in een kartonnen doos zitten, maar hier kom je er niet meer in'."

Blauw

Vanuit de keuken waren ze worstelend in de woonkamer beland. Daar had hij haar
bij de schouders omgedraaid. Ze waren allebei op de grond gevallen. Toen was er
dat waas voor zijn ogen. Hij zat met zijn knieen over haar heen en greep haar
bij de keel. "Ik kneep zo hard ik kon. Mijn handen deden pijn", zei hij tegen de
recherche. "Toen ik keek, was ze blauw en haar hoofd viel opzij..."

Andrea stierf de volgende dag.

Straf voegt niets toe aan zijn besef van wat hij heeft gedaan en straf trekt
niets recht in dit geval, zei officier van justitie mw. Ten Hope. Zij erkende
dat zij heeft geworsteld bij het bepalen van een strafmaat en eiste zes jaar
opsluiting.

Uitspraak: 25 augustus.

LOAD-DATE: August 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              53 of 114 DOCUMENTS

                                  De Telegraaf

                                August 12, 2004

Een mannenfeest vol geldwolven

SECTION: Pg. 19

LENGTH: 572 words

HIGHLIGHT:
Shakespearetheater Diever speelt 'Timon van Athene'

'King Lear', 'De Getemde Feeks', 'Romeo en Julia', 'Midzomernachtsdroom' en
'Othello'. Al bijna zestig jaar speelt de toneelvereniging in Diever zo'n beetje
alle klassiekers van Shakespeare. Deze zomer koos regisseur Jack Nieborg voor de
satire 'Timon van Athene'. "Het is eigenlijk een heel actueel stuk. Het gaat
over iemand die niet meer kredietwaardig is en momenteel lees je niets anders in
de kranten. Veel mensen zitten tot aan hun nek in de schulden en weten niet meer
hoe ze eruit moeten komen."

"Shakespeare heeft zijn stukken voor het gewone volk geschreven." Met deze
woorden overtuigde huisarts Broekema de bewoners van Diever er in 1946 van dat
het werk van de legendarische toneelschrijver echt niet te moeilijk was.
Datzelfde jaar nog werd 'Midzomernachtsdroom' opgevoerd door de plaatselijke
toneelvereniging. En sindsdien voert het amateurgezelschap iedere zomer een stuk
van de befaamde Britse auteur op in het openluchttheater van het Drentse dorp.

Vrouwen

Het regiestokje is inmiddels alweer een aantal jaar in handen van Jack Nieborg.
Hij koos dit jaar voor een uitvoering van de satire 'Timon van Athene', een stuk
dat nooit eerder werd opgevoerd in Diever. Drieentwintig mannen zullen aantreden
voor zo'n tachtig rollen en de vrouwelijke leden van de toneelvereniging zijn
deze zomer even op een zijspoor gezet. "Ik heb iedereen er gelukkig van weten te
overtuigen dat het niets te maken heeft met de kwaliteit van de actrices, maar
puur met de keuze voor dit stuk. In sommige stukken van Shakespeare kun je
misschien nog wel een vrouw een mannenrol laten spelen, maar bij deze
voorstelling geef je er een hele andere betekenis aan als je daarvoor kiest."

'Timon van Athene' gaat niet alleen over het verlies van geld, maar ook over het
verlies van het vertrouwen in de mensheid. Timon is een rijke man met oneindig
veel vrienden, maar als hij in geldnood komt, geven deze profiteurs niet thuis.
Timon komt deze ontgoocheling niet te boven en ontpopt zich in zijn verbittering
als een ware mensenhater. Hoewel het volgens Nieborg geen vrolijk stuk is, valt
er wel degelijk te lachen om deze uitvoering. "Voorstellingen waar helemaal niet
in gelachen wordt, mogen wat mij betreft verboden worden. Je hebt dat beetje
humor gewoon nodig om de mensen te blijven boeien."

Het openluchttheater van Diever ligt in een bosrijke omgeving aan de rand van
landgoed Berkenheuvel. Tegen de avond hangt er een bijna mystieke sfeer. Het
zanderige speelvlak is dit jaar overspannen door een houten vloer. "Het is nu
een beetje te vergelijken met het Globe-theater in Londen. Het publiek zit echt
boven op het spel. Ik probeer sowieso zo veel mogelijk authentieke
Shakespeare-elementen toe te voegen aan de Diever-voorstellingen en dit jaar is
dat meer dan ooit gelukt. Vroeger werden alle rollen door mannen gespeeld, zelfs
de vrouwenrollen, dus ook daarin benadert deze 'Timon van Athene' het
oorspronkelijke Shakespeare-werk. Maar ik zal nooit beweren dat wij het spelen
zoals het bedoeld is. Dat gaat te ver. Het blijft een interpretatie en je hebt
nog altijd met een modern publiek te maken in een moderne maatschappij", legt de
regisseur uit.

'Timon van Athene' gaat morgenavond in premiere en staat dan nog t/m 11
september in het openluchttheater in Diever. De voorstelling begint om 21.00 uur
en kaarten kosten EUR 8,50 per stuk.

Info: 0521-591.167 (VVV Diever) en/of www.shakespearetheaterdiever.nl.

LOAD-DATE: August 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              54 of 114 DOCUMENTS

                                  De Telegraaf

                                August 12, 2004

Belgische bank in handen ING

SECTION: Pg. 31

LENGTH: 162 words


Van een onzer verslaggevers

ZUeRICH, donderdag

ING koopt de Belgische Mercator Bank van de Zwitserse verzekeraar Baloise. Dat
zijn de partijen gisteren in Zuerich overeengekomen. Het was al geruime tijd
bekend dat ING op de bank aasde.

Met de overname krijgt de Nederlandse bankverzekeraar er 310 kantoren in
Vlaanderen bij. Volgend jaar staat de samenvoeging met ING-dochter 'Record' op
het programma. Record heeft evenals Mercator 'doorsnee clienten' als doelgroep.
"Jan met de pet noemen wij dat in Belgie", aldus een woordvoerster in Brussel,
die niet wil zeggen wat ING voor de bank betaalt.

De overname betreft uitsluitend de bankactiviteiten van Mercator. De
gelijknamige verlieslijdende verzekeringstak valt buiten de koop.

Mercator Bank is in feite de voormalige HBK Spaarbank. Deze bank werd vier jaar
geleden door Mercator gekocht als distributiekanaal voor verzekeringen.

De samenwerking viel echter tegen en Mercator schoot in de rode cijfers.

LOAD-DATE: August 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              55 of 114 DOCUMENTS

                                  De Telegraaf

                                 August 4, 2004

ONTHUTST

SECTION: Pg. 5

LENGTH: 141 words


UIT het feit dat de dienstdoende woordvoerders van de politieke partijen namens
al hun vakantievierende collega's met grote 'onthutsing' hebben gereageerd op de
berichten in deze krant over de krankzinnige verhogingen door de gemeenten van
de legeskosten voor bouwvergunningen...

Is af te leiden dat Den Haag nog niets afwist van dat brutale gemeentelijke
gegraai.

Dat is jammer.

Als men het wel had geweten, had men er misschien iets aan kunnen doen.

Hopelijk trekt men lering uit zijn onthutsing, en gaat vaker 'het land in' zoals
men dat pleegt te noemen, om 'contact te zoeken en te onderhouden' met de gewone
burger.

Aangezien daarvoor meer tijd nodig is, dienen de zestien weken reces waarover
het parlement jaarlijks beschikt, op zo kort mogelijke termijn te worden
uitgebreid tot minmaal zesentwintig weken.

HERMAN EETGERINK

LOAD-DATE: August 4, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              56 of 114 DOCUMENTS

                                  De Telegraaf

                                 July 29, 2004

Beatrix tijdens jubileum ook naar Antillen

SECTION: Pg. 3

LENGTH: 250 words

door Jan-Kees Emmer

DEN HAAG, donderdag

Koningin Beatrix bezoekt volgend jaar in het kader van haar 25-jarig
regeringsjubileum de Nederlandse Antillen en Aruba.

Hoewel een precieze datum nog niet is vastgesteld, ligt het voor de hand dat het
koninklijke bezoek aan het Caribische deel van het Koninkrijk der Nederlanden in
de tweede helft van 2005 zal plaatsvinden. De regeringen van de Antillen en
Aruba praten momenteel met het hof over de wijze waarop het bezoek van de
jubilerende Koningin zal worden ingevuld.

Meer en meer wordt duidelijk dat Nederland volgend jaar in de ban zal zijn van
de feestelijke viering van het zilveren regeringsjubileum. De contouren van de
feestelijkheden worden steeds meer zichtbaar.

Zo zijn de twaalf provincies gevraagd om plannen in te leveren voor de bezoeken
van de Koningin aan alle delen van het land. Daarbij heeft men de instructie
gekregen er "geen feestje voor alleen maar hoogwaardigheidsbekleders van te
maken", melden diverse ingewijden. Het is dus de bedoeling dat gewone burgers
het feest kunnen meevieren.

Het startschot voor de grote feesten vindt plaats in Amsterdam waar op 29 april
2005 in de avonduren rondom het Paleis op de Dam de Koningin en haar familie een
groot spektakel krijgen voorgeschoteld. Voor deze plek is gekozen omdat het
Paleis op de Dam volgend jaar 350 jaar bestaat. Op Koninginnedag is de gehele
koninklijke familie te vinden in Den Haag.

Daarna gaat de grote tour van de vorstin door Nederland van start.

LOAD-DATE: July 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              57 of 114 DOCUMENTS

                                  De Telegraaf

                                 July 29, 2004

Democraten zetten alle registers open

SECTION: Pg. 11

LENGTH: 537 words

HIGHLIGHT:
Obama rijzende ster aan firmament

door Pieter Nijdam

BOSTON, donderdag

Het zijn avonden van contrasten in Boston. Terwijl menig Democraat in het Fleet
Center een geeuw niet kon onderdrukken toen partijmastodont Ted Kennedy het
spreekgestoelte beklom, zorgde de jonge zwarte kandidaat-senator Barack Obama
uit Illinois voor de verrassing van de dag. De passie die de 42-jarige nieuwe
ster aan de dag legde, bracht duizenden Democratische gedelegeerden in
vervoering.

"Had John Kerry maar tien procent van zijn charisma", zegt Winslow Watson uit
Mississippi. "Dan kan Bush zijn spullen vast inpakken." Watson, delegatielid uit
het diepe zuiden, noemt Obama de toekomst van zijn partij. "Hij weet de juiste
snaar te raken. Zijn timing is perfect en hij ziet er nog goed uit ook."

Het was een briljante zet van de organisatoren van de Democratische Nationale
Conventie om de zoon van een Keniaan en een meisje uit Kansas de 'uitsmijter'
van de avond te laten verzorgen. Zijn dramatische oproep tot eenheid deed
iedereen in de enorme zaal verstillen. "Er bestaat geen zwart of wit Amerika; er
bestaat geen Latino of Aziatisch Amerika; er bestaan de Verenigde Staten van
Amerika!"

Verbondenheid

Obama onderschreef daarmee de opvatting van oud-president Bill Clinton, die zijn
opvolger George Bush verwijt opzettelijk tweedracht te hebben gezaaid in de
Amerikaanse samenleving. "Na de dramatische aanslagen van 11 september 2001 had
Bush een unieke kans om de innerlijke verbondenheid een plaats te geven in onze
maatschappij. Die kans heeft hij bewust laten liggen, omdat het in strijd is met
de Republikeinse neiging tot polariseren."

Barack Obama is de belichaming van een (halve) Afro-Amerikaan die een grote
politieke carriere tegemoet kan zien. Zijn grootouders stelden hem in staat
rechten te gaan studeren aan de Columbia University in New York en het
prestigieuze Harvard in Cambridge, waar hij de eerste gekleurde hoofdredacteur
was van de Law Review. In plaats van een lucratieve baan bij een groot
advocatenkantoor, koos hij na zijn afstuderen voor sociale rechtshulp in zwarte
achterstandswijken. Pas enkele jaren geleden besloot hij zich politiek in te
zetten en boekte meteen succes.

Gewone man

Het zijn mensen zoals Obama en Kerry's 'running mate' John Edwards die in Boston
leven in de brouwerij weten te brengen. De vitale ex-advocaten slagen er
kennelijk met groot gemak in de gewone man te bereiken. Edwards' toespraak
gisteravond in het Fleet Center was een nieuw hoogtepunt van de conventie, die
vandaag moet leiden tot de apotheose: John Kerry's formele aanvaarding van de
Democratische presidentskandidatuur.

Hoewel de rijzige senator uit Massachusetts veel minder goed gebekt is, zijn de
in totaal 35.000 bezoekers in het Fleet Center opvallend eensgezind dat hij de
aangewezen man is om de 44e president van de Verenigde Staten te worden. "Hij
heeft de intelligentie, ervaring en het respect om ons land te leiden", zegt
gedelegeerde Tom Hogle uit Syracuse, terwijl hij toekijkt hoe Kerry met veel
vlagvertoon wordt ingehaald op de kade van Boston.

Onder de vele media die de conventie verslaan, is ook de Arabische zender
Al-Jazeera. Maar zijn logo is nergens te zien: dat werd uit de buurt van het
podium geweerd.

LOAD-DATE: July 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              58 of 114 DOCUMENTS

                                  De Telegraaf

                                 July 24, 2004

Winstwaarschuwing VW valt beleggers toch mee

SECTION: Pg. 31

LENGTH: 442 words

Van onze correspondent

BERLIJN, zaterdag

Volkswagen heeft gisteren bij de presentatie van de halfjaarcijfers een
winstwaarschuwing gegeven en toch steeg het aandeel, de beleggers hadden op nog
veel ergere dingen gerekend. Voor het hele jaar rekent Europa's grootste
autofabrikant nu op een operationeel resultaat van EUR 1,9 miljard, eerdere
prognoses gingen uit van een nog grotere winst dan de EUR 2,5 miljard van vorig
jaar. Maar de ergste verwachtingen van analisten zaten bij EUR 1,5 miljard,
vandaar dat het aandeel VW 2% in waarde steeg tot EUR 33,27.


VW heeft het niet makkelijk, de verkoop van de nieuwe Golf blijft achter bij de
verwachtingen, het gestroomlijnde model doet een beetje Japans aan en lijkt meer
op een kleine auto dan het vorige model dat wat 'forser' overkwam. Ook in het
topsegment, de luxe limousine Phaeton, is VW voorbij gegaan aan de wensen van de
klanten in dat segment die allemaal BMW en Mercedes blijven rijden.

Om de tegenslagen in Europa op te vangen mikt het concern op China, zo wordt
daar het VW-merk Skoda geintroduceerd alsmede het algemene modellenaanbod van
VW. De Chinese markt groeit met de dag en juist naar de 'auto voor de gewone
man' waar VW goed in is, is de meeste vraag.

In het eerste halfjaar is de operationele winst met een derde ingekrompen tot
EUR 851 miljoen, dat vanwege de toch achterblijvende afzetverwachtingen en een
ongunstige wisselkoers euro/dollar. De omzet steeg niettemin met 7,3% tot EUR
45,9 miljard. De afzet van nieuwe auto's kwam ondanks alles toch 5,2% hoger uit
tot een totaal van 2,6 miljoen voertuigen.

VW is inmiddels met een besparingsprogramma begonnen dat langzaam zijn vruchten
begint af te werpen. Nadat in 2003 de winstgroei voor het eerst tot staan kwam,
werd het bezuingingsplan For Motion in gang gezet dat in de eerste helft van dit
jaar EUR 400 miljoen heeft opgeleverd, over het hele jaar genomen zal sprake
zijn van ruim een miljard aan kostenbesparingen. Wereldwijd worden 5000
arbeidsplaatsen afgestoten en binnen twee jaar moet zowaar EUR 2 miljard worden
bespaard op de loonkosten.

De uitvoeringskosten van het programma zijn over het hele jaar genomen echter
ook EUR 400 miljoen. Tot 2011 wil VW 30% besparen op de personeelskosten o.a.
door langere arbeidstijden. Ook de honorering van de top van VW zal
dientengevolge worden beperkt.

De tegenvallende afzetverwachtingen vonden plaats op alle markten, zowel in
Europa als in de VS. De hoge brandstofprijzen en de harde concurrentie tussen de
fabrikanten brengen VW er dan ook toe om ook in de tweede helft van dit jaar
niet te geloven in een belangrijke opleving van de autoverkopen.

LOAD-DATE: July 24, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              59 of 114 DOCUMENTS

                                  De Telegraaf

                                 July 22, 2004

President Venezuela heeft gat in z'n hand

SECTION: Pg. 13

LENGTH: 482 words

Van onze correspondent

SANTIAGO, donderdag

President Hugo Chavez van Venezuela ziet zich graag als de held van de gewone
man. Het staatshoofd krijgt er geen genoeg van om zijn landgenoten eraan te
herinneren dat ook hijzelf telg is van een nauwelijks bemiddelde familie.

Maar daarmee wil Chavez nog niet zeggen dat hij de pracht en praal van de macht
veronachtzaamt. Integendeel, het controversiele Venezolaanse staatshoofd heeft
een formidabel gat in zijn hand. Vorig jaar joeg Chavez er maar liefst
tweehonderd miljoen euro doorheen aan presidentiele uitgaven.

Een belangrijk deel van deze som ging op aan reiskosten. President Chavez ziet
graag wat van de wereld en bezocht de afgelopen vijf jaar niet minder dan
negentig verschillende landen. Zijn reislust kostte de Venezolaanse
belastingbetaler in 2003 ongeveer twintig miljoen euro. Om er in den vreemde
goed bij te lopen spendeerde Chavez vorig jaar grofweg zo'n honderdduizend euro
aan kleding. Vervolgens ging een soortgelijk bedrag op aan stomerijrekeningen.
Aan zijn persoonlijke verzorging gaf het staatshoofd nog eens tienduizend euro
uit.

De overige miljoenen van het presidentiele budget zijn onder meer gereserveerd
voor de productie van radio- en televisieprogramma's waarin Hugo Chavez
uitvoerig en vooral langdradig verslag doet van zijn verrichtingen. Hoe slechter
het met Venezuela gaat, hoe langer de president praat. Redevoeringen en
informele radiopraatjes van vijf uur of langer zijn geen uitzondering. Venezuela
leeft dan ook in een chronische economische crisis.

Volgens Carlos Berrizbeitia, lid van de vaste parlementaire commissie voor
staatsfinancien, zijn de presidentiele uitgaven sinds 2000 met ruim 500 procent
gestegen. Chavez' voorganger Rafael Caldera - volgens de huidige president een
schoolvoorbeeld van wanbestuur en verkwisting - kwam in 1998 toe met dertig
miljoen euro.

Sjeik

"President Chavez gedraagt zich als een Arabische sjeik met als enige verschil
dat hij de baas is van een verpauperd en geruineerd land", zo stelt
Berrizbeitia, die in de presidentiele boekhouding rekeningen ontdekte van
overhemden ter waarde van drieduizend euro. "Onze president schijnt niet te
beseffen dat ons land dergelijke uitspattingen niet kan betalen", aldus de
afgevaardigde.

Maar volgens parlementsleden van de regeringspartijen valt het allemaal wel mee.
"Zelfs de oppositie moet toch erkennen dat ons staatshoofd er niet als een
sloeber kan bijlopen en toch met enige stijl ons land hoort te
vertegenwoordigen", zo vindt Tarek Saab van de Beweging van de Vijfde Republiek,
een van de pro-Chavez-partijen.

Volgens het parlementslid heeft de oppositie geen recht van spreken. "Toen zij
aan de macht waren, was Venezuela een van de meest corrupte landen in
Zuid-Amerika. De uitgaven van president Chavez vallen in het niet vergeleken bij
wat er toen aan staatsgelden is verdwenen", aldus Saab.

LOAD-DATE: July 22, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              60 of 114 DOCUMENTS

                                  De Telegraaf

                                 July 22, 2004

"Inspiratie van de straat"

SECTION: Pg. 15

LENGTH: 1466 words

HIGHLIGHT:
Stylist Maik de Boer, opvolger van Dyanne Beekman op tv, laat mensen in hun
waarde

Vanaf september zal het uiterlijk van de kandidaten uit Mariska Hulschers
metamorfoseprogramma 'LookingGood' onder handen worden genomen door de
Amsterdamse stylist Maik de Boer. Hij volgt daarmee imagostyliste Dyanne Beekman
op. Dyanne stopt met 'LookingGood', dat uitgezonden wordt door RTL4, omdat ze
een show gaat doen rond het organiseren van een huwelijksdag.

Maik de Boer, die in het programma gewone Nederlanders een nieuw uiterlijk gaat
geven, is onder meer verantwoordelijk voor de looks van tv-persoonlijkheden als
Astrid Joosten en Jack Spijkerman. Ook Ruth Jacott en haar complete show worden
door zijn vaardige vingers aangekleed. Daarnaast doet hij de styling van het
tv-programma 'Life & Cooking', de comedyserie 'Oppassen' en in het verleden 'Zeg
'ns Aaa'.

Zet een stap in het fraai ingerichte huis van Maik de Boer en je begrijpt meteen
waarom deze voormalige guest relation-manager inmiddels een succesvolle carriere
als stylist heeft opgebouwd. Strak modern wordt in zijn interieur smaakvol
gecombineerd met stijlvol klassiek. Hij heeft gekozen voor heel onalledaagse
kleuren, zoals zwarte en limegroene wanden, maar door de juiste combinaties met
meubels en gordijnen is het effect hiervan juist prachtig. En de goed gekozen
accessoires geven het geheel niet alleen een gezellig tintje, maar drukken
tegelijkertijd een heel persoonlijk stempel op het geheel. Het beroep van de
bewoner wordt extra benadrukt door de keurig in een kast opgestelde Barbies.
Allemaal anders aangekleed, compleet met hoedjes en schoenen. De mooiste
Barbies, aangekleed door topcouturiers zoals Dior, hangen ingelijst aan de muur.

Maik zelf maakt in zijn gemakkelijk zittende witte broek met loshangende hemd
een heel ontspannen indruk.

"Vind je? vraagt hij wat verbaasd, terwijl hij in de keuken jus d'orange
inschenkt. "Ik heb juist de halve nacht staan verven om mijn tafel af te
krijgen." En hij laat een volledig witgeverfde, klassieke wortelnotenhouten
eettafel zien. Zelf de handen uit de mouwen steken is Maik niet vreemd. "Nee,
hoor, ik heb hier veel zelf gedaan. Ik maakte vroeger ook veel eigen kleding. Ik
kopieerde dan wel eens wat van topontwerpers. Het origineel kon ik toen namelijk
nog niet betalen, haha."

Twaalf jaar geleden had Maik nog een vaste baan als guest relation-manager in
een groot hotel. "Ja, ik kom uit een degelijk normen- en waardengezin. Mijn
vader, die helaas twee jaar geleden is overleden, was directeur van een groot
bedrijf. Ik wilde, denk ik, voldoen aan de eisen van het geregelde nette leven."

"Maar op mijn 32e heb ik toch gekozen voor dit onzekere vak, tegen de
bedenkingen van mijn ouders in. De stap was trouwens niet eens zo heel groot.
Een guest relation-manager is iemand die het de hotelgast naar de zin probeert
te maken. Je komt dan zo goed mogelijk en tot in de kleinste details tegemoet
aan de wensen van je gasten. Of je probeert door ervaring die wensen voor te
zijn. Ook als stylist probeer je zo goed mogelijk te doorgronden wat bij iemand
past en waar iemand zich mee op zijn gemak voelt."

Idolen

Het was regisseur Nico Knapper die de aanzet gaf tot de stylingcarriere van
Maik. Hij gaf Maik de kans stage te lopen als assistent bij de styling voor 'Zeg
'ns Aaa'. Toen vaste styliste Coco de Meyere daar vertrok, nam Maik de styling
van haar over. "Fantastische tijd was dat", vertelt Maik, nog steeds opgetogen.
"Ineens stond ik oog in oog met een van mijn idolen, Carry Tefsen." Schaterend
vervolgt hij, met een flinke uithaal op het eind: "Ik nam zelfs thuis de
telefoon wel eens aan met: 'Met het huis van dokter van der Ploeeeeg'!"

Blijkbaar deed Maik het prima, want daarna volgde de styling voor de nog steeds
succesvolle comedyserie 'Oppassen'. En zo kwam van het een het ander. Nu gaat
hij dus weer een stap verder: mensen aankleden voor het oog van de camera. Maar
de kandidaten zijn bij Maik in goede handen. Zijn dress-to-impress-acties houdt
Maik voor zichzelf. "Ja, als ik naar een feestelijke gelegenheid ga, pak ik echt
uit. Zoals bij de premiere van The Lion King. Dan pas ik mijn kleding helemaal
aan aan het thema van de musical. Daar heb ik dan echt plezier in. Het is ook
een deel van mijn werk natuurlijk. Maar dat moet wel bij de gelegenheid en bij
de persoon passen. Als ik, om maar wat te noemen, de Koningin zou ontmoeten, zou
ik echt mijn Schotse rok niet aantrekken, hoor. Dan trek ik een ingetogen
Armani-pak aan met een mooie das, bijvoorbeeld."

"En zo doe ik dat met de mensen die ik aankleed ook. Ik vind dat je mensen in
hun waarde moet laten en er zo goed mogelijk uit moet laten zien. Extravagant is
leuk, maar ook makkelijk. Je moet niet iemand optuigen alleen voor het leuke
plaatje. Je komt met het benadrukken van de sterke kanten van een lichaam al een
heel eind. En natuurlijk met het camoufleren van de mindere punten. Als iemand
klein is, kun je hem of haar wat langer laten lijken. Of als iemand stevig is,
dat op een mooie manier een beetje verdoezelen."

"Het leukste is om mensen tips mee te geven waar ze wat mee kunnen. Die ze zelf
kunnen toepassen in hun kledingkeuze. Je moet ook altijd rekening houden met de
omgeving waarin iemand verkeert. Als Astrid Joosten bijvoorbeeld een zakelijke
opdracht heeft, geef ik haar uiterlijk ook een zakelijke touch. Als je in de
omgeving past, voel je je het prettigst. Ik krijg wel eens te horen dat ik
iemand door de juiste kledingadviezen meer zelfvertrouwen heb gegeven. Dat is
toch geweldig? Als mijn klanten er prachtig uitzien en zich ook zo voelen, dat
doet me dat echt wat. En het hoeft echt geen handen met geld te kosten. Ik haal
mijn inspiratie vaak van de straat. Soms kun je door de juiste omslagdoek te
kiezen, je uiterlijk al een oppepper geven."

Plezier

Staan al je vrienden niet steeds op de stoep om door jou aangekleed te worden?

"Nee hoor", lacht Maik. "De meeste van mijn vrienden komen uit een heel andere
wereld. Bij hen is mijn beroep bijzaak. Ik heb gelukkig een aantal echt goede
vrienden. Daar heb ik veel plezier mee, lekker op de bank met een wijntje naar
een film kijken. Of ze komen eten, want ik ben gek op koken. En dan de hele
nacht lekker kletsen."

"Hoewel het leven natuurlijk niet alleen maar champagne is. Ik ben een Steenbok,
dus ik hou mijn ellende vaak voor mezelf. Maar daar prikken mijn vrienden dan
wel doorheen. Zoals toen de relatie met mijn laatste vriend na zes jaar op de
klippen liep. Of na het overlijden van mijn vader. Dan komen ze langs of er
blijft iemand een paar dagen logeren of zo. Mooi, toch?"

Hoewel hij dus goed in zijn vel zit, zou hij ook best wel weer een vaste relatie
willen. Op dit moment is hij single. "Op de een of andere manier trek ik vaak
verkeerde types aan. Mensen die alleen maar de glamour van mijn vak zien. Of al
die feestjes zo leuk vinden. Terwijl ik eigenlijk een heel huiselijk type ben.
Ik hou van op de bank zitten met een wijntje en kaarsjes aan."

Altijd feest vindt Maik het als zijn neefje of nichtjes langskomen. "O, ik ben
gek op kinderen, ik had ze graag zelf gehad. Mijn zus heeft vier dochters. Als
ze dan langskomen spelen we soms modeshows na, en dan is de tafel de catwalk.
Alleen met de Barbies mogen ze niet spelen, en dat vinden ze niet leuk, haha."

Gevraagd naar zijn voorbeeld op stylinggebied grapt de goedgebekte Amsterdammer:
"Voorbeelden? Nou ja, ik zeg altijd: ik ben toch al de beste?" En schaterend
slaat hij zichzelf op de knieen. "Maar", vervolgt hij dan serieus, "ik zou wel
eens de stylisten van de Engelse series 'Absolutely Fabulous' of 'Keeping up
appearances' aan het werk willen zien. Dat is zo tot in de puntjes goed
aangekleed. Dan kun je zien hoe belangrijk goede styling voor een programma is.
Vroeger was de stylist altijd de sluitpost, maar tegenwoordig is dat gelukkig
anders."

Heb je dan nog wat kledingtips, voor de gemiddelde Nederlander?

"Tja", aarzelt Maik. "De meeste Nederlanders zijn bang om op te vallen, of
kleden zich op het weer. Krijg je van die echtparen met precies hetzelfde
vreselijke paarse regenjack aan. Drie algemene tips dan. Ten eerste: durf naar
goed advies te luisteren. Iemand die verstand heeft van kleding ziet vaak heel
goed wat jou flatteert. Sla zo'n advies niet te snel in de wind."

"Ook heel belangrijk: volg je lichaam. Sluit je ogen niet voor de kilo's te
veel, maar kleed je ernaar. En zeur er niet steeds over als die kilo's je in de
weg zitten, maar doe er iets aan. Of stop met klagen, want daar word je niet
dunner van, maar wel steeds zuurder. Ik ben ook gaan sporten, toen ik niet
tevreden was met mezelf. Het helpt, echt, en je voelt je ook nog eens beter bij.

"En tot slot: hou rekening met je leeftijd. Zelfs als je nog een goed figuur
hebt, kunnen sommige dingen echt niet meer als je wat ouder wordt. Hoe leuk je
ze ook vindt..."

Monique Sterker

LOAD-DATE: July 22, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              61 of 114 DOCUMENTS

                                  De Telegraaf

                                 July 17, 2004

Cheney wordt blok aan been van Bush

SECTION: Pg. 11

LENGTH: 526 words

door Pieter Nijdam

NEW YORK, zaterdag

Hij is met afstand de minst populaire politicus in de race naar het Witte Huis.
In de peilingen scoren de zittende Amerikaanse president en het rivaliserende
Democratische team Kerry/Edwards beduidend beter. Vice-president Dick Cheney
ontpopt zich steeds meer als een blok aan het been van zijn baas George Bush.

De geruchtenstroom dat Bush zijn tweede man op het allerlaatst zal vervangen
door iemand die beter ligt bij het Amerikaanse volk en binnen de gematigde
vleugel van zijn Republikeinse partij, lijkt in Washington niet te stoppen. De
namen van minister Colin Powell van Buitenlandse Zaken, senator John McCain van
Arizona, nationaal veiligheidsadviseur Condoleezza Rice en de New Yorkse
oud-burgemeester Rudolph Giuliani doen daarbij veelvuldig de ronde.

Prominente Democraten zien in het plotselinge ontslag van Cheneys lijfarts, dr.
Gary Malakoff, een aanwijzing dat de vice-president in augustus wel eens
definitief het veld zou kunnen ruimen. Een nieuwe arts zou die aftocht kunnen
bieden met de vaststelling dat Cheneys chronische hartproblemen hem ongeschikt
maken voor nog een termijn van vier jaar als vice-president. De 63-jarige havik
heeft tenslotte al vier hartaanvallen gehad.

Speculaties

In een uiterste poging een einde te maken aan alle speculaties over zijn
vroegtijdige vertrek benadrukte Cheney deze week dat hij zich "geen enkele
omstandigheid kan indenken" waaronder hij zich op 2 september tijdens de
Republikeinse conventie in New York niet kandidaat zou stellen voor het op een
na hoogste ambt van de Verenigde Staten. "President Bush heeft mij verzekerd dat
hij zijn team niet wil opbreken."

Ondanks de stellige taal lijkt de positie van de vice-president wel degelijk in
het geding. Met zijn bedenkelijk rol in de aanloop naar de oorlog tegen Irak en
de verdediging van zeer omstreden ondervragingmethoden van Amerikaanse
militairen op Iraakse gevangenen heeft hij bij het gewone volk veel krediet
verspeeld.

Daarbovenop komt nog het gebrek aan uitstraling, zeker in vergelijking met de
jeugdig ogende John Edwards, die door presidentskandidaat John Kerry is gevraagd
als diens 'running mate'. Het Republikeinse campagneteam kijk nu al met enige
huivering vooruit naar de dag dat Cheney voor het oog van de camera de degens
moet kruisen met de welgebekte ex-strafpleiter in letselschades.

"De vice-president zal proberen vertrouwen en ervarenheid uit te stralen,
terwijl zijn opponent juist wil excelleren als de vertegenwoordiger van het
nieuwe elan. Als Cheney tijdens het debat ook maar een fout maakt, zal advocaat
Edwards genadeloos toeslaan", aldus de politieke commentator van televisieomroep
NBC, die de tweestrijd zal uitzenden.

De haviken in de Republikeinse partij zeggen zich daarentegen geen zorgen te
maken over de toekomst van Dick Cheney. "Wie George W. kent, weet dat loyaliteit
hoog in zijn vaandel staat geschreven. Het zit gewoon niet in zijn genen om
iemand aan de kant te zetten die een vaderrol op zich heeft genomen in het Witte
Huis en nota bene een persoonlijke vriend is van zijn echte vader", luidt het in
de wandelgangen van de Senaat.

LOAD-DATE: July 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              62 of 114 DOCUMENTS

                                  De Telegraaf

                                 July 10, 2004

Fiscus laat kleine fraude lopen

SECTION: Pg. 1

LENGTH: 415 words

door Alex de Vries

DEN HAAG, zaterdag

Nederlanders die bij hun belastingaangifte met kleine bedragen fouten maken of
frauderen lopen weinig kans op de vingers te worden getikt. Dit wordt
veroorzaakt doordat de Belastingdienst vooral jaagt op de 'grote vissen' waarbij
de naheffingsbedragen veel en veel hoger zijn.

Dat concludeert het maandblad Belastingzaken op basis van het jaarverslag 2003
van de Belastingdienst.

"We richten ons inderdaad meer op de grote gevallen", bevestigt de fiscus
koerswijziging. "De gewone man komt echter echt niet met alles weg, want verder
hanteren we gewoon dezelfde risicoanalyses", benadrukt een woordvoerster.

Over 2003 werd voor 2,3 miljard euro aan zogeheten naheffingen
inkomstenbelasting opgelegd, boetes niet meegeteld. In 2002 was dit nog 'maar'
1,8 miljard euro.

Alhoewel het bedrag dus fors steeg, gold dit niet voor het aantal naheffingen.
Dat steeg nauwelijks: in 2002 werd 627.000 keer door belastingsinspecteurs
ingegrepen en in 2003 was dit 648.000 maal.

"Ze hebben met minder inspanningen fors meer geld binnengehaald. Bezuinigingen
dwongen blijkbaar tot meer efficiency, waarbij het vizier op de grote jongens
werd gericht en met succes. Vreemd is natuurlijk dat dit niet jaren eerder al is
gebeurd", zegt Bert Bongers, hoofdredacteur van het maandblad.

Hij wijst erop dat de fiscus zich vooral richtte op de hogere inkomens. "Het
gemiddelde bedrag van een naheffing ging omhoog, waardoor ook de totale
opbrengst toenam", aldus Bongers, die de koerswijziging toejuicht.

"Jarenlang werd er over elk detail gesteggeld, met vaak bespottelijke
rechtszaken over onbelangrijke geschillen. Nu is dat voorbij en dat is goed. Wel
is het zo dat kleine fraudeurs, ik schat zo tot bedragen tussen de 250 en 500
euro, nu meestal de dans zullen ontspringen."

Bongers wijst er verder op dat de fiscus zich bij de Vennootschapsbelasting ook
meer is gaan richten op de 'grote vissen'. Hier nam het naheffingsbedrag nog
forser toe: van 4,2 miljard in 2002 naar 7,3 miljard euro vorig jaar.

Dat de Belastingdienst het tegenwoordig met fors minder mensen en budget moet
doen, blijkt ook zonneklaar uit het feit dat het aantal boekenonderzoeken afnam.
Vorig jaar moesten 72.000 ondernemers met de billen bloot, tegen 77.000 in 2002.

Verder daalde het aantal huba's (hulp bij aangifte) met ruim een kwart en de
Belastingtelefoon had ook minder tijd. Het aantal telefonische adviezen zakte
van 4,4 miljoen in 2002 naar 3,7 miljoen vorig jaar.

LOAD-DATE: July 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              63 of 114 DOCUMENTS

                                  De Telegraaf

                                 July 10, 2004

Kansen voor eigen kweek

SECTION: Pg. 31

LENGTH: 489 words

HIGHLIGHT:
47e editie Dutch Open bol van Nederlandse tennisprofs

AMERSFOORT, zaterdag

'Prioriteit aan talent en doorzetters van eigen bodem', luidt het credo van
Wendy van Eijsden, de toernooidirecteur van het oudste internationale
tennistoernooi van Nederland. Voor de eerste keer heeft zij echt de scepter
overgenomen van vader Piet en drukt zij haar stempel op de 47e editie van de
Internationale Tenniskampioenschappen van Nederland, die anno 2004 als Priority
Telecom Open door het leven gaan.

Wendy van Eijsden, wegens een aandoening aan de luchtwegen overkomend als de
Nederlandse versie van Hildegard Knef, wil het ATP-toernooi, gedoteerd met ruim
EUR 350.000, laagdrempelig houden. "Het moet een feest voor de spelers zijn en
een feest voor de toeschouwers. Daarom hebben wij de entreeprijzen binnen de
perken gehouden. 'Gek van Tennis' is het motto en dat gaat verder dan alleen de
organisatie van het toernooi. Wij organiseren in Amersfoort een
straattennisfestival voor de jeugd en ook is een speciaal magazine gemaakt. Qua
deelnemersveld zijn we ten dele geslaagd. De Nederlandse toppers zijn er
allemaal, op Sjeng Schalken na, en ook de wild cards zijn naar beloftevolle,
hardwerkende Nederlanders gegaan. Alleen zijn we er niet in geslaagd een
toptienspeler te contracteren. Maar met titelverdediger Nicolas Massu (elfde,
red.) zitten we er dicht tegenaan."

De Nederlandse inbreng is voor Wendy van Eijsden van groot belang. Vandaar dat
zij Daviscupcaptain Tjerk Bogtstra benaderde om advies. Die raadde aan om Melle
van Gemerden, die terug is na een mindere periode, het Amsterdamse talent Nick
van der Meer en Peter Wessels, die op zijn beurt weer terug is na veel
blessureleed, een kans in het hoofdtoernooi te geven. Daarmee komt het
Nederlands contingent op zeven, want rechtstreeks waren Martin Verkerk (vierde
geplaatst), Raemon Sluiter, Dennis van Scheppingen en John van Lottum al
toegelaten. En via de kwalificatie, waarvoor de wild cards ook naar Nederlandse
spelers gaan, kunnen zich nog enkele beloftevolle landgenoten aan 'the
Magnificent Seven' toevoegen.

De ogen zijn niettemin vooral gericht op Verkerk en zeker op Sluiter, de
Rotterdammer die zich op sportpark De Bokkeduinen in Amersfoort als een vis in
het water voelt. Alleen miste hij de afronding de afgelopen twee jaar, waarin de
finale het eindstation werd. Dertig jaar geleden mocht op 't Melkhuisje in
Hilversum Tom Okker als laatste Nederlandse winnaar de - destijds bescheiden -
cheque voor de eindzege in ontvangst nemen. Sindsdien hebben Nederlanders
eindstrijden gehaald, maar de triomf ging naar buiten de landsgrenzen. De titel
zou voor Sluiter zelfs als een bevrijding kunnen werken, maar het lot was hem
gisteren weinig gunstig gezind. Bij winst op de Fransman Nicolas Thomann wacht
hem in de tweede ronde de als eerste geplaatste Chileen Nicolas Massu. En laat
dat nu toevallig de gravelbijter zijn die hem vorig jaar in de eindstrijd van
Amersfoort van de felbegeerde titel afhield...

LOAD-DATE: July 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              64 of 114 DOCUMENTS

                                  De Telegraaf

                                  July 7, 2004

'Schraven moet op zijn zeilboot gaan uitwaaien'

SECTION: Pg. 21

LENGTH: 676 words

AMSTERDAM, woensdag

"De goede man moet op vakantie gaan. Lekker op zijn zeiljacht gaan uitwaaien en
een goed glas wijn drinken. En zich dan de vraag stellen of hij dat goede leven
ook anderen gunt." Lodewijk de Waal hekelt de blauwdruk die werkgeversvoorzitter
Jacques Schraven gisteren ontvouwde om de BV Nederland weer concurrerend te
maken. "Het is allemaal zo ouderwets en conservatief. De top van het
bedrijfsleven verrijkt zich jaar in jaar uit en de gewone man moet langer gaan
werken voor minder geld."

Volgens De Waal predikt de werkgeversvoorzitter zijn boodschap vooral voor "de
bekende grote bedrijven en die redden zich wel. Hij denkt toch niet werkelijk
dat je met alleen lagere lonen en harder werken de concurrentieslag met China en
India wint?"

We moeten volgens De Waal vooral de specifieke, sterke punten van onze economie
beter benutten. "Het echte probleem is dat Nederland wel hard loopt, maar niet
vooruit komt. VNO-NCW richt zich te veel op technologische en te weinig op
sociale innovatie." Goede voorbeelden voor Schraven zijn er volgens de
FNV-voorman wel degelijk. "Neem Unilever of Siemens, dat zijn
arbeidsorganisaties die in een goed arbo-beleid investeren. De productiviteit
stijgt daar alleen al doordat het ziekteverzuim wordt aangepakt. Bij
Unilever-bedrijven werd verder door een invoering van een ander
managementsysteem een hogere productie gerealiseerd. Betrek werknemers verder
bijvoorbeeld bij de ontwikkeling van nieuwe machines. Geef werknemers meer
zeggenschap over werktijden en de productie stijgt. Maar sociale innovatie is
vooral nodig aan de basis: het midden- en kleinbedrijf. Dat zal ik vandaag bij
een bezoek aan het Innovatieplatform benadrukken."

De werkgevers, wier polderrelatie met de vakbeweging sinds het voorjaarsoverleg
ernstig is bekoeld, schoppen onder de noemer 'Nederland moet actiever' tegen een
hele reeks heilige huisjes. Alles moet er de komende vijf jaar op gericht zijn
om de Nederlandse economie uit de Europese bezemwagen te halen. De advieslijst
voor dit en een volgend kabinet is maar liefst 50 punten lang. De belangrijkste:
langer en harder werken (gemiddeld 40 uur per week en tot 65 jaar), een open,
flexibele arbeidsmarkt en soepeler ontslagrecht, een hogere
arbeidsproductiviteit door slimmer werken, een eenvoudiger belastingstelsel met
een twee schijventarief (tussen 35 en 45%), afschaffing van het kostwinnersmodel
en daaraan gekoppeld het minimumloon en heffingskorting voor niet-werkende
partners, privatisering van de uitvoering van de sociale zekerheid en, last but
not least, een strenge wao en vermindering van ww-rechten (kortere uitkering dan
het huidige maximum van vijf jaar).

De Waal ligt niet wakker van de omvangrijke voorstellenlijst. "Er is een groot
verschil tussen wat VNO-NCW zegt en doet, zo weet ik uit ervaring. Neem het
minimumloon. Ze zijn te laf om in cao's afschaffing te eisen. Ze weten heel goed
dat ze dan geen mensen meer krijgen. Het is niet voor niets dat de werkgevers
zich vooral richten op aanpak van wao- en ww-uitkeringen."

De Waal vindt verder dat de 'koepel van het grootkapitaal' te weinig aandacht
heeft voor het dreigend tekort aan technisch geschoold personeel. "Als straks de
economie aantrekt, is er een tekort aan vakmensen, dat is de algemene
verwachting. Het beroepsonderwijs, vmbo, mbo en hbo verdient meer positieve
aandacht dan het nu krijgt. De sectorfondsen voor opleidingen zouden ook wel wat
meer kunnen samenwerken. Het probleem is echter dat we op alle denkbare
terreinen waarop we met de werkgevers zouden kunnen samenwerken, nu worden
gedwarsboomd door de periode van confrontatie waarin we nu zitten. Schraven weet
heel goed waaraan hij is begonnen. Hij heeft als eerste voor de harde lijn
gekozen en niet het kabinet, zoals zo velen denken. De komende maanden zullen we
er alles aan doen onze traditionele plek terug te veroveren. Soms moet je wat
klappen uitdelen met de knuppel. Als dat niet leidt tot aanpassing van het
kabinetsbeleid, zullen we in ieder geval de werkgevers schade toebrengen."

LOAD-DATE: July 7, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              65 of 114 DOCUMENTS

                                  De Telegraaf

                                 June 26, 2004

"Wij pakken daders liquidaties!"

SECTION: Pg. 19

LENGTH: 1095 words

HIGHLIGHT:
Hoofdcommissaris JOOP VAN RIESSEN wil niets weten van kritiek op
onderwereldonderzoek

AMSTERDAM, zaterdag

Hoofdcommissaris Joop van Riessen geldt in recherchekringen als een pitbull. Wat
Joop vast heeft, laat ie niet meer los. De plaatsvervangend korpschef van de
Amsterdamse politie is een van de drijvende krachten achter de oprichting van de
Nationale Recherche, het splinternieuwe opsporingsapparaat dat de georganiseerde
misdaad in Nederland te lijf moet gaan. Maar pitbull of niet, de daders en de
opdrachtgevers van de vele liquidaties krijgt ook Van Riessen maar niet tussen
zijn tanden. En dat hindert hem meer dan hij zelf wil toegeven.

In zijn werkkamer in het Amsterdamse hoofdbureau van politie, probeert Van
Riessen de aanhoudende liquidatiereeks in en rond de hoofdstad eerst in een
'historisch perspectief' te plaatsen. "Niet om die zaken te bagatelliseren",
zegt hij. "Maar we moeten nu ook weer niet doen of dit een volstrekt nieuw
verschijnsel is."

Van Riessen wijst op de vele Chinezen-moorden in de jaren zeventig, de
Chilenen-moorden en de aanslagen rond de groepering van Klaas Bruinsma in de
jaren tachtig. "Ook toen werden criminelen gewoon op straat geliquideerd. Er was
sprake van veel geweld, er werd met automatische wapens geschoten, soms werden
slachtoffers bij een haringkar doorzeefd. Ik herinner me nog goed hoeveel onrust
dit gaf. En terecht, want het is vreselijk als gewone burgers het gevoel krijgen
dat ze niet meer over straat kunnen lopen zonder het risico te lopen in een
gangsteroorlog verzeild te raken. Maar veel van die moorzaken hebben we kunnen
oplossen. Soms na jaren, maar toch."

Lange adem

"Bij dit soort afrekeningen moet de recherche over een hele lange adem
beschikken. Maar die hebben we. Het is ook niet waar dat we nooit de daders van
een liquidatie pakken. De laatste twee jaar zijn er meerdere afrekeningen in het
criminele milieu geweest, die we hebben kunnen oplossen. Daarom ben ik ervan
overtuigd dat we ook bij de onderzoeken naar de huidige reeks aanslagen op een
aantal bekende onderwereldfiguren uiteindelijk succes boeken."

Hoe komt het dat er zo weinig informatie over de aanslagen vanuit het criminele
milieu bij de politie terechtkomt?

Van Riessen: "Dat heeft te maken met de grote angst die er momenteel heerst. Een
aantal kopstukken probeert in de onderwereld respect te verdienen door te laten
zien hoeveel geweld men durft toe te passen. Er vinden moorden, ontvoeringen en
gijzelingen plaats. Dat vergroot niet de bereidheid bij mensen uit het milieu om
eens bij de politie langs te gaan om te vertellen hoe het allemaal zit.
Overigens is het niet zo dat we op het gebied van georganiseerde misdaad
helemaal niets meer oplossen. Vrijwel alle gijzelingen en ontvoeringen van de
laatste jaren - en dat waren er heel wat - zijn tot een goede einde gebracht. De
slachtoffers konden worden bevrijd en de daders werden opgepakt. Dat gaf ons
overigens een goed inkijkje hoe gruwelijk en gewelddadig het er soms aan toe kan
gaan in de drugswereld. Alle zaken leidden tot zware veroordelingen, met als
gevolg dat we nu dus bijna geen gijzelingen en ontvoeringen meer hebben."

Hoe doorbreek je die angst bij potentiele getuigen en hebben politie en justitie
wel voldoende mogelijkheden om informanten uit het criminele milieu tegemoet te
komen?

Van Riessen: "Er wordt nu weer veel over het invoeren van een
kroongetuigenregeling gesproken. Met andere woorden, een regeling waarbij
vergaande toezeggingen worden gedaan aan een getuige, die bereid is
doorslaggevend bewijs te leveren tegen topcriminelen. Ik ben daar huiverig voor,
net zoals voor het sluiten van deals met criminelen. Alleen in heel
uitzonderlijke gevallen, wanneer er heel veel op het spel staat, zou ik bereid
zijn zo'n afspraak te maken. Het inzetten van kroongetuigen brengt veel risico's
met zich mee. Of ik zou instemmen met een kroongetuige die licht kan brengen in
de reeks liquidaties? Ja, dat denk ik wel, dat is zo'n uitzonderingssituatie,
waarvan ik zeg dat het algemeen belang groter is dan het belang van een of meer
individuele verdachten. Maar in zijn algemeenheid zeg ik tegen dat soort
regelingen: neen, tenzij."

Dwarszitten

Als zo'n kroongetuige zich niet aandient, hoe denkt u die liquidaties dan op te
lossen?

Van Riessen: "Het is buitengewoon lastig de schutters en de opdrachtgevers te
achterhalen. Er is meestal weinig technisch bewijs en uit telefoontaps en
observaties komt ook niet het wettig en overtuigend bewijs dat nodig is om
verdachten veroordeeld te krijgen. Dus moeten we anders rechercheren.
Bijvoorbeeld door criminelen zo dwars te zitten, dat ze fouten gaan maken. Dat
doen we overigens al hoor. Als Klaas Bruinsma vroeger de suite in het
Amstelhotel huurde en daar ook nog allerlei gewapende bodyguards liet rondlopen,
stelden wij ons verdekt op in de omgeving om de boel in de gaten te houden. Met
als gevolg dat iedereen dacht dat die figuren zich open en bloot konden
manifesteren. Dat gebeurt nu niet meer. We zitten bepaalde beroepscriminelen
behoorlijk op de huid, we controleren ze om de haverklap heel gericht en laten
ze desnoods oppakken in de PC Hooftstraat. Neen, ik noem dat geen treiteren,
maar vooruit rechercheren. Sommige lieden moeten zich niet meer vrij kunnen
bewegen en zich onaantastbaar wanen."

U klinkt redelijk optimistisch. Denkt u echt dat de politie de moordaanslagen
kan stoppen?

Van Riessen: "Met alleen een betere opsporingstechniek, bijvoorbeeld met behulp
van DNA, redt je het niet. Bij die liquidaties gaat het bijna altijd om macht en
geld. Als ik het erover heb om criminelen in hun werkproces te bemoeilijken, dan
bedoel ik ook dat we veel meer moeten kijken naar hun vermogenspositie. Waarom
kennen we nog steeds niet de omgekeerde bewijslast? Laat criminelen maar eens
haarfijn uitleggen hoe ze aan die Ferrari, speedboot of luxe villa komen. Lukt
ze dat niet? Dan gaat gewoon alles naar de fiscus. In Italie werkt dat perfect.
Zo'n regeling moet er zo langzamerhand in Nederland echt eens komen. Mensen
moeten niet het idee hebben dat misdaad loont. Intussen gaan wij gewoon door met
onze onderzoeken naar de daders van de aanslagen. Er wordt nu naar een aantal
zaken permanent onderzoek gedaan, het is echt onzin te veronderstellen dat we
het rechercheren na een paar weken staken. Sterker nog, ik durf te stellen dat
het hele korps momenteel bezig is met die liquidaties. En natuurlijk wordt ook
gekeken naar allerlei dwarsverbanden en connecties met bijvoorbeeld de
vastgoedwereld. Uit die onderzoeken komt heel veel informatie, die vroeg of laat
gaat leiden naar het oplossen van zaken. Daar ben ik echt van overtuigd."

LOAD-DATE: June 26, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              66 of 114 DOCUMENTS

                                  De Telegraaf

                                 June 25, 2004

HEKSEN

SECTION: Pg. 5

LENGTH: 143 words


EN als ze in 's lands vergaderzaal dan eens een keer praten over de minachting
van justitie voor het rechtsgevoel van de gewone burger, dan bakken ze er nog
niks van.

Dan neuzelt minister Donner dat de Kamer zich geen oordeel mag aanmatigen over
het feit dat de twee ketchupgooiende heksen die minister Verdonk fysiek belaagd
hebben, in eerste instantie zomaar zijn vrijgelaten...

En de Kamer pikt dat.

Maar over het belangrijkste aspect van de zaak doet niemand een uitspraak.

Niemand durft rechtuit te zeggen hoe die twee extremistische dames, die
inmiddels weer eventjes vastzitten, maar nog steeds weigeren hun naam te noemen,
behandeld dienen te worden.

Erkennen ze de Nederlandse rechtsorde niet?

Prima.

Dan vallen ze ook buiten die rechtsorde, en dan blijven ze maar in de cel tot ze
hun identiteit wel bekendmaken.

HERMAN EETGERINK

LOAD-DATE: June 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              67 of 114 DOCUMENTS

                                  De Telegraaf

                                 June 24, 2004

'Pizza Cruise'

SECTION: Pg. 31

LENGTH: 192 words


EVENEMENT - Een rondvaart door de Amsterdamse grachten per waterfiets of per
boot. Bij veel Nederlanders roept het een clichematig beeld op van giechelende
Japanners met fotocamera's. Niets is minder waar. Deze zomer kun je in de
grachten van onze hoofdstad meer dan fietsen en rondvaren alleen. Terug naar de
Gouden Eeuw van de VOC of liever toch een arrangement om samen met je partner
letterlijk in het huwelijksbootje te stappen. Voor de mensen van Canal-Company
in Amsterdam is niets te gortig. Het bedrijf verzorgt grachtentrips die kunnen
varieren van een cultureel waterfietstochtje met kroegenstop tot een geheel
verzorgde thema-avond aan boord van een rondvaartboot. Hapjes en drankjes aan
boord bestaan al langer, maar zijn voor veel mensen onbetaalbaar. Met hun
nieuwste arrangementen wil het bedrijf de 'gewone' Nederlander bereiken. Zo is
er nu de 'Pizza Cruise' waarbij mensen kunnen genieten van een rondvaart met
verse pizza aan boord. Verder is er in het kader van Euro 2004 een EK
puzzeltocht op de waterfiets met aansluitend een Oranjediner.

(H.d.H.)

Voor meer informatie surf naar www.canal.nl.

Of bel: 020-623.98.86.

LOAD-DATE: June 24, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              68 of 114 DOCUMENTS

                                  De Telegraaf

                                 June 22, 2004

KETCHUP

SECTION: Pg. 5

LENGTH: 150 words


DE gewone man of vrouw die het vreemd vindt...

Dat de twee enge dames die vorige week minister Verdonk om haar
uitzettingsbeleid hebben besmeurd met ketchup, niet zijn vastgehouden in
afwachting van hun berechting...

Waarbij de Amsterdamse justitie bovendien nog te labbekakkerig is geweest om
even na te gaan of die twee hysterische smeerpoetsen indertijd wellicht ook
betrokken zijn geweest bij het besmeuren van Pim Fortuyn met taarten met
uitwerpselen...

Een door kwaadaardig politiek links gesubsidieerde actie, tegen de uitvoerders
waarvan pas enkele maanden later, na de moord op Fortuyn, gerechtelijke stappen
werden ondernomen...

Die gewone man of vrouw, die het maar vreemd vindt dat justitie blijkbaar niets
heeft geleerd van het nabije verleden...

Die snapt een ding wel heel goed.

Namelijk dat de ketchuptantes morgen verstek laten gaan bij de politierechter.

HERMAN EETGERINK

LOAD-DATE: June 22, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              69 of 114 DOCUMENTS

                                  De Telegraaf

                                 June 17, 2004

Rookgordijn rond vastgoedmagnaat

SECTION: Pg. 45

LENGTH: 421 words

HIGHLIGHT:
Justitie zwijgt in alle talen over arrestatie Jan-Dirk P.

door John van den Heuvel

AMSTERDAM, donderdag

Justitie blijft angstvallig zwijgen over de arrestatie deze week van
vastgoedhandelaar Jan-Dirk P. Het Amsterdamse openbaar ministerie (OM) wilde
gisteren zelfs niet zeggen of, en zo ja, wanneer P. is voorgeleid en waarvan hij
nu precies wordt verdacht.

De zwijgzame houding van het Amsterdamse parket in de zaak P. is opmerkelijk. In
vrijwel alle gevallen geeft het OM aan de pers informatie over wat een verdachte
ten laste wordt gelegd en wanneer hij wordt voorgeleid.

Volgens parketwoordvoerder mr. R. Meulenbroek worden er in dit geval geen
mededelingen gedaan op last van de officier van justitie die de zaak in
behandeling heeft. Hoewel bij de arrestatie van 'gewone' burgers bijna altijd
informatie door justitie wordt prijsgegeven, vindt de woordvoerder niet dat nu
sprake is van 'klassenjustitie'.

Schadeclaims

Of het zwijgen van het parket te maken heeft met angst voor enorme schadeclaims
van P., (die zeer vermogend is en grote zakelijke belangen heeft in binnen- en
buitenland) wilde Meulenbroek niet zeggen. Het feit dat P. is aangehouden en
waarschijnlijk ook in verzekering is gesteld, duidt er in ieder geval op dat er
ernstige verdenkingen tegen hem zijn.

Jan-Dirk P. woont officieel in Engeland, maar bezit ook een kasteel in Maarssen,
dat hij voor ruim vijf miljoen euro kocht van filmmaker Mathijs van Heijningen.
Daarna werd het kapitale pand aan de Vecht nog voor miljoenen euro's
gerestaureerd. P. is zeer gezien op societyfeestjes, wordt vaak gesignaleerd in
de nieuwste Aston Martins en Ferrari's en is goed bevriend met Neelie Kroes, die
in zijn koetshuis in Maarssen kantoor houdt.

Zoals De Telegraaf gisteren onthulde, is P. aangehouden door het politieteam dat
ook de moord op vastgoedhandelaar Willem Endstra onderzoekt. P. wordt verdacht
van het plegen van strafbare feiten, die naar voren zijn gekomen uit financieel
onderzoek naar onder meer vastgoedtransacties, waarbij ook Endstra en enkele van
zijn zakenpartners zijn betrokken.

Een onderdeel van het rechercheonderzoek - dat wordt uitgevoerd door de
Amsterdamse politie in samenwerking met de Nationale Recherche - is het gerucht
dat een aantal gerenommeerde Amsterdamse zakenmensen de afgelopen jaren is
afgeperst door criminelen.

Ook P.'s naam is in dat onderzoek gevallen, en wel als mogelijk slachtoffer. P.
deed tot enkele jaren geleden regelmatig zaken met Endstra en kwam zo ook in
contact met diens toenmalige zakenpartner Heineken-ontvoerder Willem Holleeder.

LOAD-DATE: June 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              70 of 114 DOCUMENTS

                                  De Telegraaf

                                 June 17, 2004

Justitie laat niets los over arrestatie van vastgoedhandelaar

SECTION: Pg. 9

LENGTH: 414 words

door John van den Heuvel

AMSTERDAM, donderdag

Justitie blijft angstvallig zwijgen over de arrestatie deze week van
vastgoedhandelaar Jan-Dirk P. Het Amsterdamse openbaar ministerie (OM) wilde
gisteren zelfs niet zeggen of, en zo ja, wanneer P. is voorgeleid en waarvan hij
nu precies wordt verdacht.

De zwijgzame houding van het Amsterdamse parket in de zaak P. is opmerkelijk. In
vrijwel alle gevallen geeft het OM aan de pers informatie over wat een verdachte
ten laste wordt gelegd en wanneer hij wordt voorgeleid.

Volgens parketwoordvoerder mr. R. Meulenbroek worden er in dit geval geen
mededelingen gedaan op last van de officier van justitie die de zaak in
behandeling heeft. Hoewel bij de arrestatie van 'gewone' burgers bijna altijd
informatie door justitie wordt prijsgegeven, vindt de woordvoerder niet dat nu
sprake is van 'klassenjustitie'.

Of het zwijgen van het parket te maken heeft met angst voor enorme schadeclaims
van P., (die zeer vermogend is en grote zakelijke belangen heeft in binnen- en
buitenland) wilde Meulenbroek niet zeggen. Het feit dat P. is aangehouden en
waarschijnlijk ook in verzekering is gesteld, duidt er in ieder geval op dat er
ernstige verdenkingen tegen hem zijn.

Kasteel

Jan-Dirk P. woont officieel in Engeland, maar bezit ook een kasteel in Maarssen,
dat hij voor ruim vijf miljoen euro kocht van filmmaker Mathijs van Heijningen.
Daarna werd het kapitale pand aan de Vecht nog voor miljoenen euro's
gerestaureerd. P. is zeer gezien op societyfeestjes, wordt vaak gesignaleerd in
de nieuwste Aston Martins en Ferrari's en is goed bevriend met Neelie Kroes, die
in zijn koetshuis in Maarssen kantoor houdt.

Zoals De Telegraaf gisteren onthulde, is P. aangehouden door het politieteam dat
ook de moord op vastgoedhandelaar Willem Endstra onderzoekt. P. wordt verdacht
van het plegen van strafbare feiten, die naar voren zijn gekomen uit financieel
onderzoek naar onder meer vastgoedtransacties, waarbij ook Endstra en enkele van
zijn zakenpartners zijn betrokken.

Een onderdeel van het onderzoek - gedaan door de Amsterdamse politie in
samenwerking met de Nationale Recherche - is het gerucht dat een aantal
gerenommeerde Amsterdamse zakenmensen de afgelopen jaren is afgeperst door
criminelen. Ook P.'s naam is in dat onderzoek gevallen als mogelijk slachtoffer.
P. deed tot enkele jaren geleden regelmatig zaken met Endstra en kwam zo ook in
contact met diens toenmalige zakenpartner Heineken-ontvoerder Willem Holleeder.

LOAD-DATE: June 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              71 of 114 DOCUMENTS

                                  De Telegraaf

                                  June 7, 2004

Jane Goodall wil jongeren inspireren

SECTION: Pg. 7

LENGTH: 652 words

ZEIST, maandag

Een oude Indiase man stond al zijn geld af om in alle eenvoud te gaan leven. Een
jonge arts in opleiding ontmoette de man hoog in de bergen en zag dat hij rilde
van de kou. Nederig vroeg hij de wijze: "Zal ik een dikkere jas voor u kopen?"
De man antwoordde slechts: "Vraag je bij alles wat je aanschaft af of je het wel
echt nodig hebt." En dat is precies wat we volgens de wereldberoemde
chimpansee-onderzoekster Jane Goodall in deze luxueuze westerse wereld moeten
doen.

"Het lijkt zo'n eenvoudige les die de Indiase man ons voorhoudt. Als iedereen
het in de praktijk zou uitvoeren, zou een enorm positief effect worden bereikt
voor de natuur en het milieu." De inmiddels 70-jarige Jane Goodall was afgelopen
week even in Nederland. Een vervelende oogontsteking weerhield haar er niet van
het drukke programma punctueel af te werken. "Ik ben niet ziek. Het is alleen
lastig", zegt ze resoluut.

Waar ze zich eens richtte op onderzoek naar het gedrag van chimpansees, houdt ze
zich nu voornamelijk bezig met het inspireren van de jeugd. Het is een
dooddoener waar zelfs Goodall niet omheen kan: "De jeugd heeft de toekomst en we
moeten hen bewust maken van de gevaren die op de loer liggen. De afgelopen
decennia zijn we bijzonder roekeloos omgegaan met onze planeet."

Toch is de frele dame niet somber. Integendeel. Als ze denkt aan alles wat de
natuur te bieden heeft, gaan haar ogen glimmen. "De natuur is zo veerkrachtig.
Dat is prachtig. Als we hulp bieden en het vooral ook de tijd gunnen, dan zal de
natuur zich zonder meer herstellen."

Bewustwording

Jane Goodall startte haar onderzoek naar het gedrag van wilde chimpansees in
1960 in Tanzania. Geconfronteerd met het verwoestende effect van menselijk
gedrag op de natuur werd ze van onderzoekster steeds meer activiste. Ze richtte
het Jane Goodall Instituut op, dat inmiddels wereldwijd 17 vestigingen telt.
Naast activiteiten op het gebied van herbebossing, educatie en chimpansee-opvang
wordt vooral veel aandacht besteed aan bewustwording van de jeugd verspreid over
de wereld.

"Er zijn inmiddels 7000 groepen actief in 40 verschillende landen", zegt Goodall
zichtbaar tevreden. "Er zijn groepen in westerse landen zoals hier in Nederland,
maar we zijn inmiddels ook van start gegaan in vluchtelingenkampen in Ethiopie
en Tanzania. Dat is erg waardevol. De groepen varieren in grootte van twee
personen tot hele schoolklassen. Het aantal mensen per groep maakt niets uit.
Ieder individu is de moeite waard en kan een rol spelen als verantwoordelijkheid
wordt genomen. Verantwoordelijkheid voor het milieu, voor dieren, maar ook voor
de eigen omgeving waarin je leeft."

Begrip

Dat zijn dan ook de drie pijlers waarop het actieprogramma, Roots & Shoots, voor
de jeugd is gebaseerd. Doel is respect te ontwikkelen voor alles wat leeft, het
bevorderen van begrip voor verschillende geloofsovertuigingen en culturen en het
inspireren van iedereen die eraan wil meewerken om van de wereld een betere plek
te maken.

Weer vragen we ons af of de missie van Goodall geen onmogelijke is. Er lijkt
immers een steeds grotere kloof te zijn tussen bijvoorbeeld moslims en
christenen. "Onwetendheid vormt een basis voor de problemen. Bijna niemand weet
dat de tien geboden uit de Bijbel niet verschillen van de geboden uit de Koran.
Zo veel verschil is er niet. Overigens liggen de problemen niet bij de gewone
man in de straat die moslim is of christen, maar bij de fanatici, de
fundamentalisten."

Driehonderd dagen per jaar reist Goodall over de wereld. Zou ze niet liever meer
tijd besteden aan haar kleinkinderen of aan het door haar zo geliefde schrijven
van boeken?

"Natuurlijk zou ik dat willen. Ik heb er absoluut te weinig tijd voor. Maar als
ik ergens ben geweest en jongeren bedanken me omdat ik hun hoop heb gegeven en
het vertrouwen dat ze de toekomst in eigen hand kunnen nemen, dan weet ik waar
ik het voor doe."

LOAD-DATE: June 7, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              72 of 114 DOCUMENTS

                                  De Telegraaf

                                  May 18, 2004

Amsterdam-Zuid is moordpartijen zat

SECTION: Pg. 6

LENGTH: 405 words

door Gijsbert Termaat en Tjerk de Vries

AMSTERDAM, dinsdag

De rijkere Amsterdammers zijn de schiet- en moordpartijen in hun statige lanen
inmiddels meer dan zat.

Nu de bewoners van de Apollolaan zijn opgeschrikt door de liquidatie van Willem
Endstra, overheerst vooral woede. Medelijden met de slachtoffers is er allang
niet meer. "Ze zoeken het toch zelf op", is de vrijwel unanieme mening.

Onder de vele buurtbewoners die komen aansnellen nadat de kogels zijn afgevuurd
is Bryan Roy. De oud-international en huidige jeugdtrainer van Ajax woont op een
steenworp afstand. "Ik was in mijn tuin bezig en hoorde geknal. Even later belde
een vriend die vertelde wat er aan de hand was. Het is vreselijk dat zoiets op
klaarlichte dag plaatsvindt. Gruwelijk gewoon dat dit soort zaken gebeurt op het
moment dat ook kinderen voorbij kunnen lopen. Echt waanzinnig", schudt de
ex-voetballer mistroostig zijn hoofd.

Schaamrood

"Het is echt ongelooflijk de laatste jaren", bromt een oudere vrouw. "De een na
de ander schiet hier maar in het rond, iedere keer dat hele circus van politie.
Je mag je eigen straat niet eens meer in. Men zegt altijd dat ik op stand leef,
in de statige Apollolaan. Nou, inmiddels staat het schaamrood me op de kaken.
Want de criminele wereld zoekt elkaar hier juist op, lijkt het wel. Eerst was
het Klaas Bruinsma die hier in 1991 werd geliquideerd en nu is het Endstra
weer."

Ook Cor van Hout werd al eens onder vuur genomen in de Amsterdamse
Rivierenbuurt, in een straat vlak bij de Apollolaan. Die liquidatiepoging
overleefde hij nog, maar vorig jaar vond hij alsnog de dood. Toen was het chique
Amstelveen het toneel van de aanslag op zijn leven.

Ook Jules Yie, alias De Chinees, werd in Amstelveen doodgeschoten. "Veel
criminelen hebben veel geld, bezitten huizen of kantoren in de duurdere wijken
van Amsterdam. Als je daar tussen woont, ben je gewoon je leven niet meer
zeker", zegt een bewoner van de Apollolaan.

Ook de rijken in Buitenveldert weten inmiddels wat het is om in de zogenaamd
betere buurten te wonen. Nadat eerst Sam Klepper was doodgeschoten op het
Gelderlandplein, werd niet lang daarna Gijs van Dam junior op ongeveer dezelfde
locatie onder vuur genomen. Hij overleefde de aanslag overigens.

Hoewel de politie volhoudt dat de afrekeningen in het criminele milieu zelden de
gewone burgers treffen, werd bij de aanslag op Sam Klepper wel degelijk een
omstander geraakt.

LOAD-DATE: May 18, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              73 of 114 DOCUMENTS

                                  De Telegraaf

                                  May 15, 2004

Egypte gelooft in eigen kansen

SECTION: Pg. 29

LENGTH: 568 words

CAIRO, zaterdag

"Eigenlijk moet het eerste wereldkampioenschap op dit continent in Egypte
gehouden worden", klinkt het overtuigd uit de mond van minister Ali El Dean
Hillal. "In 1921 was Egypte na Zuid-Afrika het tweede land met een voetbalbond
en drie jaar later sloten wij ons - als eerste - aan bij de FIFA. Daarmee waren
wij het volgende Afrikaanse land 25 jaar voor. Egypte is de bakermat van het
Afrikaanse voetbal. Het hoofdkwartier van de CAF (Afrikaanse voetbalbond, red.)
is in Cairo gevestigd, de eerste twee presidenten daarvan waren Egyptenaar en
Egypte heeft de meeste Afrika Cups gewonnen. Moet ik nog meer zeggen?"

Hoewel velen overtuigd zijn dat de strijd om de organisatie van het WK 2010
tussen Zuid-Afrika en Marokko gaat, gelooft de minister heilig in de kansen van
het Noord-Afrikaanse land. "De hele wereld houdt ten onrechte zijn hart vast.
Een WK in Afrika. Kan dat wel? Een groot voordeel van Egypte is dat het land in
2006 de Afrika Cup organiseert en in 2009 de Confederatie Cup. Als enige van de
kandidaten voor twenty-ten hebben wij twee testmomenten. Het WK zal hier een
groot succes worden."

En eerlijk is eerlijk: de gastvrije Egyptenaren lijken hun zaakjes uitstekend
voor elkaar te hebben. Of zoals het FIFA-inspectierapport beschrijft: de passie
van het Egyptische volk, samen met de historische, culturele en toeristische
rijkdom en de forse regeringssteun, zorgt ervoor dat de 'potentie er is om een
excellent WK te organiseren'.

Van de tien stadions in de negen speelsteden (Cairo, Alexandria, Port Said,
Ismaila, Suez, Sharm El-Sheikh, Hurghada, Luxor en Marsa-Mattrouh) worden er op
dit moment al drie gerenoveerd en drie nieuw gebouwd. "Met de bouw of verbouwing
van de andere vier stadions wordt snel gestart", zegt Hisham Azmy van het
organisatiecomite, die de troeven van Egypte met veel plezier opsomt. "Net
buiten Cairo, langs de weg naar Ismaila, is in samenwerking met de VS een
medisch centrum gebouwd dat aan alle internationale eisen voldoet. Cairo heeft
als enige stad in Afrika een metroverbinding en Egypte is het enige Afrikaanse
land met twee satellieten."

Het grootste paradepaardje is echter de veiligheid van het land, dat een
verbinding vormt tussen Azie, Afrika en Europa.

Voor het gemak ging Azmy eraan voorbij dat er ook minpunten zijn. Het verkeer in
Cairo is een crime. Op de tweebaanswegen in het centrum rijden minimaal vijf
auto's naast elkaar. Verkeersregels lijken in het land van de farao's en de
piramides niet te bestaan. Toeterend en wild gebarend baant men zich een weg
door de krioelende massa, waarbij vaak brutaal voorrang wordt genomen.
Voetgangers die de weg willen oversteken, zijn vaak minimaal een kwartier bezig.

Voor de selecties van de WK-deelnemers zal het verkeer geen probleem zijn.
President Mubarak of een held als ex-Ajacied Achmed Hossam (Mido) krijgt een
vrijgeleide door de stad. Dat de gewone burgers dan soms drie uur in de file
staan, interesseert de lokale overheid niets.

Het eindtoernooi in het land van de Nijl wordt volgens de minister een
'familie-WK'. "Hier zal iedereen zich thuis voelen. In Egypte is het mogelijk de
wedstrijden te bezoeken en even later piramides te bekijken, te duiken of de
vele cultuurschatten te bewonderen. In de toeristische steden Luxor, Alexandria
en Suez zal niemand zich een moment vervelen. Vaders, moeders en kinderen,
Egypte biedt vertier voor iedereen."

LOAD-DATE: May 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              74 of 114 DOCUMENTS

                                  De Telegraaf

                                  May 12, 2004

Verwende Russen

SECTION: Pg. 11

LENGTH: 432 words


De problemen bij de Nederlandse Spoorwegen zijn genoegzaam bekend, maar nog
steeds niet hier in Moskou, waar steeds meer Russen die een bezoek aan ons land
hebben gebracht niet alleen verbijsterd klagen over de service (of liever: het
gebrek daaraan) op de Nederlandse treinen, maar ook over het dienstenniveau in
de Lage Landen in het algemeen.

"Ik dacht altijd dat Nederlanders hun zaken goed hadden geregeld", zegt Grigori
Dmitrovitsj, een dertigjarige jurist die zojuist is teruggekeerd van een weekje
Holland, waar vooral de Keukenhof en cafe Hoppe op het Spui een onuitwisbare
indruk op hem hebben achtergelaten. "Die bloemenpracht en dat gezellig met z'n
allen in zo'n kroeg lekker staan zuipen zijn natuurlijk uniek. Maar wat ik niet
wist, is dat het kennelijk even uniek is als je in Amsterdam na elf uur nog in
een goed restaurant terechtkunt."

De Russen, vijftien jaar geleden nog verkerend in de diepdonkere
sovjetduisternis, zijn hard op weg de verwende nesten van Europa te worden.
Supermarkten, restaurants, warme bakkers, apotheken: de meeste van deze
gelegenheden zijn in steden als Moskou vijfentwintig uur per dag open, acht
dagen in de week, 370 dagen per jaar. "Het principe van de vrije markt is toch
geld verdienen? Ik begrijp jullie Hollanders niet."

Als hem ter ore komt dat de rigide sluitingstijden er toch vooral zijn om de
rechten van de werknemers te beschermen, haalt hij onaangedaan zijn schouders
op: relatief welgestelde Russen als Grigori, waarvan er in Rusland bijzonder
veel zijn, hebben weinig oog en oor voor sociale noden. De enige omgang met het
gewone volk bestaat dikwijls uit die met hun dienstmeisjes en chauffeurs. "Dat
is ook zoiets. Kwam ik aan op het Centraal Station in Amsterdam, maar was er
nergens een kruier te bespeuren. Een Russisch station zonder kruier is simpelweg
ondenkbaar."

Dat er in het KLM vliegtuig van Moskou naar Amsterdam geen alcohol werd
geschonken, was Grigori - tussen haakjes een grote Ajax-fan - bijna vergeten.
Maar dat er op de lange treinreis van Amsterdam naar Maastricht nergens een
buffet was waar je even iets warms kon eten, of een wijntje dan wel een biertje
kon drinken, was voor deze Rus gewoonweg een schok.

"Hoe lang hebben jullie dat kapitalisme nu al? In de trein van Moskou naar
Sint-Petersburg heb je de keus uit tien verschillende menu's. Rode en zwarte
kaviaar, gebakken steur of Franse koteletten: noem maar op. Ja, Nederland is
schoon en alles lijkt er goed georganiseerd. Rusland is vuil en het lijkt een
warboel. Maar sommige zaken hebben wij gewoon beter voor elkaar dan jullie."

LOAD-DATE: May 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              75 of 114 DOCUMENTS

                                  De Telegraaf

                                  May 9, 2004

Filippino's geloven in filmheld

SECTION: Pg. 9

LENGTH: 488 words

HIGHLIGHT:
President Arroyo stijgt in laatste peiling

door Paul Jansen

JAKARTA, zondag

Morgen kiezen de Filippijnen een nieuwe president. De strijd gaat tussen zittend
president Gloria Arroyo en oppositiekandidaat Fernando Poe. De eerste is
presidentsdochter en professor, de ander maakte z'n middelbare school niet af en
werd filmacteur. Wie wint de harten van het volk?

Het huppelende dametje in een beige pakje lacht haar tanden bloot richting
camera's. Dansend op haar eigen verkiezingstune gaan twee minuten de beentjes
van de vloer. 'Gloria-robics' heet de campagnegimmick van zittend president
Arroyo, die nog wordt gevolgd door een duet met een razend populaire zanger. Het
duizendkoppig publiek vindt het prachtig. Missie geslaagd.

Als het 56-jarige staatshoofd een ding beseft, is het dat op inhoud een
verkiezing in de Filippijnen niet wordt gewonnen. En daaraan heeft Arroyo nou
net geen gebrek. Ze komt uit de politieke elite (haar vader was president
Diosdado Macapagal), ging samen met Bill Clinton naar de prestigieuze Georgetown
Universiteit, mag zich professor in de economie noemen en verdiende sinds 1992
als senator haar sporen in de politiek. Maar vele Filippino's halen over zo'n cv
de schouders op.

Haar flamboyante voorganger Joseph Estrada was al het bewijs dat het volk zonder
blikken of blozen een president kiest die zijn status ontleent aan fictieve
heldendaden.

Zelfs na alle onthullingen over maitresses, drinkgelagen en gokschandalen bezit
de gevallen president nog scharen bewonderaars die zich hem blijven herinneren
als diegene die het opnam voor de gewone man. Dat dit vooral in de bioscoop
gebeurde, doet niet ter zake.

Roddels

Met de komst van Poe is de magische kracht van de uiterlijke schijn weer
helemaal terug. De 64-jarige filmster, Ronnie voor vrienden en 'Da King' voor
het volk, geeft ruiterlijk toe niet te worden gehinderd door enige politieke
ervaring, is een matig publiek spreker en volgens roddels heetgebakerd.

Dat lijkt een brevet van onvermogen in een land dat kampt met grote economische
problemen, politieke intriges, een eigenzinnig leger en rebellenbewegingen. Maar
menig Filippino vestigt zijn hoop op de actieheld nu Arroyo er met al haar tact,
diploma's en ervaring niet in is geslaagd de economie erbovenop te helpen en de
corruptie en misdaad te bestrijden.

Waarnemers vrezen dat het 80 miljoen zielen tellende land in een nieuwe
politieke chaos zal worden gestort indien een nieuwe Estrada, met wie Poe is
bevriend, het roer in handen krijgt.

Opiniepeilingen tonen desalniettemin aan dat Poe en Arroyo de laatste maanden
stuivertje wisselen om de koppositie. Want de filmster versloeg als een
Filippijnse John Wayne in zijn filmcarriere batterijen boeven, Japanse
bezetters, corrupte politici en zelfs buitenaardse wezens. En dat telt ook.

De allerlaatste peiling geeft evenwel weer een voorsprong te zien voor de
president, maar daar zou volgens Poe-aanhanger Andy Castillo mee zijn geknoeid.

LOAD-DATE: May 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              76 of 114 DOCUMENTS

                                  De Telegraaf

                                  May 1, 2004

"We zijn nu net sportvissers...

SECTION: Pg. 17

LENGTH: 1463 words

HIGHLIGHT:
Wonderbaarlijk herstel van kanker maakt oud-commissaris Eric Nordholt weer
strijdbare boevenjager

AMSTERDAM, zaterdag

Het lijkt alsof de tijd heeft stilgestaan. Eric Nordholt zit thuis achter het
antieke bureau op zijn werkkamer. Onberispelijk gekleed, scherp en bedachtzaam
formulerend. Op de achtergrond klinkt muziek van Mozart. Eigenlijk net als in de
jaren dat hij als hoogste baas van het Amsterdamse politiekorps vaak interviews
gaf. Over criminaliteit, de onmacht van de politiek, het vreemdelingenvraagstuk
en alles wat Nederland in die dagen verder bezighield.

Met dezelfde gedrevenheid becommentarieert hij nu actuele thema's. Zoals de deze
week bekendgemaakte opdracht van het kabinet aan de politie dit jaar
honderdduizenden extra bekeuringen uit te delen, zodat nog eens 80 miljoen euro
in de schatkist vloeit.

"Een heel bizarre maatregel", vindt Nordholt. "We gaan weer veertig jaar terug
in de tijd. De prestaties van de politie kunnen niet worden afgemeten aan het
aantal bekeuringen. Het moet veiliger worden en dat bereik je niet door mensen
op de bon te slingeren omdat ze zeven kilometer te hard rijden. Beter is het om
het veiligheidsgevoel bij mensen te vergroten. Denkt men in Den Haag nu echt dat
het respect voor het gezag met zo'n extra bonnenregen terugkomt? Het is zo
kortzichtig allemaal. Het is misleidend voor te spiegelen dat met dit soort
maatregelen de criminaliteit wordt teruggedrongen. Net zoals ik het onzinnig
vind korpsen financieel te korten als deze merkwaardige doelstellingen niet
worden gehaald. Straf je een korps op die manier, dan straf je toch eigenlijk de
bevolking?"

U heeft geen hoge pet op van 'het gezag' dat de politie moet aansturen?

"Kijk naar het openbaar ministerie, formeel verantwoordelijk voor de
opsporingstaken van de politie. Hans Vrakking was de enige hoofdofficier van
justitie die zich inzette voor het veiliger maken van de stad. Hij was bovendien
een hoofdofficier die niet vanuit een ivoren toren leiding gaf en zich niet liet
aansturen door missives vanuit Den Haag. Het is toch buitengewoon treurig wat er
nu gebeurt rond het college van procureurs-generaal: een minister die een brief
met handtekeningen van hoofdofficieren nodig heeft om de Tweede Kamer te
verzekeren dat er geen vertrouwenscrisis is. Nou, er is echt een
vertrouwenscrisis en die is nog steeds niet weg. Het is tragisch te zien dat
iemand als De Wit (de huidige hoofdofficier van justitie in Amsterdam - red.)
een e-mail schrijft over deze problematiek en zich daarna razendsnel van zijn
mensen distantieert. De staande magistratuur moet zich eens magistratelijk
gedragen en zich niet zo laten knechten."

"Gelukkig zijn er ook uitzonderingen, bijvoorbeeld burgemeester Leers van
Maastricht die nu de kampers aanpakt. Deze man verdient alle lof en steun.
Eindelijk weer eens iemand die zijn nek durft uit te steken en zegt: zo kan het
niet langer. Net als toen we in Amsterdam besloten iets te gaan doen aan de
enorme hoeveelheid roofovervallen. Met z'n allen de schouders eronder en het
probleem tackelen. Daar dwing je respect mee af bij de bevolking, niet met nog
meer bekeuringen uitschrijven, die vervolgens ook nog vaak in de prullenbak
verdwijnen omdat er onvoldoende verwerkingscapaciteit is."

U klinkt weer als vanouds, maar het ging een tijd slecht met u.

"Vier jaar geleden ontdekten artsen na een regulier bloedonderzoek kanker. Het
was zeer ernstig. Er zat een grote tumor in een van mijn nieren en er waren
uitzaaiingen. Er werd getwijfeld of het operabel was. Ik moest worden opgenomen
en er traden complicaties op. Het leek er sterk op dat ik het niet zou
overleven. Het is niet in woorden uit te drukken wat je voelt als dit tot je
doordringt. Mensen zeiden tegen me: 'Je moet vechten', maar ik heb dat nooit zo
ervaren. Ik ben ook nooit boos geworden. Wel voelde ik heel sterk dat die kanker
in mijn lijf niet thuishoorde."

Ondanks de slechte prognose werd u toch beter.

"In het AMC, waar ik fantastisch ben geholpen, besloot men uiteindelijk toch te
opereren en de aangetaste nier te verwijderen. Daarna gebeurde er iets
wonderlijks. Ik werd naar huis gestuurd met de boodschap aan te sterken om
daarna een zware medicijnenkuur te kunnen ondergaan. Doel was de uitzaaiingen te
stabiliseren. Die medicijnen heb ik nooit hoeven gebruiken, want bij controles
bleken de uitzaaiingen spontaan te verdwijnen. Dat hadden de doktoren in hun
eigen praktijk nog nooit meegemaakt."

"In de medische literatuur wordt de mogelijkheid wel beschreven dat bij het
verwijderen van een primaire tumor van deze aard uitzaaiingen afnemen of
verdwijnen, maar in de praktijk is het zeer zeldzaam. Het komt slechts in 0,8
procent van de vergelijkbare gevallen voor. Als ik mijn arts om een verklaring
vroeg, zei hij: 'Een uitleg heb ik niet, ik koester dit alleen maar'. Nu moet ik
om het halfjaar worden gecontroleerd. Dat valt niet mee, omdat ik in de aanloop
naar zo'n check erg bang ben. En als de controle goed uitvalt, wat tot nu toe
gelukkig steeds is gebeurd, ben ik wel blij maar ook weer niet heel uitbundig.
Toch kijk op die periode - ondanks alle ellende - niet terug als het dieptepunt
van mijn bestaan. Toen duidelijk werd dat de kanker uit mijn lichaam was
verdwenen, was dat het wel gelukkigste moment in mijn leven."

"Ik heb ook een aantal jaren geen plannen meer gemaakt; dat begint nu heel
langzaam weer te komen. Hoe ik nu in het leven sta? Ik was laatst in Frankfurt,
in verband met een vergadering van het antifraudecomite van de Europese Bank. In
het hotel kreeg ik 's ochtends een automatische wake up call. Een mevrouw met
zo'n metalen stem meldde: 'Draussen weht ein stuermischer Wind, ein neuer Tag
wartet auf Sie' (buiten is het stormachtig, een nieuwe dag wacht op u - red.)
Dat is mijn motto geworden. Met andere woorden: ik kijk niet te ver meer
vooruit."

Hoe beoordeelt u het huidige criminaliteitsbeeld?

"Er is veel te veel misdaad, vooral het aantal geweldsdelicten is te hoog. Ik
kijk met extra zorg naar de tien nieuwe landen die vandaag toetreden tot de
Europese Unie. Ik voorzie grote problemen met criminelen uit Polen, Litouwen,
Roemenie en Bulgarije. Daarnaast is er dreiging van terreur. Zeker nu landen als
Honduras, Spanje en de Dominicaanse Republiek zich onder druk van aanslagen
hebben teruggetrokken uit Irak, is de kans op terroristisch geweld in ons land
toegenomen. Ik zie niet dat de Nederlandse politie daarop is voorbereid. De
Engelsen zijn daar veel reeler in. Die zeggen gewoon: er gaat wat gebeuren en
daar moeten we ons op voorbereiden."

"Bij ons is na 11 september en 11 maart nauwelijks iets veranderd. De
minister-president probeert de dreiging juist af te zwakken. Maar wat nodig is,
is de dreiging van aanslagen te verminderen - een goede informatiepositie en een
goed verbindingsnet ontbreken. Tien jaar nadat de Amsterdamse politie mobiele
computers in gebruik nam, zodat dienders op straat verdachten konden natrekken,
is men in de rest van Nederland nog steeds bezig met onderzoek naar het goede
systeem. Een miljardenverslindend project als C2000 (bedoeld om hulpdiensten per
mobilofoon beter met elkaar te laten communiceren - red.) dreigt op een drama
uit te lopen."

Minister Remkes (Binnenlandse Zaken) wil dat zijn ministerie meer prioriteiten
in het politiewerk kan stellen. Veel korpsbeheerders (burgemeesters) zien dat
als een poging van Remkes macht over de politie naar zich toe te trekken. Klopt
dat?

"Ik heb Remkes best hoog zitten. En als ik zie dat al die verschillende korpsen
op terreinen als informatie-uitwisseling, automatisering en centrale inkoop nog
steeds niet op een lijn zitten, heeft hij wel gelijk dat er op die punten wat
mag verbeteren. Maar wat moeten dienders op straat wel niet denken als ze in de
krant lezen over al die machtsspelletjes die er over hun hoofden worden
gespeeld. Nederland heeft op uitvoerend niveau een meer dan uitstekend
politieapparaat."

"En ik bestrijd ook dat politiemensen bij de gewone burger geen autoriteit en
respect meer hebben. Maar het gezag daarboven hoort de politie veel meer te
steunen dan nu het geval is. Burgemeester Cohen die zijn korps in een aantal
affaires gewoon laat vallen; dat is gezagsondermijnend voor de dienders op
straat."

U bent weer strijdbaar. Tijd misschien de politieke arena te betreden of
burgemeester te worden?

"Neen, dat gebeurt nooit. Als ik iets geleerd heb van mijn ziekte, is het dat ik
vooral de dingen moet doen die ik leuk vind. Mijn kleinzoon Erik van twee
logeert vaak bij ons en het plezier dat ik aan dat mannetje beleef, is dan ook
met geen woorden te beschrijven."

"Ik wandel regelmatig met hem door de stad en dan ga altijd langs bij Arie, zo'n
echte Amsterdamse koopman op het Rembrandtsplein. 'Hoi Eric', roept Arie dan als
ik bij hem ben, 'wat een mazzel toch voor dat kind dat-ie niet op je lijkt'. Dan
moet ik onbedaarlijk lachen."

LOAD-DATE: May 1, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              77 of 114 DOCUMENTS

                                  De Telegraaf

                                 April 27, 2004

Peking toomt Hongkong in

SECTION: Pg. 15

LENGTH: 252 words

Van onze correspondent

PEKING, dinsdag

Als onder Hongkongers al de hoop leefde dat ze binnenkort hun eigen leiders
zouden mogen kiezen, dan maakt Peking daar nu korte metten mee. Het gewone volk
krijgt er bij de verkiezingen in 2007 en 2008 niets over te zeggen en moet
gewoon de keuze van Peking slikken. Dat besloot het Chinese parlement gisteren.

Het haast unanieme parlementsbesluit werd genomen na een stemming over politieke
hervormingen in de voormalige Britse kroonkolonie. Veel Hongkongers zijn al
jarenlang ontevreden met de door China geinstalleerde en gesteunde regering en
roepen daarom op tot democratisering. Dat is een stap die Peking weigert te
nemen, blijkt nu.

De impopulaire huidige leider van Hongkong, Tung Chee-hwa, zei dat hij begrijpt
dat het besluit voor veel van de 6,8 miljoen bewoners van Hongkong moeilijk te
verkroppen is. Hij maande de bevolking kalm te zijn en naar consensus te streven
bij de constitutionele ontwikkeling van Hongkong.

China is bang dat democratisch gekozen leiders zich misschien veel te weinig
aantrekken van het dictatoriale gezag van de communistische partij. Daar blijft
het niet bij, want dan is er natuurlijk ook nog het gevaar dat democratisering
in Hongkong kan overslaan naar China zelf. Dat is een echte nachtmerrie voor de
communisten.

Op 1 juli gaat het erom spannen. Vorig jaar gingen op die datum een half miljoen
Hongkongers de straat op in protest tegen Pekings dictatoriale beleid. De
oppositie wil daar een traditie van maken.

LOAD-DATE: April 27, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              78 of 114 DOCUMENTS

                                  De Telegraaf

                                 April 23, 2004

'Eindelijk weer een feestje'

SECTION: Pg. 5

LENGTH: 629 words

HIGHLIGHT:
Delft loopt warm voor huwelijk Mabel en Friso

DELFT, vrijdag

"Wij vieren feest! Of mensen het er nu wel of niet mee eens zijn. We hebben hier
onlangs twee zeer trieste aangelegenheden meegemaakt, het overlijden van prins
Claus en onlangs koningin Juliana, maar nu is er eindelijk weer een reden tot
vreugde", vertelt Esmeralda de Bruijn van bloemenzaak 't Snelbindertje. "Onze
hele straat is zaterdag oranje gekleurd, speciaal voor het huwelijk van prins
Johan Friso en Mabel Wisse Smit."

Delft maakt zich op voor het huwelijk, morgenochtend. Langzaam kleurt het
pittoreske stadje oranje. Met name in het winkelgebied De Klis rondom de Oude
Kerk, waar het paar zal trouwen, zijn de winkeliers vol overgave bezig met hun
festiviteiten en activiteiten.

Bakkerij De Diamanten Ring doet goede zaken. "We hebben oranje chocolade,
paleisbanket, kroontjesbrood, petitfours en gebakjes met de afbeelding van Friso
en Mabel erop. De laatste twee dagen loopt het echt storm", vertelt
mede-eigenares Henny Bruggeman.

De Delftse ondernemers houden het allemaal braaf en netjes. Geen marsepeinen
Neeltje Jacoba's op de toonbank of chocolade blaffertjes. Alleen twee ondeugende
dames van drogisterij De Trekpleister hangen ginnegappend een bord op in hun
etalage. "We wilden er eigenlijk 'Mabel, ken je me nog?' op zetten. Maar dat
mocht niet van onze baas", zeggen ze lachend. En dus hangt er nu keurig: 'Wij
feliciteren Mabel en Friso met hun huwelijk'.

De Oude Kerk is hermetisch afgesloten voor publiek. Toch proberen hele
mensenmassa's alvast een glimp op te vangen van de inrichting van de kerk.
Regelmatig staan de deuren wagenwijd open als er weer een batterij
geluidsapparatuur wordt binnengereden. Het dak van de preekstoel ligt in ieder
geval al bezaaid met witte bloemen. Een heer op leeftijd staat druk met z'n
armen te zwaaien. Kennelijk wordt er gerepeteerd en geinspecteerd, want er staat
een donkerblauwe Volvo met nummerplaat AA-6 voor de deur. Een koninklijk
kenteken.

Voor het hek schreeuwt en lacht het volk. Als een medewerker van de
Rijksvoorlichtingsdienst even later de kofferbak van de Volvo openmaakt, roept
een mevrouw gevat: "Kijk, daar liggen ze!"

Meester Dennis van daltonschool De Vijver staat zich met zijn collega's te
verdringen voor het hek: "We hebben de leerlingen op speurtocht gestuurd, kunnen
wij hier tenminste even rustig kijken." Hij slaat alles met verbazing gade: "Er
loopt hier een mannetje rond dat niets anders doet dan met wc-brillen sjouwen.
Kijk", wijst hij naar de naast de kerk gelegen sanitairzaak. "Daar komt-ie weer
aan met een nieuw model. Zouden ze niet passen of zo?"

Poppenkast

"Zeker geld zat", snoeft een omstander. "Ze mogen mij wel wat geven. Dat kan er
best af van die dure poppenkast." Als even later een bouwvakker met een
stapeltje plankjes aan komt dragen, is het hek van de dam. "Een podiumpje voor
Friso! Zij is die lange en hij kan er niet bij", roept een mevrouw. De
omstanders bulderen van het lachen. Zelfs de bewaking kan een grimlachje niet
onderdrukken.

Ook het Delftsch Studenten Corps maakt zich op voor de festiviteiten.
Woordvoerder Alexander Streefkerk: "Friso heeft ons gevraagd om een sabelwacht
te houden. Dat doen wij uiteraard graag. En tijdens de receptie zal er een
zigeunerorkestje spelen. Hij heeft natuurlijk nogal wat vriendjes bij het corps
zitten. Het zijn weliswaar oudgedienden, maar zij komen ook."

Kortom, Delft is klaar voor Friso en Mabel. En op alles voorbereid. De gemeente
heeft wat voorzieningen getroffen om het bordes van het stadhuis vogelpoepvrij
te houden. Gemeentevoorlichter Willem van de Ven: "We moeten natuurlijk
voorkomen dat de duiven de hele boel onderschijten, als ik zo vrij mag zijn."
Ook de gewone man die trouwt, profiteert van de nieuwe maatregel. "Ja, want deze
voorziening is permanent."

LOAD-DATE: April 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              79 of 114 DOCUMENTS

                                  De Telegraaf

                                 April 12, 2004

JAPANNERS WILLEN KEIZER OP AFSTAND

SECTION: Pg. 4

LENGTH: 338 words

Volgens de overlevering besteeg Japans eerste keizer, 'keizer Jinmu', een
afstammeling van de zonnegodin Amaterasu, in 660 voor Christus de troon. Hoewel
deze mythe en de daaruit voortvloeiende goddelijke status in de naoorlogse
grondwet van 1946 voorgoed naar het land der fabelen zijn verwezen, regeert de
keizerlijke familie feitelijk al ruim 1500 jaar zonder onderbreking het land.


Hoewel de macht van de keizer door de eeuwen heen vaak gelimiteerd of puur
symbolisch was, had hij in theorie de soevereine macht en was zijn politieke en
militaire macht vrijwel absoluut.

Symbolisch

De feitelijke machthebbers respecteerden het keizerlijke huis. Zij legitimeerden
hun positie door de goedkeuring van de keizer te verkrijgen. Sinds de invoering
van de nieuwe grondwet heeft de keizer echter slechts een symbolische functie.

De val van een goddelijke status naar 'gewone sterveling' is er echter een van
uitersten. Voor de Tweede Wereldoorlog was het voor het 'gewone' volk niet eens
toegestaan om naar de keizer te kijken. Nog steeds wenden mensen hun blik met
respect af, wanneer een lid van de keizerlijke familie in het openbaar
verschijnt. Een traditie van 1500 jaar verandert niet zo snel door een wijziging
van de grondwet.

Aan de andere kant is er de ontnuchterende berichtgeving in de binnenlandse
media, die het publiek lijkt te willen overtuigen inderdaad met 'gewone
stervelingen' te maken te hebben: een overspannen kroonprinses Masako, het
onvermogen van kroonprins Naruhito en zijn vrouw om een mannelijke troonopvolger
te produceren en een keizer die opgenomen wordt voor een operatie aan zijn
prostaat.

In tegenstelling tot de openbare aanhankelijkheidsuitingen van de Nederlandse
bevolking voor het koningshuis is van een vergelijkbare aantrekkingskracht bij
het Japanse publiek nauwelijks sprake. Liever zou de Japanner de keizer zien als
iemand die zich compleet onttrekt aan het publieke leven en zich in het
keizerlijk paleis in Kyoto wijdt aan rituelen en het schrijven van gedichten.

LOAD-DATE: April 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              80 of 114 DOCUMENTS

                                  De Telegraaf

                                 April 10, 2004

BELEGGERS

SECTION: Pg. 17

LENGTH: 1567 words

HARDERWIJK, zaterdag

"Alleen de grote financiele spelers krijgen normaal gesproken dit soort
fantastische investeringskansen." In een gehuurd zaaltje van een Harderwijks
partycentrum spreekt Minne D. een tiental aspirant-leden van zijn nieuwe
beleggingsclub toe. Het betreft de High Yielders Club, vrij vertaald de Hoge
Rendementen Club. Voor zover dat valt op te maken uit de korte introductie van
de grijzende, in keurig pak gestoken vijftiger, doet de club zijn naam alle eer
aan.

"Wij beleggen ons geld bij grote offshore investeerders, die bevoorrechte
toegang hebben tot buitengewoon winstgevende emerging markets", aldus de
Ermelose 'beleggingsadviseur'. "Dat zijn jonge, onderontwikkelde economieen met
enorme groeimogelijkheden, zoals je bijvoorbeeld in Azie veel hebt. Wie daar
investeert, kan rendementen realiseren die op westerse markten absoluut
onhaalbaar zijn."

"Daarbij komt nog een ander groot voordeel", somt D. vloeiend op, terwijl zijn
kleine kraaloogjes triomfantelijk de tafel rondgaan. "De investeringen van de
High Yielders Club lopen via een bank in Belize, een bekend belastingparadijs in
de Cariben, waar het bankgeheim nog zeer serieus wordt genomen. Potentiele
investeerders hoeven zich daardoor geen zorgen te maken over de Belastingdienst.
En bovendien omzeilen wij zo allerlei lastige regelgeving die de overheid heeft
ingesteld om snel geld verdienen onmogelijk te maken."

Selecte groep

Deze aantrekkelijke manier van beleggen bestaat al tientallen jaren, zo blijkt
uit het uitgebreide informatiepakket dat D. zijn gasten aanreikt. Alleen was het
tot voor kort voorbehouden aan een selecte groep superrijke zakenlieden. De High
Yielders Club maakt deze uitgelezen kans om veel geld te verdienen nu ook
beschikbaar voor de gewone man.

"Om snel in te haken op deze revolutionaire nieuwe mogelijkheid heb ik enkele
tientallen goede netwerkers geschreven", vertelt de aan zijn grijze baardje
plukkende D. met een licht Achterhoeks accent. "Vorige week zat de eerste groep
hier, met ruim twintig man. Nu zijn jullie aan de beurt. Ik weet zeker dat we
hier een mooie winst mee kunnen pakken. Daarom garandeer ik jullie persoonlijk
een verdubbeling van je inleg binnen twee maanden." Honderd procent in twee
maanden, dat zijn serieuze rendementen. Bovendien betaalt D. een extra bedrag
voor elke nieuwe investeerder die bij hem wordt aangebracht. Volgens de
inschrijfformulieren gaat het om tien procent van de betaalde 'contributie'. Bij
de High Yielders Club kan dus ongekend goed worden verdiend.

Beleggingsexpert Corne van Zeijl van SNS Asset Management haalt na bestudering
van de door D. aangeboden informatiemateriaal de schouders op. "Het is een
prachtig verhaal, maar waar nu concreet in wordt belegd blijft geheel
onduidelijk", stelt hij. "Ook valt op dat er feitelijk geen sprake is van een
belegging, maar van 'contributie' voor de club. Dat zie ik voor het eerst. Op
zich is dat aardig verzonnen. Voor het aantrekken van gelden voor concrete
beleggingsdoeleinden moet je namelijk een vergunning hebben. Mogelijk probeert
deze meneer die verplichting zo te omzeilen." Dat is zeker niet uitgesloten. D.,
zo blijkt uit navraag, is niet in het bezit van een dergelijke vergunning. Toch
wierf hij tot voor kort nog gewoon investeerders voor beleggingsdoeleinden via
advertenties in lokale kranten.

En dat is niet het enige waar potentiele leden van de High Yielders Club zich
zorgen om moeten maken. D. was al eerder betrokken bij dubieuze
beleggingsprogramma's, waaronder een inmiddels ter ziele gegaan
'beleggingsprogramma' dat midden en eind jaren negentig investeerders wierf
onder de naam Business Incentives Games, oftewel BIG. Dit in tientallen landen
opererende 'beleggingsfonds', dat zich ook bezighield met het organiseren van
(illegale) lottospelen, reserveerde naar eigen zeggen een deel van de opbrengst
voor 'internationale ontwikkelingshulp'. D. organiseerde verschillende
bijeenkomsten met zijn 'collega' Henk B.

In werkelijkheid was BIG echter een goed gecamoufleerd piramidefonds. De
torenhoge rendementen die enkele eerste 'investeerders' kregen uitbetaald,
werden opgebracht door de vele duizenden geldbeluste investeerders die daarop
afkwamen.

Zij konden vervolgens naar hun 'belegging' fluiten. De exacte buit is nooit
vastgesteld, maar het gaat zeker om enkele tientallen miljoenen euro. Henk B.
zou een van de initiatiefnemers van BIG zijn geweest. Hij werd overigens al in
1990 veroordeeld wegens illegale effectenbemiddeling en wordt meer recent in
verband gebracht met een aantal firma's dat zich valselijk uitgeeft als
'tussenpersoon' voor de Duitse Lotto. Zijn Engelse medepromotor Raymond G. werd
eerder veroordeeld tot anderhalf jaar cel wegens zijn betrokkenheid bij het
Britse piramidespel Inner Sanctum.

Afgeschermd

Net als de High Yielders Club gebruikte BIG een Caribisch belastingparadijs, in
dit geval Antigua, als uitvalsbasis. En net als BIG heeft de High Yielders Club
een gelikte website met een afgeschermd gedeelte voor deelnemers. "Wie geld
inlegt, krijgt meteen een toegangscode om naar binnen te gaan", legt D. uit. "Zo
kan je investeringen, winsten en eventueel ook uitbetalingen regelen en
bijhouden. En natuurlijk moet je ook een E-Gold-rekening openen."

E-Gold is een manier van betalen op internet waarbij geld op een virtuele
bankrekening kan worden gestort en vervolgens via internet overgemaakt naar
derden, in dit geval dus een rekening op Belize. De rekening wordt gecontroleerd
door een zogeheten 'postbusvennootschap', in feite niet meer dan een papieren
adres waarvan niet precies duidelijk is wie er achter schuilt. Geen adres waar
je graag veel geld naartoe stuurt. Als we Minne D. telefonisch confronteren met
deze bevindingen, weigert hij ieder commentaar. De website van zijn High
Yielders Club is inmiddels verdwenen.

Volgens een financieel rechercheur is dit soort dubieuze beleggingsprogramma's
in Nederland "schering en inslag". "Het gaat om honderden verschillende
programma's door het hele land", vertelt hij. "De mensen erachter zijn
buitengewoon creatief; telkens vinden ze weer een nieuw verhaal om beleggers en
opsporingsinstanties zand in de ogen te strooien. Die verhalen worden vervolgens
verspreid via een vast netwerk van oplichters en meelopers. Zij vullen snel hun
zakken en laten het programma vervolgens springen. Webpagina's en
postbusvennootschappen verdwijnen, net als alle andere sporen; deze oplichters
zijn daardoor buitengewoon lastig te bestrijden." Tot zijn grote frustratie
staat daar bovendien nauwelijks opsporingscapaciteit tegenover. "Als we tien
procent voor de rechter krijgen is dat al veel."

Vorig jaar presenteerde het Wetenschappelijk Onderzoek- en Documentatiecentrum
(WODC) van het ministerie van Justitie al een rapport waarin wordt vastgesteld
dat bestrijding van financieel-economische criminaliteit 'op weinig aandacht van
politie en openbaar ministerie kan rekenen'. Een ernstige zaak, aldus de
onderzoekers, ook al omdat 'het geringe aantal zaken uit bepaalde
fraudecategorieen dat door de prioriteit van OM en politie heen komt, een
bedreiging voor de aangiftebereidheid vormt'.

De Nederlandsche Bank is daar inmiddels ook achter. Enkele maanden geleden
kondigde de bank met veel bombarie een project aan waarbij internetpagina's met
malafide beleggingsproducten zouden worden aangepakt. Het computersysteem
H.I.T.S. 'filtert' het web op zoek naar de pagina's van malafide
beleggingsfirma's. Een eerste veegactie leverde liefst 96 duizend 'verdachte
verwijzingen' op; zeventienduizend websites werden aangemerkt voor een nadere
screening. Sinds de start van het project, zomer vorig jaar, is er echter weinig
meer vernomen van HITS. Volgens een woordvoerder zijn inmiddels enkele zaken in
onderzoek genomen. "Maar u begrijpt dat wij daar verder nog geen mededelingen
over kunnen doen."

Beste bescherming tegen dit soort oplichters is dus nog steeds gepast
wantrouwen. Dat is voor veel van hen echter lastig op te brengen. In zijn boekje
'Centen & Sentiment' gaat beleggingsexpert Van Zeijl dieper in op de
onderliggende psychologische motieven voor dit gebrek aan kritisch vermogen. Aan
bod komen, naast hebzucht, onder andere kuddegedrag, angst, cognitieve
dissonantie, overmoed en 'magisch denken'.

Risico

"Het principe is heel eenvoudig", doceert Van Zeijl. "Naarmate het rendement van
een belegging stijgt, neemt het risico exponentieel toe. Waarom zou iemand
immers een rendement van twintig procent beloven als de helft ruim zou voldoen?
Het wonderlijke is dat toch iedereen er intrapt. Zakenlieden, notarissen,
accountants, allemaal mensen bij wie je normaal gesproken een hoge mate van
gezond verstand zou verwachten, vallen opeens voor een soort toverformule die
instant rijkdom moet garanderen", lacht hij. "Dit zijn volwassen mensen die in
Harry Potter geloven."

Heeft u nog tips voor een veilige belegging? Van Zeijl: "Wat me telkens weer
opvalt is dat het vrijwel altijd mannen zijn die door beleggingszwendelaars
worden bedonderd. Mijn verklaring daarvoor is dat zij bepaalde
karaktereigenschappen hebben die hen gevoelig maakt voor dit soort praktijken.
Ik noem bijvoorbeeld het ingebakken competitiegevoel, egoverheerlijking en
grotere last van hebzucht. Tegen beleggers die zich hiervan in de toekomst
willen vrijwaren zou ik zeggen: laat uw spaargeld voortaan gewoon door uw vrouw
beleggen..."

BEDROGEN

LOAD-DATE: April 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              81 of 114 DOCUMENTS

                                  De Telegraaf

                                 April 10, 2004

Fortaleza

SECTION: Pg. 25

LENGTH: 922 words

FORTALEZA - "Natuurlijk, Brazilie is een prachtig land, maar met zijn risico's.
Je moet alert blijven." Dat zegt gids Roberto in antwoord op onze vraag over
veiligheid, na een nachtelijke landing in een snikheet Fortaleza.

De vijfde stad van Brazilie, die 'superstranden' van Bounty-kwaliteit biedt en
een boulevard die mooier is dan die van Rio, is een populaire vakantiebestemming
aan het worden. Met prijzen vanaf vierhonderd euro en rechtstreekse vluchten van
Schiphol komt plotseling de exotische mythe van Brazilie binnen het bereik van
Jan Modaal.

Tussen ons vijfsterrenhotel aan de westkant van de stad en duizenden kilometers
Atlantische Oceaan strekt zich Praia do Futuro uit. Een smalle strook goudgeel
zand, dat een adembenemend schouwspel biedt. De golven zijn heerlijk hoog, het
zeewater tegen de dertig graden en om de een, twee minuten komt er wel een
venter langs met snoepgoed, etenswaar, cashewnoten (de trots van de provincie
Ceara), drankjes, speeltjes, een bedelhand of complete maaltijden op een
draagbaar houtskoolvuurtje.

De Brazilianen schamen zich niet voor hun erotiek, die echter heel anders,
'roomser', is dan de onze. Vrouwen onderscheiden zich van mannen, doordat ze
twee stukken textiel dragen in plaats van een en dat geldt al vanaf een jaar.
Uren speuren levert geen enkele blote borst en maar een blote bil op: een jochie
dat wordt afgespoeld...

Stel: u bent natuurliefhebber. U houdt van rust, zeker op vakantie, haat lawaai
en files. En men vraagt u een ritje met een buggy te maken over het strand, door
de duinen... Wat een nachtmerrie lijkt, pakt uit als een rit vol dolle pret, al
was het maar door de illusie twee uur lang te behoren bij de 'beautiful people'
in de omgebouwde Volkswagentjes met drie zitplaatsen op de achterrand. Het
motorgebrom als van een tank wordt overstemd door snoeiharde rockmuziek uit de
stereo-installatie. Daar kan het gegil van de passagiers niet tegenop, als de
chauffeur weer eens een zandheuvel van 45 graden doorsnijdt. Een geruststelling:
de man heeft een chauffeursdiploma, is lid van de associatie van buggyrijders
(met afgesproken prijzen) en wil straks nog een keer zijn brood verdienen.

Fortaleza is een stad van felle contrasten. Na de geweldige stranden is de
kilometerslange boulevard de grootste attractie. Voor het strand liggen
honderden jangada's, platte bootjes waarmee de vissers dagenlang de oceaan
afschuimen. De waar, blinkend vers, ligt uitgestald in kraampjes. Je kunt per
gewicht vis kopen en die in het restaurantje ernaast klaar laten maken.
Zeebanket en cashewnoten zijn twee peilers van de economie; samen zijn ze goed
voor een verrukkelijk oorspronkelijk maal. De Brazilianen verwerken ook veel
kokos in hun schotels, maar veel minder peper dan je zou vermoeden. In de
restaurantjes meestal heerlijke sambamuziek, 'live' of ingeblikt.

Kazerne

Het fort Nossa Senhora da Assuncao, ex-Schoonenborch, in het centrum van
Fortaleza, is een toeristische attractie van de eerste orde. Het is een
originele Hollandse 17de-eeuwse vesting, in uitstekende staat. Jammer genoeg
heeft de militaire politie het gebouw als kazerne in dienst en dat betekent dat
bezoekers buiten moeten blijven. Gelukkig is er nog een prachtig provinciaal
museum met een schat aan oude voorwerpen en een cultureel centrum, Dragao de Mar
geheten, met spectaculaire collecties moderne en indiaanse kunst. De oude
schouwburg, Teatro Jose de Alencar, eind 19e eeuw uit gietijzer opgetrokken, is
in zijn soort wereldvermaard.

Naast culturele hoogstandjes zijn er in Fortaleza ook wat dieptepunten: zeer
grote verschillen tussen arm en rijk, gesymboliseerd in het woud van
wolkenkrabbers en de soms pal daaraan grenzende, smerige industriegebieden en
sloppenwijken die in armoe en dreiging niet onderdoen voor bijvoorbeeld
Zuid-Afrika.

Een gebied vol cultuur en natuurschoon is Ceara, gelegen in het arme, in de
regel droge noordoosten van Brazilie. Indianen spelen er van oudsher een
belangrijke rol. Het aantal raszuivere indianen mag dan beperkt zijn tot enkele
duizenden, hun nakomelingen, van steeds weer nieuwe vermengingen, vormen het
hoofddeel van de bevolking, al is hun afkomst niet altijd gemakkelijk van de
gelaatstrekken af te lezen. Waar achter de stranden ooit enorm uitgestrekte
regenwouden waren, liggen nu over honderden kilometers struikgewas, bosjes, oude
en nog actieve suikerplantages, palmbomen. De huisjes langs de provinciale wegen
zijn klein, armoedig maar vaak van een verrassend mooie bouwstijl, altijd met
een schaduwrijke veranda.

Op twee uur autorijden van Fortaleza ligt bij Baturite een restant van het eens
zo grote Atlantische regenwoud. Mango's, papaja's, doerians vallen zo voor je
voeten. Je hoort mysterieuze vogels, maar ziet ze niet. Hele 'torens' van gieren
draaien op de thermiek.

Slavernij

Baturite, trouwens heel Ceara, was onder Portugees bewind een belangrijk centrum
van koloniale exploitatie, waarvan slavernij een onmisbaar onderdeel was. Op het
plein van Baturite staan, voor de grote kerk in koloniale barokstijl, een
Christusbeeld en een paal waaraan slaven die geprobeerd hadden te vluchten,
vastgeketend werden om te worden gegeseld. Behalve deze paal herinnert nagenoeg
niets meer aan het 'zwarte' verleden.

Geniet van je vakantie maar blijf op je hoede. Pronk niet met sieraden en
attributen van de 'rijke toerist' zoals camera, video of polstasje. Laat je 's
avonds of 's nachts niet aangeschoten, alleen, in een duistere buurt betrappen.
Houd de politie en de verzekering buiten de deur!

LOAD-DATE: April 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              82 of 114 DOCUMENTS

                                  De Telegraaf

                                 April 6, 2004

Waardering voor 'gewone' Nederlanders

SECTION: Pg. 4

LENGTH: 160 words

Sommigen hielden het gisteren in Wageningen maar met moeite droog. De ingelaste
'personeelsvergadering' - want om die reden was iedereen naar het zwembad gelokt
- werd een emotionele bijeenkomst.

Het is niet de eerste keer dat er een verrassingsoverval werd gebruikt. De
allereerste Princess Hoffelijkheidsprijs, die in nauwe samenwerking met het Stan
Huygens Journaal wordt georganiseerd, ging naar Ton de Zeeuw, medewerker in het
restaurant van zorgcentrum Lucia in Breda. Daarna volgden de buschauffeurs van
Connexxion op lijn 80 en 82 in Haarlem, Fenny en Rieks Gommers van AH in
Vaassen, concierge Jaap Katsma van het Amsterdamse Barlaeus, uitvaartverzorger
Aad Buys in Arnhem, Riekske de Graaff, psychiatrieverpleegkundige in Vught en
Bert van de Bosch, oud-directeur van een lagere school in Zevenaar. Vorig jaar
ontving programmamaker Rik Felderhof de prijs voor zijn respectvolle
tv-programma's. In St. Tropez werd toen de prijs uitgereikt.

LOAD-DATE: April 6, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              83 of 114 DOCUMENTS

                                  De Telegraaf

                                 March 31, 2004

"Medicijnen moet men niet als snoepjes uitdelen"

SECTION: Pg. 10

LENGTH: 812 words

HIGHLIGHT:
Wat U Zegt!


Mijn moeder had, net als prinses Juliana, ook 94 kunnen worden. Helaas is ze
vorig jaar op 87-jarige leeftijd overleden. Ook zij kreeg geheugenproblemen.
Ging een aantal jaren geleden om gezondheidsredenen van mijn vader naar een
verzorgingshuis. Vrijwel direct kreeg zij slaappillen. Na het overlijden van
mijn vader ging haar geheugen nog wat meer achteruit en werd ze wat onrustig.
Daar was wel een pilletje voor. Ze werd ook lastig gevonden, dus nog een
pilletje erbij. Kreeg daar Parkinsonnisme van. Niks aan de hand, daar had men
ook nog wel een pilletje voor. Na een familiegesprek in het verzorgingshuis
i.v.m. overplaatsing naar een verpleeghuis, kwam ik er achter dat zij zo'n zes
soorten medicijnen kreeg. Op mijn verzoek is men toen gaan afbouwen. Helaas, het
kwaad was al geschied. Voordat mijn moeder het verzorgingshuis in ging, was zij
een gezonde en fitte vrouw. In korte tijd werd zij een wrak. Ik hoor het mijn
moeder nog zeggen: waarom moet ik eigenlijk pillen slikken? Misschien is er iets
aan die verspilling van medicijnen te doen. Men moet die niet als snoepjes
uitdelen.

Lisse, mw. A. Kermani

Hartstichting

In de meer dan 20 jaar dat ik als vrijwilliger voor de Nederlandse Hartstichting
werk, heb ik de organisatie steeds professioneler zien worden. Daar hangt
natuurlijk een prijskaartje aan, maar ook de opbrengsten zijn enorm gestegen. Om
de stichting goed te kunnen leiden, heb je hooggekwalificeerde mensen nodig.
Natuurlijk is het goed dat men alert blijft op de bestedingen van het geld dat
men met zoveel moeite en liefde bij elkaar gesprokkeld heeft. Maar de
CBF-richtlijn voor het percentage dat men voor onkosten mag maken is 25% van de
inkomsten. De Hartstichting blijft daar met 18,7 % een heel eind onder. En dat
is inclusief de salariskosten, die om precies te zijn een halve eurocent van
elke binnengekomen euro bedragen.

Eindhoven, A. Fast-Scholten

Do

Belachelijk, die reactie van Bart Heuvelmans dat het 'normaal' is om met bier te
gooien. Do heeft groot gelijk dat ze haar optreden staakte. Ik vind het knap dat
ze daar nog zo lang mee heeft gewacht. Ik kan me voorstellen dat dit soort
dingen gebeuren bij optredens van Normaal of Jovink maar niet bij een zangeres
als Do. Dat zij nadien ook nog beledigd wordt omdat ze is weggegaan, is
natuurlijk helemaal schandalig.

Markelo, Leonie Wuestman

Regels

De ergste conclusie die men kan trekken uit het artikel over idiote
voorschriften, is dat ook op laag niveau onze ambtenarij doortrokken is van
uitslovertjes, die carriere willen maken ten koste van de gewone burger. Er moet
een gek zijn bij de Keuringsdienst van Waren, die in alle vroegte rondrijdt om
te kijken of melkboeren geen flessen melk op de stoep zetten. Er moet een gek
zijn geweest die het de moeite waard vond een taxistoel, goed genoeg voor het
Britse koninkrijk, af te keuren op 5 millimeter. Bij de Arbo werken gekken die
ramen willen hebben in een foto-ontwikkelruimte. De uitslovers zijn onder ons.

Soest, J.B. Baurdoux

Grenadiers

In De Telegraaf van 30/3 staat op pag. 5 een foto van een groep militairen met
het onderschrift: 'Leden van de KMK repeteerden gisteren in de Nieuwe Kerk te
Delft'. Jammer. In de haast is blijkbaar aangenomen dat de militairen met
trommels liepen. Het zijn echter Garde Grenadiers van de Luchtmobiele Brigade,
die naast hun ceremoniele tenue in de 'trommel' hun hoofddeksel meedragen.

Utrecht, Dick Willemsen

Sportgeweld

Als ziekenhuizen voor deze 'supporters' dezelfde wachtlijsten mochten hanteren
zoals die er zijn voor mensen die zorg echt nodig hebben, zouden deze
'sportliefhebbers' het wel laten elkaar te lijf te gaan.

Nieuw-Beijerland, H. Sneep

Birma

Birma is een hel. Het land wordt geregeerd door een van de verschrikkelijkste
militaire junta's ter wereld. Het doorzettingsvermogen van de geweldloze Birmese
oppositie en de premier van de Birmese regering in ballingschap, die blijft
streven naar democratie en mensenrechten (Tel. 25/3), dwingt respect af. Hij
roept bedrijven op niet in Birma te investeren en vraagt toeristen (nog) niet
naar Birma op vakantie te gaan. De Birmaanse junta verdient daar namelijk flink
aan, en kan daardoor langer in het zadel blijven zitten. Schrijnend dat Austrian
Airlines en reisbureaus als Fox Vakanties, VNC Travel en Summum zich niets aan
van deze oproep aantrekken en doodleuk toerisme naar Birma blijven promoten.
Wanneer worden dit soort bedrijven zich eens bewust van het belang van
maatschappelijk verantwoord ondernemen? Toon respect voor de oproep van de
Birmese oppositie: ga niet naar Birma.

Amsterdam, Peter Ras

Honden

In safaripark De Beekse Bergen ontsnapten 21 rode honden. Hiervan werden er 10
afgeschoten, 8 werden gevangen en 3 waren nog zoek. Dat afschieten zit me dwars.
Als men ze met een kogel kan raken, kan dat toch ook met een verdovingspijltje?

Haarlem, C. Beijer

LOAD-DATE: March 31, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              84 of 114 DOCUMENTS

                                  De Telegraaf

                                 March 29, 2004

Cornelis Vreeswijk: vergeten troubadour

SECTION: Pg. 2

LENGTH: 373 words

Wie een willekeurige Zweed vraagt naar de drie belangrijkste landgenoten, zal
tot zijn verbijstering een Nederlandse naam horen noemen. Cornelis Vreeswijk,
een jongen uit IJmuiden, wordt er nog altijd op handen gedragen. Zestien jaar is
de troubadour nu dood, maar zijn ster fonkelt als nooit tevoren.

In Zweden dan welteverstaan. In ons land is de zanger/dichter vrijwel vergeten.
Slechts weinigen weten welk een groot man Vreeswijk eigenlijk was. 'Zong hij
niet 'De nozem en de non'? Verder komt men niet.

De VARA brengt vanavond een portret van de rebelse, maar ook enigszins verlegen
zanger die in 1987 op 50-jarige leeftijd aan kanker overleed. Het was een
sombere novemberdag. Het openbare leven in Zweden stond stil, de begrafenis werd
live op tv uitgezonden.

Filmer Hans Polak besefte tijdens het draaien van de film pas goed wat voor
legende Vreeswijk bij zijn leven eigenlijk al was. Zijn nalatenschap bestaat uit
drie forse dichtbundels, 600 liedjes en een zeer vermogende stichting die elk
jaar een stipendium toekent aan getalenteerde muzikanten ter waarde van 65.000
euro. Na de ABBA-prijs de hoogste muziekonderscheiding in Zweden. Meer dan
anderhalf miljoen euro zit er nu in kas en zolang zijn nummers nog elke dag op
de radio te beluisteren zijn, blijft het geld van de royalty's binnenstromen.

In Nederland is Vreeswijk, die op zijn twaalfde met zijn familie naar Zweden
emigreerde, nooit verder gekomen dan enkele 'lekker in het gehoor liggende'
nummers. Dat mag voornamelijk zijn commercieel ingestelde platenmaatschappij
worden verweten. Maar in Zweden was Vreeswijk de controversiele, politiek
geengageerde zanger. Maatschappijkritisch en met zijn melancholische ondertoon
vertolkte de dichter de gevoelens van de gewone man, sprak hij de taal van de
ziel.

"Vreeswijk is het beste dat we van Nederland hebben gekregen sinds Rembrandt...
Vergelijk hem met Billie Holiday...", zeggen producent Berndt Egerbladt en
literatuurcriticus Bengt Holmqvist in de documentaire.

Elk jaar rond zijn sterfdag (12 november) zit de Katarinakerk in Stockholm twee
avonden bomvol bij de herdenkingsconcerten. Uitverkocht.

Nog dagelijks worden er op zijn graf verse bloemen gelegd door zijn vrouwen,
vriendinnen en fans.

LOAD-DATE: March 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              85 of 114 DOCUMENTS

                                  De Telegraaf

                                 March 25, 2004

Birmaanse oppositie vraagt EU-sancties

SECTION: Pg. 13

LENGTH: 668 words

door Annette Karimi

AMSTERDAM, donderdag

Een volksopstand zou de macht van de regerende junta in Birma (Myanmar) breken.
Of een 'revolutie' binnen het leger. "Onder beide groepen heerst er een enorme
ontevredenheid", weet Sein Win, premier van de Birmaanse regering in
ballingschap. Toch lijkt dat scenario er voorlopig niet in te zitten: de junta
houdt de 52 miljoen inwoners sinds 1962 in een ijzeren greep.

Elke vorm van kritiek wordt genadeloos afgestraft. Dat ervaart
Nobelprijswinnares Aung San Suu Kyi sinds jaar en dag. Zij kreeg voor de
zoveelste keer voor onbepaalde tijd huisarrest en contact met haar is
onmogelijk. Zelfs voor Win.

Suu Kyi's partij, de Nationale Liga voor Democratie (NLD), won in 1990
ruimschoots de verkiezingen, maar die uitslag werd door de militairen terzijde
geschoven. De uit de NLD voortgekomen 'regering' heeft nu haar hoop gevestigd op
de EU. Die moet economische sancties in het vooruitzicht stellen als de junta
niet buigt voor de rechten van burgers.

"Wij denken dat de psychologische en financiele druk van dwingende sancties een
klap zullen zijn voor de generaals. Want de export van Birma naar de EU bedraagt
zo'n 400 miljoen euro, en dat wordt steeds meer", aldus Win, die onlangs een
bezoek aan Nederland bracht.

De Birmaan vluchtte met verschillende parlementariers zo'n tien jaar geleden
naar de VS uit vrees voor arrestatie. "In mijn land zitten nog ongeveer 1350
politieke gevangenen in de cel, onder wie NLD-leden. Wij willen dat ze worden
vrijgelaten, dat de junta de verkiezingsuitslag respecteert en een einde maakt
aan de dwangarbeid van tienduizenden burgers."

Ruim 40 jaar zijn de militairen al heer en meester in Birma. Hoewel Win soms
zijn hoop vestigt op de ontevredenheid van de soldaten over de lage salariering,
kan de legertop het breed laten hangen. De opbrengst van opium uit het
Aziatische land, een van de grootste producenten ter wereld, glijdt rechtstreeks
in de zakken van de generaals. Dat geldt in mindere mate ook voor de winsten uit
joint-ventures met het Europese bedrijf Total en het Maleisische Petronas voor
olie- en gaswinning.

Nederland neemt via het bedrijf IHC-Caland deel aan de gaswinning in Birma in
samenwerking met het consortium van Petronas en het Birmese staatsbedrijf MOGE.

Deze Europese investeringen zijn belangrijk voor het voortbestaan van de junta:
meer dan de helft van het overheidsbudget gaat op aan het leger.Voor de macht
van de junta betalen de Birmanen een hoge prijs. Het land kent amper vrijheid
van meningsuiting en organisatie. Burgers mogen zich niet vrijelijk verplaatsen,
en moeten zich altijd bij de autoriteiten melden als ze elders de nacht
doorbrengen. Zelfs ingeval van familie.

Win: "Overdag plukt het leger vaak willekeurig mensen van de straat en zet ze
aan het werk bij de bouw van wegen, gebouwen en het vervoer van legermateriaal."
De jeugd ontkomt evenmin aan dit lot.

Kinderen worden van bushaltes, uit bioscopen of gewoon van de straat opgepikt en
krijgen de simpele keus: of het leger of de gevangenis. Zo'n 70.000 kinderen
dienen in het leger, dat in totaal zo'n 400.000 manschappen telt, melden
mensenrechtenorganisaties.

Behalve het leger bestaat er in het land een omvangrijk kliknetwerk van burgers,
USDA, dat onderdeel uitmaakt van de inlichtingendienst.

De generaals willen nog wel eens beterschap beloven, maar de oppositie geeft
daar weinig meer voor. "Behalve als de militairen door westerse regeringen en
bedrijven worden gedwongen tot een dialoog met de oppositie", zegt Win. Suu Kyi
roept om die reden westerse toeristen op niet te komen, zoals destijds
Zuid-Afrika werd geboycot.

"Wacht nog even tot de tijd rijp is. De toerisme-industrie wordt door de
generaals gebruikt om drugsopbrengsten wit te wassen. Dat geld moet geblokkeerd
worden. De opbrengsten uit toerisme voor gewone burgers zijn echt klein. Contact
met toeristen is daarbij gevaarlijk voor de bevolking. Daar kunnen zelfs
gevangenisstraffen van minstens zeven jaar op staan."

LOAD-DATE: March 26, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              86 of 114 DOCUMENTS

                                  De Telegraaf

                                 March 24, 2004

Dertig heftige jaren

SECTION: Pg. 33

LENGTH: 548 words

HIGHLIGHT:
Column


Dit jaar bestaat de Woonkrant 30 jaar. Ter gelegenheid daarvan verschijnt a.s.
zaterdag een speciale jubileum uitgave bij deze krant over 30 jaar wonen in
Nederland. In mijn column alvast een voorproefje over 30 jaar tuinieren.

Tot 1970 waren fraai ingerichte tuinen alleen te vinden bij de adel en de
notabelen. De interesse voor de tuin en vooral het geld ontbraken. Toen De
Woonkrant zijn intrede deed begon de 'gewone man' voorzichtig zijn achtererf tot
paradijs om te vormen.

Tuinarchitecte Mien Ruys veranderde in die tijd onze tuincultuur en bracht dit
begin jaren zeventig dichterbij met de bekende grindgewassen tegel en de
spoorbiels. Door het verwerken van een betonnen tegel en gebruikt hout werden de
kosten van tuinaanleg sterk verlaagd. Voeg hierbij de eenvoudige aanleg van deze
materialen en het doe-het-zelven in de tuin is geboren. In de loop van de jaren
zeventig bleef het vrij rustig in de tuinbranche, lavasteen werd hip en vaste
planten kregen meer aandacht, maar dat was het wel zo'n beetje.

De jaren tachtig zijn voor de tuincultuur de belangrijkste jaren geweest.
Betonproducten zoals de cobble stone en diverse uitvoeringen van de zo
succesvolle grindgewassen tegel voerden de boventoon. Hagen verdwenen en werden
vervangen door houten schuttingen. Het was de tijd dat de harde materialen de
overhand kregen en men echt warm ging lopen voor een aangeklede buitenruimte
waarin een kunststof tuinset het ideaal van velen was.

De omzet in tuinierend Nederland steeg destijds explosief, waardoor kwekerijtjes
'tuincentra' werden. Tegelijk werd men zeer creatief in het verzinnen van
allerlei soorten bestratingen, vijvers, houten pergola's en hekken. De
diversiteit in tuinproducten was eind jaren tachtig al zeer behoorlijk, maar nog
wel te overzien.

Waterelement

In de jaren negentig wordt het pas echt een gekkenhuis. Bestratingen worden
vooral rond, schuttingen worden van waaibomenhout gemaakt met de meest
belachelijke vormen, iedereen zal en moet een waterelement en
miniatuurbeplanting is de nieuwe trend. U proeft het al een beetje; ik werd daar
niet echt gelukkig van. Door vele nieuwe spelers in de tuinmarkt verscheen er
veel kaf onder het koren, wat de groenbranche absoluut niet ten goede kwam. De
euforie die er in eerste instantie ontstond over alle mogelijkheden veranderde
in een weerstand tegen de soms belabberde kwaliteit. Langzaam zuiverde de
tuinmarkt zichzelf en eind jaren negentig begon deze branche langzaam volwassen
te worden.

De afgelopen vier jaren hebben vooral in het teken gestaan van tuinsfeer en
tuinstijl, binnen en buiten worden een en kwaliteit speelt een steeds grotere
rol. Rust en versobering in de materialen en aandacht voor het buitenleven zijn
de trend. De komende jaren zal deze trend doorzetten en ongetwijfeld worden
aangevuld met meer groen. Groen met een toegevoegde waarde dat niet wordt gezien
als een straf (er moet wellicht wat worden gesnoeid) maar als een 'must'.

De afgelopen dertig jaar zijn de heftigste ooit geweest. Zo heftig dat ik bijna
zou willen smeken om dit alstublieft niet te herhalen en net als het tweede deel
van de jaren zeventig te rusten op uw lauweren. Maar ach, wat loop ik nu te
zeuren, ontwikkel maar lekker verder, dan heb ik over tien jaar weer wat te
schrijven.

LOAD-DATE: March 24, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              87 of 114 DOCUMENTS

                                  De Telegraaf

                                 March 23, 2004

"Uitbrengen zondagkrant een geslaagde onderneming"

SECTION: Pg. 6

LENGTH: 790 words

HIGHLIGHT:
Wat U Zegt!


Mijn complimenten voor uw uitstekende zondageditie. Ook hier in Belgie was het
nummer al vroeg in de bus. Ik heb hem van voor naar achteren en nog eens van
achter naar voren uitgeplozen. Deze heel speciale editie zal ik zeker bewaren.
Met alle artikelen in verband met het overlijden van prinses Juliana is het een
bijzonder aandenken geworden. Gefeliciteerd met een geslaagde onderneming.

Bilzen (B.), Marjolein Bartelts

Zondagkrant 2

Zojuist, om 07.45 uur, uw nieuwe zondagkrant ontvangen. Ik keek er al naar uit.
Er ontbrak altijd iets, een beetje kale voordeurmat. Jammer natuurlijk dat een
groot deel aan het overlijden van prinses Juliana moest worden besteed, maar het
is wel een mijlpaal. U heeft er een prachtige krant van gemaakt. Hartelijk dank
daarvoor en veel succes.

Haarlem, Petra Krom

Zondagkrant 3

Gefeliciteerd met uw bijzonder mooie zondageditie, die al om 06.15 uur bij mij
op de mat viel. Maar het kan altijd nog beter. Een tip: besteed ook eens
aandacht aan een sport als kunstschaatsen. Daarover wordt in ons land weinig of
niets geschreven. Zo werd over de juniorwereldkampioenschappen, die begin deze
maand in Den Haag gehouden zijn, ook door De Telegraaf met geen woord gerept. Uw
zondagkrant zou nog meer leesplezier geven indien ook aan deze mooie sport
aandacht werd besteed.

Oudewater, Theo M. Vierbergen

Naamswijziging

Vanaf 1 april a.s. mogen kinderen van 12 jaar zelf bij de rechter naamswijziging
aanvragen. Kinderen zijn nu vanaf 16 jaar pas handelingsbekwaam. Waarom moet dit
er dan weer buiten vallen? Kinderen van 12 jaar zijn nog zeer gevoelig voor
indoctrinatie. De naamswijziging dreigt een nieuw wapen te worden in
'vecht'scheidingen waarvan kinderen de dupe zijn. Wanneer wordt in dit land
gescheiden mensen eens duidelijk gemaakt dat scheiden geschiedt tussen man en
vrouw en niet tussen ouder en kind?

Almere, Ph.A. Debbink

Pronk

Pronk: 'Uh... nu Verdonk er niet intrapt, ben ik straks mijn comfortabele
positie kwijt. Weet je wat, ik zeg gewoon dat ik toch maar blijf zitten, om haar
te pesten...' Pronk, zo ken ik u weer. Laat iedereen nu gedacht hebben dat u
aanbleef om vluchtelingen te helpen.

Rotterdam, Patrick E. Davidson

Ziekenzorg

Leven minister Hoogervorst en staatssecretaris Ross in een andere wereld dan
wij? Hoe verzinnen ze het dat ouderen en chronisch zieken 'voortaan' zo lang
mogelijk thuis verzorgd moeten worden? Dat is nu al het geval! Ouderen en zieken
staan een eeuwigheid op de wachtlijst voor een plekje in een verzorgings- of
verpleegtehuis. Thuiszorg is voor deze mensen allang niet meer voldoende.
Familie tracht zolang mogelijk voor de oudere of zieke te zorgen, samen met de
beperkte thuiszorg. En als het dan echt niet meer gaat, kan men nog jaren
wachten op een plekje in een tehuis.

Almere, Eric Stiphout

Dierenleed

Het betoog van prof. Smalhout over seks met dieren (20/3) is gestoeld op een
bekende drogredenering. Dierenleed in de marge staat in geen verhouding tot
groot dierenleed en daarom moet je het maar niet verwerpen? Ofwel, zolang de
bio-industrie miljoenen dieren kwelt, moet je niet moeilijk doen over seks met
dieren? Onzin natuurlijk. De Dierenbescherming bestrijdt de bio-industrie al
jaren en de misstanden bij veetransporten werden tien jaar geleden al door ons
blootgelegd. Het een doen en het ander niet laten, is het credo.

Niels Dorland

(info@dierenbescherming.nl)

Pepperspray

Als een gewoon burger een verboden wapen zonder enige aanleiding in een
restaurant uitprobeert, komt hij niet onder rechtsvervolging uit door zijn
verontschuldigingen te maken. Van een lid van de Tweede Kamer mag op zijn minst
worden verwacht dat deze onder alle omstandigheden de regels naleeft en zich
verantwoordelijk gedraagt. Ik verwacht dan ook dat er passende maatregelen tegen
Hirsi Ali worden genomen, dezelfde als tegen een gewone burger.

Staphorst, Remy W. Toet

Vuistslag

Het moet voor de Marokkaan die een arts een vuistslag gaf, een ramp zijn te
verblijven in een land waar o.a. het geven van een hand aan een vrouw tot de
normale beleefdheden behoort. Geef deze man dus een enkele reis Marokko en
vergeet niet zijn eventuele Nederlandse paspoort ongeldig te verklaren. Hij zal
ons dankbaar zijn.

Bunschoten, C.W. Nestra

Indonesie

In de NOS-documentaire over het leven van HKH prinses Juliana werd ook aandacht
besteed aan de gewapende strijd bij de onafhankelijkheid van Indonesie. Gemeld
werd daarbij dat deze strijd aan 2500 Nederlandse militairen het leven heeft
gekost. In werkelijkheid liggen op de erevelden van Indonesie echter 6227
Nederlandse militairen begraven. Hun namen staan gegraveerd in de achttien
roestvrijstalen zuilen van het Indie-monument te Roermond.

Naarden, Pia van der Molen

LOAD-DATE: March 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              88 of 114 DOCUMENTS

                                  De Telegraaf

                                 March 23, 2004

Oost-Timor hindert comeback Wiranto

SECTION: Pg. 13

LENGTH: 784 words

door Paul Jansen

KUPANG, dinsdag

Terwijl Jakarta nog op een oor ligt, kleurt het Halim-vliegveld geel. Tientallen
in de partijkleuren van Golkar gehulde kaderleden maken zich rond vier uur 's
ochtends op voor een nieuwe campagnedag en wachten op hun bazen. Wiranto blijkt
niet de enige kandidaat van Soeharto's oude partij die vandaag vanaf de oude
hoofdstedelijke luchthaven het luchtruim kiest. Op de gang passeert concurrent
Akbar Tandjung, de door het hooggerechtshof van corruptie vrijgesproken
partijvoorzitter, die richting Ternate op Sulawesi vliegt.

Gehuld in een geel honkbaljack stapt de 56-jarige viersterrengeneraal even later
in een gehuurde zakenjet. De reis gaat naar West-Timor en later op de dag naar
Bali. De stoer ogende Wiranto, karate-expert en bridgefanaat, vindt het
aanvankelijk nog te vroeg om te praten. Maar als het 3300 dollar per uur
kostende toestel boven de lichtenzee van Jakarta hangt, begint het gesprek toch.

"Kijk toch eens naar al die huizen. Jakarta is ongeorganiseerd, er is geen plan.
Het is hetzelfde probleem als met dit land. Indonesie mist leiderschap." De
terloopsheid van de opmerking verraadt een doorgewinterde politicus. En Wiranto
benadrukt dat hij dat ook is. De ex-legerleider en -minister diende drie
presidenten en had de macht voor het grijpen toen Indonesie in 1998 in chaos
werd gestort. Een kans die de vertrouweling van Soeharto bewust liet lopen, zegt
hij. "Een staatsgreep is onconstitutioneel."

Nu wil de man, die na zijn ontslag maisboer werd, langs democratische weg een
gooi doen naar het hoogste ambt. Een presidentsstrijd die in het verlengde ligt
van de parlementsverkiezingen op 5 april. Wiranto is er heilig van overtuigd
president Megawati Soekarnoputri in een directe confrontatie te zullen verslaan,
want zij heeft de natie de afgelopen jaren "hevig teleurgesteld". "Geef mij een
termijn en ik zal de corruptie aanpakken, de economie genezen, het terrorisme
uitroeien en het volk verenigen."

Die boodschap doet het goed in Kupang, de West-Timorese hoofdstad waar Wiranto
een paar uur later ondanks de regen door duizenden aanhangers in een stadion als
een held wordt begroet. Zij klappen in uitgedeelde partij-T-shirts hun handen
stuk en gaan helemaal uit hun dak als de generaal, die al een cd op zijn naam
heeft staan, begeleid door een lokale eenmansband zijn zangtalent ten gehore
brengt. Na de bijeenkomst vertrekt de autostoet omsingeld door tientallen
brommers naar een kampong, waar een dag eerder door noodweer 32 huizen zijn
vernield. Wiranto luistert als een pater familias de grieven van de gewone man
aan en deelt enveloppen met inhoud uit. Niet om stemmen te kopen, zegt hij, maar
om te helpen.

Sterke man

Wiranto is charismatisch, ontspannen en weet wat hij wil. Daarmee lijkt hij een
antwoord op de roep om een sterke man, die na jaren van economische malaise in
Indonesie herleeft. De orgie van geweld rond de losmaking van het naburige
Oost-Timor in 1999 werpt echter een schaduw over zijn ambitie. De voormalige
legerleider is in Dili aangeklaagd wegens oorlogsmisdaden en voor het buitenland
niet meer salonfaehig.

De generaal beseft dat als geen ander, bezoekt daarom westerse ambassades in
Jakarta en zegt terug in het vliegtuig naar Bali blij te zijn z'n verhaal te
kunnen doen. "Ik heb lang gevoeld dat mijn argumenten niet zijn aangehoord."

Op de achterkant van een lunchbox tekent hij de bevelstructuur van het
Indonesische leger en legt uit waarom hij als hoogste militair niet
verantwoordelijk kan worden gehouden voor de ruim duizend doden, onder wie een
Nederlandse journalist. "De waarheid is dat ik alles heb gedaan voor een
vreedzame machtsoverdracht. Die moest ik na 23 jaar strijd in drie maanden
regelen en dat het niet is gelukt, spijt me, maar de rellen waren niet mijn
planning of nalatigheid.

De buitenwacht zegt: Wiranto is eindverantwoordelijk. Dat klopt, maar als men
beweert dat ik schuldig ben aan grove mensenrechtenschendingen zeg ik: nee. Er
wordt altijd gedacht dat in Indonesie het leger achter problemen zit. Maar
zoiets werd toch ook niet geroepen toen Los Angeles na de Rodney King-zaak in
lichterlaaie stond."

Als de avond invalt, landt het toestel in Denpasar. Daar volgt op het vliegveld
een ongemakkelijke, korte ontmoeting met Prabowo Subianto, de ex-schoonzoon van
Soeharto met wie Wiranto in 1998 te midden van een brandend Jakarta een
machiavellistische strijd uitvocht. De vroegere Kopassus-commandant is ook al op
campagne voor de Golkar-nominatie. Die partijstrijd heeft ertoe geleid dat
Wiranto als troef een stille alliantie is aangegaan met de man die hem in 2000
ontsloeg: ex-president Wahid. Vreemd? "Nee", zegt hij. "Dat is politiek."

LOAD-DATE: March 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              89 of 114 DOCUMENTS

                                  De Telegraaf

                                 March 21, 2004

Een kus voor de Koningin

SECTION: Pg. 4

LENGTH: 153 words


Van een onzer verslaggevers

AMSTERDAM, zondag

Jos Brink had de primeur. Hij was de eerste 'gewone' Nederlander die de Koningin
in het openbaar durfde te zoenen.

Het was april 1979. Juliana was met haar kinderen en kleinkinderen hoofdgast van
het programma ter ere van haar 70e verjaardag. "Tijdens die uitzending deed ik
zoals ik altijd deed: ik trok me van niets of niemand wat aan, ook van de RVD
niet. De Koningin was volgens mij net zo zenuwachtig als ik, dus waarom zou ik
geen grapje met haar mogen maken?", vertelt Brink.

Juliana nam het de jonge Brink niet kwalijk. Sterker nog, ze kreeg de smaak te
pakken. Toen luitenant-kolonel Alida Bosshardt van het Leger des Heils haar
tachtigste verjaardag vierde kwam ze speciaal naar Hotel Krasnaposky in
Amsterdam om de majoor met drie hartelijke kussen op de wangen te feliciteren.
Presentator van dit feestprogramma voor de majoor? Juist ja, Jos Brink.

LOAD-DATE: March 21, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              90 of 114 DOCUMENTS

                                  De Telegraaf

                                 March 16, 2004

CORBIJNS EIGEN OSCAR

SECTION: Pg. 4

LENGTH: 219 words


De wereldbekende fotograaf Anton Corbijn (49), die in het Cobra Museum in
Amstelveen door president-directeur Leo van Wijk de waardevolle KLM Paul Huf
Award in handen gedrukt kreeg, maakte van zijn dankwoord een 'glimlachend'
showtje. "De Paul Huf Prijs werd de dag na de Oscars bekendgemaakt. Toen ik mijn
ouders enkele dagen later belde, feliciteerden zij mij met mijn Oscar..."

Anton vertelde ook van zijn vele fanmail met tegengestelde reacties. Een brief:
"Je bent te ver van je roots bezig, te ver van Brood, Sex Pistols, Bono. Je
leunt te veel op het establishment. Een andere brief: Je moet je meer op de
gewone man concentreren. Ik ben gepensioneerd; mijn vrouw en ik hebben nu alle
tijd om te poseren. Bovendien hebben we een nieuw behang..."

"Ik geloof dat iedereen zo'n beetje gelijk heeft. Dat geldt ook voor de
tussenliggende reacties", aldus Anton Corbijn die fijntjes liet doorschemeren
voordien niet op de hoogte te zijn geweest van deze prijs.

Overigens zou Paul Huf, begin 2002 overleden, zondag jl. 80 jaar zijn geworden.
Na zijn overlijden is er ook een Junior Award in het leven geroepen die door Leo
van Wijk werd uitgereikt aan de mooie Sun Ha Borger, die voor de KLM op Curacao
en in Korea fotografeerde. Zij kreeg een waarderend knipoogje van de presente
weduwe Bonny Huf.

LOAD-DATE: March 16, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              91 of 114 DOCUMENTS

                                  De Telegraaf

                                 March 12, 2004

GEK HE...

SECTION: Pg. 5

LENGTH: 163 words


HET Sociaal en Cultureel Planbureau heeft ontdekt dat het vertrouwen in de
rechtspraak is gekelderd, evenals het vertrouwen in politie, parlement en
ambtenaren.

Gek he, dat de gewone man dat allemaal allang wist...

Dat-ie allang had gezien dat rechters te laag straffen, dat er een misdadig
groot tekort is aan dienders, dat er van het parlement meer gezever dan
daadkracht uitgaat en dat ook de bureaucratie niet tot vrolijkheid stemt.

De geleerden van het SCP hebben, overigens, ook nog onderzocht of er een verband
bestond tussen het gebrek aan vertrouwen en het lezen van bepaalde dagbladen.

En jawel hoor. Dat verband bestaat.

Lezers van De Telegraaf hebben minder vertrouwen in de rechtspraak dan lezers
van andere bladen. Nogal wiedes, zeg, als je beter wordt voorgelicht!

In zijn hart vindt het SCP dat trouwens ook, want het eindigt zijn rapport met
een pleidooi voor verbetering van de kwaliteit en de doelmatigheid van de
rechtspraak.

HERMAN EETGERINK

LOAD-DATE: March 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              92 of 114 DOCUMENTS

                                  De Telegraaf

                                 March 12, 2004

Jeroen van Merwijk weer geheel zichzelf

SECTION: Pg. 17

LENGTH: 536 words

Al vijftien jaar cabaretier en nog steeds in de kleine zaal, meldt Jeroen van
Merwijk opgeruimd. En dat, zo laat zich zonder moeite voorspellen, zal niet
licht veranderen, want als er iemand niet probeert om in de smaak te vallen van
het grote publiek, dan is het deze Utrechtse dwars- en pestkop. Ook zijn
nieuwste programma, 'Ik ben blij dat ik mezelf niet ben', houdt in elk geval
geen rekening met wat 'de mensen' willen.

Zo geeft Van Merwijk een vals riedeltje weg over 'de gewone man', over de
diepzinnigheid van diens oordelen en over het jammerlijke feit dat er voor
diezelfde gewone man nou nooit eens wat op de televisie is, een leuk spelletje
of zo, of de gelegenheid om zijn mening te geven. Enfin, dat werk dus, niet
bepaald geschikt voor het verwerven van grote populariteit.

Wat weer als voordeel heeft dat Van Merwijk met geen kip rekening hoeft te
houden en vrijelijk op zere tenen kan gaan staan. Doet-ie dan ook ruimhartig.
Bijvoorbeeld met zijn van de gangbare opinie afwijkende, in sarcasme gedrenkte
inzichten in de Nederlandse gastvrijheid ten opzichte van allochtonen. Zwaaier
met linkse banieren dus? Nee, zo simpel zit Van Merwijk nu ook weer niet in
elkaar, al laat hij er geen enkel misverstand over bestaan premier Balkenende
een ramp voor het land te vinden. Maar tegelijk laat hij geen spaan heel van de
progressieve onderwijsvernieuwingen van de jaren zestig en komen er ook verder
soms apen uit de mouw die links niet mooi vindt.

Jeroen van Merwijk verpakt z'n gesar vanouds in al evenmin op vlotte consumptie
gerichte teksten, schuwt de humor van de komische onderbroek als de pest en
draait een serie liedjes af die meer van het luisterend oor vergen dan
gemiddeld. Om de weerbarstigheid verder op te voeren, bedacht de cabaretier dat
hij zichzelf voortdurend onderbreekt door een luidsprekerstem te laten
verkondigen dat het hoog tijd wordt dat meneer Van Merwijk nu eindelijk eens
begint met zijn hilarische ontboezemingen.

Zelfdestructief

Of het hieraan ligt, weet ik niet, maar feit is dat de premiere in de Goudse
schouwburg inderdaad een slepende indruk maakte en Van Merwijk net iets te ver
leek te gaan in de lijn van zelfdestructief commentaar. Maar ja, hoe zwaar weegt
dat bij iemand die zonder twijfel wel de middelen heeft om een gesmeerd avondje
in elkaar te zetten, maar dat nou net niet wil? Dat wil zeggen: hij vindt wel
dat het allemaal reuze geslaagd moet zijn, maar dan geheel op zijn ontregelende
voorwaarden.

Maar zelfs wie die graag aanvaardt, zoals ik, voelt zich niet optimaal bediend
met 'Ik ben blij dat ik mezelf niet ben'. De oogst is zeker niet niks: een stuk
of wat vlijmscherpe en geestige liedjes in dat typische Van Merwijk-idioom, een
fraai en oprecht liefdeslied zelfs, venijnige brokjes conference, plus het
heimelijke genoegen, voor wie net als hij vroeger ook de eigenaardige gewoonte
had soms een boek te lezen, om hem stiekem iets van Reve te horen jatten.

Maar met het mengen van al die onderdelen laat zich een gelukkiger hand denken.
En die stem op de achtergrond zou ik vermoedelijk niet missen. Daar gaat hij nu
dus zeker niets aan veranderen, want als er iemand zichzelf is, dan is dat Van
Merwijk.

Peter Liefhebber

LOAD-DATE: March 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              93 of 114 DOCUMENTS

                                  De Telegraaf

                                 March 5, 2004

"Met 'gewoon doen' kan Nederland veel bezuinigen"

SECTION: Pg. 6

LENGTH: 812 words

HIGHLIGHT:
Wat U Zegt!


De nieuwe bezuinigingen van EUR 3,3 miljard kunnen gemakkelijk worden
gerealiseerd. Andere EU-landen besteden 0,7% van hun BNP aan ontwikkelingshulp.
Omdat Nederland altijd het braafste jongetje van de klas wil zijn, reserveren
wij al jarenlang 0,8% van ons BNP voor ontwikkelingshulp. Hulp, waarvan de
effectiviteit betwistbaar is. Wanneer Nederland in de Europese pas gaat lopen en
ook op 0,7% gaat zitten, kunnen miljarden worden bespaard. Daarnaast is de
Nederlander met ca. EUR 160 per inwoner veruit de grootste nettobetaler aan de
EU. De tweede plaats wordt op respectabele afstand ingenomen door de Zweden met
EUR 80 per inwoner. Wanneer we dus, conform onze volksaard, 'gewoon gaan doen',
houden we nog geld over ook.

Rotterdam, M. de Zeeuw

Bezuinigen 2

Terecht heeft Zalm harde kritiek geleverd op Frankrijk en Duitsland, die de
3%-norm van het stabiliteitspact aan hun laars lapten. Maar die slag heeft hij
verloren. Als geboren diplomaat heeft minister Bot vervolgens de internationale
plooien weer wat glad weten te strijken. Maar nu Nederland zelf die norm dreigt
te overschrijden, heeft Zalm een probleem. Het economisch herstel gaat in
Frankrijk en Duitsland sneller dan bij ons en dat zou een reden moeten zijn ook
hier tijdelijk de teugels iets te laten vieren. Zalm kan dat niet doen zonder
gezichtsverlies, maar het lijkt wel verstandiger te zijn. Het zou daarom van
grootheid getuigen als Zalm toch eenmalig een begrotingstekort van 3,3% zou
accepteren.

Tilburg, Hans von der Fuhr

Bezuinigen 3

Er moet nog meer bezuinigd worden en welke sector wordt weer als eerste genoemd?
De gezondheidszorg. Omdat er in onze ziekenhuizen meer vergaderingen worden
belegd dan dat er operaties worden verricht, zou ik willen adviseren eerst eens
drastisch het leger van managers te saneren en het salaris van directeuren op
een acceptabel niveau te brengen. Anders wordt Jan Modaal weer de dupe van het
feit dat gierige Gerrit ten koste van alles wil voorkomen dat hij in Brussel met
zijn eigen woorden om de oren wordt geslagen.

t.adelaar@hetnet.nl

Ster

Pia Douwes schijnt al in de Broadway-musical te schitteren voordat ze in het
vliegtuig naar New York zit. Dat je in Nederland meteen 'schittert' als je de
eerste ronde van Idols haalt en een staand applaus krijgt als je op het toneel
een wind laat, wil niet zeggen dat het Amerikaanse publiek ook voor je warm
loopt. Daar moet je je eerst bewijzen en niet zo zuinig ook.

Den Helder, J.G. Vos

Selectief

Als een burger de wet overtreedt, wordt hij vervolgd. Geldt dat niet voor de
Belastingdienst, nu de praktijk van 'selectief innen' aan het licht is gekomen?
Want deze praktijk druist in tegen het grondbeginsel van de rechtsstaat,
namelijk dat iedereen gelijk is voor de wet. Als een staatsorgaan, dat juist
belast is met het bewaken van de naleving en het uitvoeren van een bepaalde wet,
daarmee gaat knoeien, komt dat neer op ondermijning van de rechtsstaat.

Amsterdam, N. Konstantinov

Apk-keuring

Dat de Bovag voorstander zou zijn van het om de twee jaar apk-keuren van auto's
(Tel. 27/2) is niet waar. Bovag en RAI willen juist dat de apk-keuring elk jaar
verplicht blijft. Dat dit hard nodig is voor de verkeersveiligheid blijkt
onomstotelijk uit onderzoeken, die in opdracht van Bovag en RAI zijn uitgevoerd.
Het merendeel van de automobilisten zegt namelijk zelf, zonder de apk-plicht,
geen onderhoud aan de auto te laten uitvoeren. En aan auto's van drie en vijf
jaar oud blijkt al heel wat mis te zijn. De apk moet voor auto's vanaf drie jaar
dus echt elk jaar.

Bunnik, Koos Burgman

(Bovag-RAI)

Erewoord

Een Algerijnse asielzoeker trouwt her en der vrouwen en licht ze op. Ook in
Nederland trouwde hij, zonder papieren, een vrouw. Zijn erewoord dat hij
daadwerkelijk degene was die hij beweerde te zijn, was genoeg voor de ambtenaar.
Toen ik wilde trouwen (ook in Groningen), ging het anders. Mijn (Nederlandse)
vrouw is geboren in Kameroen, waar haar ouders toen werkten, en is op haar zesde
met de hele familie teruggekeerd naar Nederland. Wij moesten een recente kopie
van haar geboortebewijs uit Kameroen overleggen, geaccordeerd door de
Nederlandse consul in Kameroen en het ministerie van BuZa in Den Haag. Kwam dit
niet op tijd, dan hadden we onze bruiloft moeten uitstellen. Ons erewoord had
dus minder waarde dan dat van een buitenlander. Typisch Nederlands?

Amsterdam, Bob Marinus

Donatie

De donaties aan de campagnekassen voor de Amerikaanse verkiezingen (Tel. 2/3)
zijn afkomstig van een Political Awareness Committee (PAC), dat wordt gevormd
door medewerkers van Shell Oil en niet door Shell Oil als bedrijf. De donaties
worden opgebracht uit de prive-middelen van de employees. De organisaties
functioneren volstrekt onafhankelijk. Shell Oil als bedrijf bemoeit zich ook
niet met de besteding van deze financiele middelen.

Den Haag, Henk Bonder (Shell)

LOAD-DATE: March 5, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              94 of 114 DOCUMENTS

                                  De Telegraaf

                                 March 4, 2004

"Jezelf overwinnen is het mooist"

SECTION: Pg. 25

LENGTH: 601 words

HIGHLIGHT:
Tobey Maguire, jockey tegen wil en dank in 'Seabiscuit'

LOS ANGELES, donderdag

Het is stil op de paardenracebaan; er wordt vandaag niet gelopen. Op het
voorterrein staat een standbeeld van Seabiscuit, het beroemde paard dat met een
reeks overwinningen in de crisisdagen van de jaren dertig een beetje de hoop
vertegenwoordigde voor de gewone man. Een paard dat een beetje scheefliep en
door niemand werd gezien als een echte winner. Dat eigendom was van een
failliete industrieel, getraind werd door een cowboy in een tijd dat er geen
cowboys meer bestonden, en bereden door een gevallen bokser die geen wedstrijd
meer won.

Tobey Maquire geeft een klopje op de flanken van het koperen paard. "We hebben
wel wat gemeen", zegt hij glimlachend. "Al waren het maar de rugklachten." In
Hollywood gonst het gerucht dat Maguire ontslagen zou zijn bij de opnames van
'Spiderman II'. "Onzin", zegt hij. "We hebben de boel even stilgelegd, want ik
had bij al die stunts te veel last van mijn rug. We laten er nu even naar
kijken, want ik wil in topvorm zijn als ik aan een film begin."

Hij werd door regisseur Gary Ross gevraagd de rol op zich te nemen van jockey
Red Pollard, een getroebleerde jongeman die onverwacht mocht plaatsnemen op de
rug van Seabiscuit. "Tobey weet wat het is om een leven vol tegenslagen achter
de rug te hebben", zegt Ross. "Ik weet zeker dat hij de enige is die die rol had
kunnen spelen." Dat Maguire lid is geweest van de AA, is een publiek geheim.
"Maar ik ben nu al 'nuchter' sinds mijn negentiende, dat is bijna tien jaar. Ik
drink geen druppel alcohol. Maar goed, ja, je weet wat ellende is."

Openhartig

Tobey Maguire spreekt openhartig over zijn eigen problemen. "Ik denk dat ik ze
onder controle heb. Dat geldt niet voor de roddels. Ik heb besloten dat de pers
mag schrijven wat ze wil, want ik ken mijn eigen waarheid door en door. Ik ben
een professional. Ik leef voor mijn werk. Ik train elke dag om in conditie te
blijven. Ik volg een dieet om mijn gewicht op peil te houden. Ik speel de
laatste tijd fysieke rollen... dan kun je niet rommelen met je lijf."

De opnames voor Seabiscuit zijn zwaar geweest, want hij was ervan overtuigd dat
hij alle 'stunts' zelf moest doen. "Je moet mij op dat paard zien zitten. Als de
camera op afstand blijft, omdat er een echte jockey voor mij invalt als het erom
gaat spannen... dan voelt de toeschouwer dat. Je moet eerlijk blijven tegenover
je publiek; en de consequentie is dat je zelf op de rug van zo'n paard moet
zitten. Aan het einde van de dag heb je benen als dropveter. Je wordt helemaal
door elkaar gerammeld."

"Ik wist eigenlijk niet wie Seabiscuit was toen ik aan de film begon", zegt
Maguire als we over de 'racetrack' lopen. "Ik hou niet zo van paardenraces en
gokken. Maar toen besefte ik dat het verhaal over veel meer gaat dan over winnen
en verliezen. De drie mannen achter Seabiscuit hebben allemaal hun pakket aan
tragedies doorgewerkt. En ze leven in een tijd waarin heel veel mensen werkeloos
zijn en alles hebben verloren dat ze hadden. En nu is er dan dat sprankje hoop
dat de toekomst toch weer iets goeds zal brengen. Dat herkende ik. Ik heb in
diepe dalen gezeten, en het enige dat je er dan uitredt, is als je iets ziet
glinsteren aan de horizon. Als je daar dan eenmaal gekomen bent, moet je zorgen
dat je dat nooit meer verliest."

Van een afstand zien we het standbeeld glinsteren in de hete Californische zon.
Tobey Maguire mijmert. "Ze zullen voor mij nooit een standbeeld oprichten, denk
ik. Maar dat hoeft ook niet. Ik weet zelf welke overwinning heb geboekt...
namelijk die op mezelf. En dat is de mooiste wedstrijd die een mens kan winnen."

LOAD-DATE: March 4, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              95 of 114 DOCUMENTS

                                  De Telegraaf

                                 March 4, 2004

Dat scheelt een hoop!

SECTION: Pg. 43

LENGTH: 457 words

HIGHLIGHT:
Column


Waren we dankzij het briljante hondenpoepzakje van wethouder Drolsius eh...
Bolsius eindelijk verlost van de hondendrek op straat, nu is er alweer
letterlijk stront aan de knikker in de Rotterdamse binnenstad. En zelfs veel
erger.

Onlangs hebben de politiebobo's namelijk uitgedokterd, dat de burger zich wel
eens 'nog veiliger' zou kunnen voelen, als er dagelijks een zwerm politieagenten
te paard door de stad hobbelt. Sindsdien is een tochtje door het stadshart
alleen aan te raden met een stel lieslaarzen!

Woedende winkeliers waren het al gauw 'strontzat' om hun klanten letterlijk naar
binnen te zien glijden. Twee weken geleden stapten zij op hoge poten (dat moest
wel, want de paardenvlaaien naderden inmiddels okselniveau) naar het stadhuis om
daar een gepekelde brief af te leveren.

De 'boodschap' van de brief was helder: welke 'paardenl..' haalt het in z'n
hoofd om agent Drimmel op z'n schimmel de hele stad onder te laten bouten,
terwijl Jan met de Pet verplicht is de keutel van z'n tekkel van de straat te
krabbelen. Deze zaak stinkt!

Maar hoera! Het stadhuis zag in, dat er iets niet klopte. Afgelopen week kwam er
een even verrassende als hilarische oplossing: een mobiele kakbrigade!

Nee, 't is geen vroege aprilgrap. Zodra een politiepaard met z'n bolle billen
begint te wiebelen, belt de agent direct deze speciale poepploeg op om de exacte
locatie van de bolus door te geven. (Ziet u hem ondersteboven hangen, die agent,
controlerend of het geen vals alarm is in de vorm van een scheet?). Vervolgens
snelt de bolusbrigadier naar het 'plaats delict' om de drol van de knol van het
wegdek te schrapen.

Tjonge jonge, nou wist ik dat die bereden politie over het paard getild was,
maar dit slaat alles! Wat een decadentie, zo'n speciaal cleanteam dat de stront
op mag rapen. "Hallo... ja, mijn paard heeft net de Lijnbaan volgescheten. Pal
voor de pizzeria. Ruim jij het even snel op, want het verliefde stel dat achter
het raam zit te eten, kijkt een beetje zuur...."

Ik ben trouwens benieuwd wie ze voor deze 'shitbaan' kunnen ze strikken. Een
legertje poepchinezen misschien?

Gisteravond had ik opeens een geniale ingeving! Die paardenpoepbrigade gaat mij
een enorme berg werk schelen. Tot nu toe heb ik elke avond keurig netjes een
papieren zakje onder het harige hol van mijn golden retriever geschoven. En elke
avond word ik daar behoorlijk misselijk van.

Maar vanaf nu is dat verleden tijd. Ik bel gewoon die bolusbrigade, doe mij voor
als politieagent te paard en geef de locatie van de drol van m'n hond Bas door.
Haha, en ik zie nog een voordeel: om ervoor te zorgen dat de omvang van die
hondenvijg overeenkomt met die van een paard, laat ik 'm vanaf nu nog maar een
keer in de drie dagen uit.

LOAD-DATE: March 4, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              96 of 114 DOCUMENTS

                                  De Telegraaf

                                 March 2, 2004

Dutroux doezelt weg in verdachtenbank

SECTION: Pg. 11

LENGTH: 513 words

Van onze speciale verslaggeefster

AARLEN, dinsdag

Marc Dutroux heeft de eerste dag van zijn proces gisteren voor het grootste deel
dommelend doorgebracht. Met het hoofd op de armen hoorde het 'monster van
Belgie' in zijn glazen kooi aan hoe de twaalfkoppige volksjury werd
geselecteerd, die de komende maanden moet oordelen over de beruchte
kindermoordenaar en zijn kompanen.

Voorzitter Stephane Goux van het zogeheten assisenhof in het Waalse Arlon maakte
een keer een opmerking over de houding van Dutroux tegen zijn advocaat Xavier
Magnee - "uw client lijkt in slaap te zijn gesukkeld" - maar liet hem verder
begaan.

Paul en Betty Marchal, de ouders van het vermoorde meisje An, noemden de houding
van Dutroux gisteren 'totaal respectloos'. Magnee verklaarde na afloop dat
Dutroux 'vermoeid' was door slaapgebrek. "Maar zijn houding is inderdaad niet
ideaal", aldus de bekende strafpleiter.

Excuses

Voorzitter Goux had echter wel wat anders aan zijn hoofd omdat tientallen
kandidaat-juryleden met de meest uiteenlopende excuses probeerden te voorkomen
dat zij de komende maanden in de krappe assisenzaal oog in oog met Dutroux
zouden moeten doorbrengen.

In totaal zijn er 180 kandidaten door het lot aangewezen, waarvan er 24 moesten
overblijven. De meeste weigeraars hadden verklaringen van de werkgever of een
arts meegenomen, maar sommige mensen gooiden het over een heel andere boeg.

"Mijn dochter heet ook Julie", voert de zwangere eigenaresse van een
juwelierszaak in Arlon aan als verschoningsgrond, verwijzend naar het achtjarige
slachtoffertje Julie Lejeune. "Ik kan niet lezen en ik versta u niet", meldt een
ietwat morsige man en een kortgerokte dame bekent spontaan "ik kan toch mijn
mond niet houden".

Kalfjes

Anderen gooien het op langdurig tandartsbezoek, zieke kinderen of echtgenoten,
het lam- en kalfjesseizoen voor een veearts, vooringenomenheid ("ik ben
anarchist en niet onpartijdig in deze zaak"), een verleden van seksueel misbruik
of vrienden in de verkeerde kringen ("mijn man komt over de vloer bij
onderzoeksrechter Langlois"). Een man kan meteen vertrekken omdat hij binnenkort
zelf voor de rechter moet verschijnen.

Uiteindelijk resteerden 48 vrijwilligers, waarvan na loting en wraking door de
advocaten van de verdachten zes mannen en vrouwen overblijven plus twaalf
reservejuryleden. De rest van de middag luisteren zij naar de slaapverwekkende
voorlezing van procedurele teksten totdat Goux het verlossende woord spreekt.
"Gezien de vermoeidheid van de jury gaan we morgen verder."

Buiten verdringen tientallen cameraploegen zich om de advocaten en de schaarse
toeschouwers te interviewen. Het 'proces van de eeuw' brengt amper gewone
burgers op de been in het besneeuwde Aarlen. Slechts een man is gisteren
opgepakt omdat hij een galg voor het gerechtsgebouw heeft neergezet. Een
promotieteam van Red Bull wordt weggestuurd. Voor het overige kijkt de bevolking
van Aarlen geamuseerd naar het mediacircus in de straten. Een enkeling haalt
zelfs de videorecorder van stal om vast te leggen hoe Aarlen de wereldpers
haalt.

LOAD-DATE: March 2, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              97 of 114 DOCUMENTS

                                  De Telegraaf

                               February 28, 2004

Pionieren met de trein

SECTION: Pg. 21

LENGTH: 1387 words

HIGHLIGHT:
SPOORWEGEN IN AMERIKA HEBBEN IETS MYTHISCH

SANDPOINT - De diesellocs kreunen. Langzaam maar gestaag trekken twee machtige
locomotieven tien zilverkleurige wagons over een enkelspoor van het oosten naar
het westen van de Verenigde Staten. 'W're riding the tchoo tchoo train' dwars
door de Amerikaanse Rocky Mountains.

Rechts bizons, herten en beren. Links meren en woeste rivieren. Het landschap is
prachtig, de uitzichten zijn wijds en verbluffend. Montana is ongetwijfeld een
van de mooiste staten van de VS en per trein lijkt alles nog indrukwekkender dan
het al is.

Veel Amerikanen dromen van het reizen per spoor. Passagierstreinen rijden er wel
in de VS, maar een veelgebruikt vervoermiddel, zoals in Nederland, is het niet.
De afstanden zijn te groot en dienstregelingen te onzeker. De Amtrak, de
Amerikaanse spoorwegmaatschappij, exploiteert verspreid over het land
verscheidene lijnen tussen grote steden, maar reizen per spoor is in Amerika een
rariteit; Amerikanen vliegen.

Voordat vliegen ook voor de gewone man betaalbaar werd, waren treinen in de VS
wel populair. Vraag de wat oudere Amerikaan naar de Southern Pacific's Sunset
Limited, de Santa Fe Railroad of de Northern Pacific's North Coast Limited en
hij haalt melancholisch herinneringen op aan de 'Gouden Spoortijd' van de jaren
'40 en '50 van de vorige eeuw. Bij een trein denkt men in de VS niet aan een
sprinter of dubbeldekker die de forens in twintig minuten van Rotterdam naar Den
Haag brengt. Spoorwegen hebben in de VS iets mythisch, ze doen de Amerikaan
denken aan de tijden van de pioniers, indianen en het bouwen van steden.

Gerenoveerd

Om die mythe in stand te houden, maakt de Montana Rockies Rail Tours gebruik van
originele uit de vorige eeuw stammende wagons. De organisatie is een van de
spoorwegbedrijven in de VS die uit toeristisch oogpunt spoorwegtrajecten
exploiteert. De rijtuigen van de Montana Rockies Rail Tours zijn grondig
gerenoveerd en aangepast aan de eisen van deze tijd, maar het zijn en blijven
tot de verbeelding sprekende historische wagons.

Alle reizigers die in de stad Sandpoint in Idaho inchecken voor de 3-daagse reis
hebben het gevoel op avontuur te gaan. De over het algemeen welgestelde, op
leeftijd zijnde Amerikanen zijn uitgelaten. Reisleider Danny laat geen
mogelijkheid onbenut om zijn gasten nog meer op te jutten. Met onvervalst
Amerikaans enthousiasme roept hij: "Wat u de komende dagen zult zien, is mooier
dan u had kunnen dromen. Ga lekker zitten en bedenk: Whatever you want, we can
do!

Al snel na het verlaten van het station in Saindpoint rolt de trein langs de
oevers van het enorme Lake Pend Oreille, een van de meren in de staat Idaho. Het
uitzicht vanuit de zogenoemde dome coach, een wagon met een verhoging op het dak
zodat de reiziger alle kanten op kan kijken, is bijzonder. De trein komt op
plaatsen waar het onmogelijk is om met een auto te rijden. De diesellocs slepen
de wagons over smalle bruggen en langs randen van diepe afgronden.

Het water in het enorme meer is azuurblauw. Rondom de plas hebben honderden
verschillende soorten vogels hun broedplaats. Vooral veel arenden houden zich op
in de bomen langs het visrijke meer. De reizigers in de trein juichen als een
adelaar, het symbool van de VS, laag over het panoramadak van het rijtuig
vliegt. De machtige vogel strijkt neer op een dode boom die over het water helt.

Tijdens de tocht blijkt bloody mary, een mixdrankje van onder meer tomatensap en
wodka, bijzonder populair. Zelfs de commentator die tijdens de rit de reiziger
op bijzonderheden wijst, prijst de mixkwaliteiten van de barman. Terwijl de
lunch in de restauratiewagen wordt opgediend, tuft de trein langs de oevers van
de Clark Fork River richting de stad Missoula.

Grote verrassing in de studentenstad Missoula is het bier. De stad aan de voet
van de Hell's Gate Canyon in de staat Montana blijkt een aantal bijzonder goede
bierbrouwerijen te herbergen. De Big Sky Brewery brouwt onder meer de Moose
Drool. De naam van het donkere bier doet het ergste vermoeden (elandenkwijl).
Toch is het bijzonder smaakvol, zeker in de combinatie met een flinke lap Black
Angus biefstuk. Na het diner raadt de ober een Amber van de Bayern Brewery uit
Missoula aan. Fijne stad Missoula!

Fenomenaal

De volgende dag volgt een lange tocht dwars door de staat Montana. De
vergezichten tijdens de reis zijn fenomenaal. Niet voor niets wordt dit deel van
de VS ook wel Big Sky Country genoemd. De spoorlijn doorklieft grote valleien
met uitgestrekte graslanden. The Great Plains, de grote vlakten, werden vroeger
bevolkt door honderdduizenden bizons. Nog steeds leven de beesten op de vlaktes
en zijn ze vanuit de trein te zien, maar vanwege de intensieve jacht in het
verleden zijn zij sterk in aantal afgenomen.

Op de vlaktes vonden ook felle gevechten plaats tussen de oorspronkelijke
bewoners, de indianen, en de kolonisten, de Amerikanen. Uiteindelijk viel de
bloedige en veelal ongelijke strijd uit in het voordeel van de Amerikanen. Als
de commentator in de trein verhaalt over een van de veldslagen, laat reiziger
Randy weten dat hij dit niet het mooiste stukje uit de Amerikaanse geschiedenis
vindt. Hij krijgt bijval van alle andere reizigers in de coupe.

Na een lange klim bereikt de trein in de middag de zogenoemde Continental
Divide. Dit is de regenscheiding. Ten westen van dit punt stroomt het water naar
de Grote Oceaan en ten oosten naar de Atlantische Oceaan. De Mullan Tunnel loopt
dwars door de Continental Divide heen. Een schijnbaar eeuwigdurende afdaling
naar de stad Bozeman volgt. De omgeving is prachtig, maar in de trein zelf is
weinig te beleven. Zeker als de rijtuigen stilstaan op daarvoor bestemde
passeerstukken in het enkelsporige traject om een tegemoetkomende trein voorbij
te laten gaan, is het duimendraaien en een kaartje leggen. Hoe het personeel van
de Montana Rockies Rail Tours ook zijn best doet, echt spannend wordt het niet
in de wagons.

Vanuit Bozeman gaat de reis vervolgens naar Livingston. Dit plaatsje, de poort
tot het bekende Yellowstone Park, is het decor van de film 'A river runs trough
it' van Robert Redford. Hier keert de trein om en gaat de reis verder per
huurauto om het Yellowstone Park te verkennen. Overal in het park wordt de
bezoeker gewaarschuwd voor onverwachte ontmoetingen met wilde dieren waaronder
vooral beren. Het risico om op een dolle beer te stuiten, is echter kleiner dan
in een van de vele geisers van het park te stappen. Het uitgestrekte reservaat
heeft naast bossen en verschillende meren, wildstromende rivieren en watervallen
vele tientallen grotere en kleinere actieve geisers. In delen van het park hangt
een permanente zwavellucht, die vanuit grote dieptes opstijgt.

De Old Faithful Inn, midden in het park, is een belevenis op zich. Het enorme
zeven verdiepingen tellende, volledig uit boomstammen opgetrokken hotel is
gebouwd naast de grootste geiser van het park, de Old Faithful. Alles kraakt en
piept in het houten gebouw. De deuren, de vloeren, de bedden (vooral die van de
andere hotelgasten) en zelfs de muren zuchten onder druk van de forse wind die
door het park waait.

Als je de nacht in zo'n romantisch hotel op een van de mooiste plekken op aarde
hebt doorgebracht, voldoet geen enkel ander hotel meer. Het motel langs de
snelweg naar het vliegveld is shabby en smoezelig. Ver weg, aan de andere kant
van de oceaan, roept het eigen bed. Thuis!

REISWIJZER

Het Amerikaanse bedrijf Montana Rockies Rail Tours exploiteert een aantal
toeristische treinlijnen in Noord-Amerika en Canada. In oude, gerestaureerde
luxe wagons worden de reizigers over goederensporen door de Rocky Mountains
gereden.

De Montana Daylight Tour loopt over een traject van 478 miles van Spokane, WA,
naar Livingston, ID. De trein kent drie verschillende klassen: Discovery, Big
Sky, Montana Gold. Deze laatste is bijzonder luxe en vooral zeer geschikt voor
groepen.

Het reisbureau Incento te Bussum, gespecialiseerd in treinreizen, biedt
verschillende tours aan met de Montana Daylight, in combinatie met bijvoorbeeld
een huurauto door het Yellowstone Park. Een reis in de Big Sky-klasse, incl.
huurauto, is er vanaf EUR 1050. Voor inlichtingen: tel. 035-6955111 of
www.incento.nl. De Reiskrant vloog naar Amerika met United Airlines/United
Express (www.unitedairlines.nl), dat wereldwijd 3300 vluchten per dag uitvoert.

LOAD-DATE: February 28, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              98 of 114 DOCUMENTS

                                  De Telegraaf

                               February 23, 2004

Ramptoerisme Belgen naar onze ziekenhuizen

SECTION: Pg. 3

LENGTH: 162 words

Van onze correspondent

BRUSSEL, maandag

De Belgische socialisten willen gratis bussen naar Nederland laten pendelen om
Vlamingen te laten zien hoe slecht het in hun ogen gesteld is met de Nederlandse
ziekenhuizen en scholen.

De pendeldiensten zijn het initiatief van de socialistenleider Steve 'Stunt'
Stevaert, die in Belgie bijna wekelijks het nieuws haalt met een plan om een
overheidsdienst of trein- of buskaartje gratis te maken.

Volgens Steveart moeten de busreizen duidelijk maken dat de Nederlanders
slechter af zijn doordat aan ons kabinet geen socialisten deelnemen.

Door de 'gewone' Vlaming tijdens het tripje in contact te brengen met de
'gewone' Nederlander moet volgens Stevaert duidelijk worden dat Belgie op het
gebied van bijvoorbeeld huurprijzen, kleuteronderwijs of een bezoek aan de
tandarts veel beter presteert dan Nederland.

"Iedereen zal zelf kunnen vaststellen hoe het leven is zonder socialisten in de
regering", aldus Stevaert.

LOAD-DATE: February 23, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              99 of 114 DOCUMENTS

                                  De Telegraaf

                               February 20, 2004

"Belediging homeopathie teken van onkunde"

SECTION: Pg. 6

LENGTH: 793 words

HIGHLIGHT:
Wat U Zegt!


Minister Hoogervorst kondigt wettelijke maatregelen aan tegen kwakzalverij en
zegt: 'Hoe bestaat het dat huisartsen, die jarenlang een wetenschappelijke
opleiding hebben gevolgd, zich serieus bezighouden met homeopathie? Terwijl
iedereen weet dat je mensen dan gewoon water voorschrijft.' Deze uitspraak is
een belediging voor elke arts die zich serieus bezighoudt met klassieke
homeopathie: een geneeswijze die door vrijwel elke ziektekostenverzekeraar wordt
vergoed. Een belediging ook voor de vele patienten die, vaak na jarenlang
sukkelen in de reguliere geneeskunde, baat vinden in de klassieke homeopathie.
Onze minister van Volksgezondheid geeft met zijn ongenuanceerde uitspraak aan
weinig verstand van zaken te hebben.

Lelystad, Conny de Haas

Jomanda

Goede zaak dat mogelijke prutsers onder alternatieve genezers worden aangepakt.
Wij gaan zelf al jaren naar een homeopaat en hebben daar gelukkig goede
ervaringen mee. Zij werkt met de reguliere geneeskunde samen en verwijst mensen
daarnaar door als dat nodig mocht zijn. Dat had met Sylvia ook moeten gebeuren,
dan had ze misschien nog geleefd. Jomanda moet zich schamen.

Dilsen, Fam. Thoolen

Jomanda 2

Het OM wil Jomanda vervolgen wegens misleidend advies aan Sylvia Millecam.
Worden al die medische missers van (huis)artsen en ziekenhuizen dan voortaan ook
vervolgd? Dan mag er wel een leger rechters bijkomen!

Edam, Kitty Kunst

Toiletpapier

Door de bezuinigingsdrift van de directie van het Boxtelse bejaardentehuis
Emmaus kregen bewoners nauwelijks wc-papier. Bezuinigen op de bewoners, schande!
Voor een kamer in een bejaardentehuis moet meestal een enorm bedrag worden
betaald. Waar gaat al dit geld heen? Niet naar de bewoners. De verzorging is
verbureaucratiseerd. In het weekeinde een verzorgende voor twee afdelingen. Het
wordt tijd dat deze instellingen grondig worden doorgelicht en dat al het
overtollige vergadervlees wordt weggesneden.

Ravenstein, J. de Rooij

Toiletpapier 2

In de krant van 18/2 het bericht dat ouderen in bejaardentehuis Emmaus in Boxtel
worden voorzien van heel weinig toiletpapier. Twee pagina's verder staat een
artikel over een Tielse ondernemer, die 387 blauwe enveloppen van de
belastingdienst heeft gekregen. Misschien kan hij met die enveloppen even naar
Boxtel rijden?

Aalsmeer, mw. A.J. Dekker

Energiebedrijven

Minister Brinkhorst zei in Tros Radar het te betreuren dat bij de burgers 'het
gevoel leeft' dat energiebedrijven hun zaken niet op orde hebben. Hij houdt
echter vast aan de datum van 1 juli voor de liberalisering van de energiemarkt.
Hoe wereldvreemd is deze minister? Dat energiebedrijven hun zaakjes niet op orde
hebben, is geen 'gevoel', maar iets dat heel veel mensen helaas aan den lijve
hebben ondervonden! Het doet me denken aan de invoering van de euro. Toen
hoefden we ons ook geen zorgen te maken dat het leven duurder zou worden. We
weten allemaal hoe dit afgelopen is. Niemand wordt daar nu op aangesproken; we
hebben het maar te slikken.

Weesp, R. Kriek

Bouwfraude

Voor de goede orde: fraude is altijd uit den boze. Wellicht een
verontschuldigende omstandigheid is dat het gedeclareerde opgeld, betaald aan
mede-inschrijvers, niet geheel in de zakken van de bazen vloeit, maar wordt
gebruikt om werknemers in dienst te houden. Een bedrijf kan nu eenmaal niet
altijd scoren. Werklozen kosten de gemeenschap ook veel geld. Blijft: zie boven.

Den Haag, G.W. van Lankeren

Zetels

Bij de Kamerverkiezingen van 22 januari 2003 was de kiesdeler 64.363. Een
kandidaat Kamerlid dat een vierde van de kiesdeler (16.091) aan voorkeurstemmen
kreeg, kon op basis hiervan het plekje van een hoger op de lijst geplaatste
partijgenoot inpikken. Ali Lazrak had 2.387 voorkeurstemmen. Bij lange na dus
niet genoeg. Hij is op de slippen van Jan Marijnissen en Agnes Kant in de Kamer
gekomen. Als hij met zijn partij breekt, verliest hij moreel het recht op zijn
zetel. Ik ben geen prediker van staatsrechtelijke vernieuwing, maar de wet moet
zo snel mogelijk worden aangepast om dit soort ondemocratische misstanden te
voorkomen.

Maarssen, Perjan Moors

Intimidatie

Als je in dit land op een woonwagenkamp bivakkeert, hoef je slechts 3% belasting
te betalen. Als je in dit land op een Harley Davidson rijdt, hoef je ook geen
helm te dragen (zie foto 19/2). Intimidatie loont blijkbaar. En onze wakkere
politie staat erbij en kijkt ernaar en wacht tot een 'gewone' burger passeert
met 5 km teveel op de teller.

Lisse, Harry Verdel

Brard

Het is onze Brabantse troubadour Pierre Kartner volledig in de bol geslagen als
hij hare koninklijke narrigheid Patty Brard uitroept tot de nieuwe Zangeres
zonder Naam (Pag. Prive 17/2). Dit is een regelrechte belediging voor wijlen
Mary Servaes.

Krommenie, R. van Zwieten

LOAD-DATE: February 20, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              100 of 114 DOCUMENTS

                                  De Telegraaf

                               February 19, 2004

Doe-het-zelfhuwelijk raakt snel in de mode

SECTION: Pg. 1

LENGTH: 282 words

door Theo Jongedijk

ZAANDAM, donderdag

Een groeiend aantal gemeenten in ons land komt tegemoet aan de wens van
bruidsparen om niet door een ambtenaar, maar door een familielid of vriend in de
echt te worden verbonden. De betrokkene krijgt een korte opleiding en moet voor
het eenmalig optreden als bijzonder ambtenaar van de burgerlijke stand door de
rechtbank worden beedigd.

De primeur was voor de gemeente Arnhem en inmiddels is het
'doe-het-zelf'-huwelijk ook mogelijk in Nijmegen, in Westvoorne en sinds kort
ook in Breda. Naar schatting zijn er inmiddels in het hele land een paar honderd
'selfservice'-huwelijken voltrokken.

Alleen al in Arnhem is de afgelopen maanden een veertigtal leken opgetreden als
eenmalig huwelijksvoltrekker. "Er werd wel eens een uitzondering gemaakt voor
een raadslid of wethouder die het huwelijk van eigen zoon of dochter wilde
voltrekken. Toen een uitgeslapen inwoner het verzoek deed om als 'gewone burger'
op basis van het gelijkheidsbeginsel hetzelfde recht te hebben, kon de gemeente
feitelijk al niet meer weigeren", zegt Dick Hooijer van de afdeling burgerzaken
in Arnhem. "Sindsdien loopt het hier storm."

"Bij de plechtigheid is wel altijd iemand aanwezig van het stadhuis om te
bekijken of alles volgens de regels verloopt," aldus Hooijer. In Arnhem kost de
'selfservice' zo'n 200 euro extra.

"Bruidsparen willen tegenwoordig steeds meer zelf de regie in handen hebben.
Daar moet je als overheid op inspelen," aldus Nanno van der Wiel van de afdeling
burgerzaken in Zaanstad.

Wim Zondag, hoofd burgerzaken in Baarn, ziet als minpunt dat de toch al
overbelaste rechterlijke macht een vloedgolf aan beedigingen te verwerken
krijgt.

LOAD-DATE: May 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              101 of 114 DOCUMENTS

                                  De Telegraaf

                               February 19, 2004

"Geld doet vreemde dingen met mensen..."

SECTION: Pg. 6

LENGTH: 898 words

HIGHLIGHT:
Wat U Zegt!


Het kan bijna niet anders dat ambtenaren meeprofiteren van een bouwnetwerk dat
de boel willens en wetens belazert, op kosten van de gemeenschap. Alle
toezichthoudende instanties hebben gefaald, maar daar hangen helaas geen
consequenties aan. Men zal wel weer schikken voor 10% van de buit en het
netwerken gaat onverminderd door. Een praktijkvoorbeeld: een ambtenaar van
bouwtoezicht maakt zelf voor iemand een bouwtekening, keurt deze zelf goed en
bouwt deze vervolgens zelf in zijn vrije tijd, zwart natuurlijk. De mooiste
bouwlocaties gaan vaak naar ambtenaren. Geld doet vreemde dingen met mensen die
er kost wat het kost bij willen horen. Wat mij het meest irriteert, is dat
hoogopgeleiden steeds vaker hun eigen belangen veiligstellen via hun
machtsposities in plaats van hun intelligentie in dienst te stellen van de
gemeenschap. Een zorgelijke ontwikkeling, omdat men elkaar de hand boven het
hoofd blijft houden.

Venlo, W. de Brouwer

Heisa

De hele heisa die nu weer is ontstaan over de bouwfraude is gewoon het
verdedigen van opdrachtgevers die in hun onkunde te veel hebben betaald.
Ambtenaren en particulieren willen wel bouwheer zijn, maar hebben totaal geen
weet van de feitelijke kosten.

jansen.h.j@home.nl

Belangen

Bouwfraude binnen ons koninkrijk heeft helaas zeer oude papieren, of we het nu
hebben over weg- en waterbouw, utiliteitsbouw of woningbouw. In het begin van de
jaren '60 liep ik al tegen afspraken aan van projectontwikkelaars met
burgemeesters en gemeentesecretarissen van zogenaamde groeigemeenten.
Projectontwikkelaars maakten grote indruk met hun prive-vliegtuigen waarmee ze
de notabelen naar zonnige en sneeuwbestemmingen vlogen om ze te laten zien
waartoe zij ook in het buitenland in staat waren. Zo ontstonden kleine clusters
van belanghebbenden, waarbij de ene hand de andere waste. De 'oude' dorps-,
stads- en landspolitiek heeft veel boter op het hoofd. Nederland kent
verhoudingsgewijs minstens zoveel bedrijfsschandalen als de VS, maar als het op
vervolging aankomt, lopen we hopeloos achter op de VS.

Rijswijk, M.C. van Hoeven

Calculatie

Met grote koppen staat het in de krant: bouwaannemers hebben prijsafspraken
gemaakt. Niet vermeld wordt dat die aannemers een hele staf calculateurs hebben
rondlopen, die ook ergens van betaald moeten worden. Sommige opdrachtgevers
denken dat hoe meer aannemers een prijsopgaaf doen, hoe goedkoper de bouw wordt.
Die opdrachtgevers hebben echter zelf dure mensen in dienst, die in staat zouden
moeten zijn een goede begroting van een object te maken. Met al die verhalen
over opgehoogde prijzen maken ze zichzelf min of meer belachelijk. Trouwens over
die 'extra winsten' wordt wel de helft aan belasting geheven.

Marken, H. Zeeman

Wereldvreemd

Als Marijke Vos (GroenLinks) er nu pas achter komt dat er ook in de
utiliteitsbouw prijsafspraken worden gemaakt, pleit dat niet voor haar
capaciteiten als onderzoeker van bouwfraude. Ik vind haar nogal wereldvreemd.
Voor het laten schilderen van een woning voor een paar duizend euro worden in
bepaalde regio's al prijsafspraken gemaakt door de desbetreffende bedrijven.

Dordrecht, A.M. van Tienhoven

Ongestraft

Eelco Brinkman beweert dat er niets nieuws aan de hand is. Hij vindt dat we niet
langer moeten zeuren en moeten overgaan tot de orde van de dag. Dat zou
betekenen dat misdaad loont omdat het ongestraft blijft. Dat kan toch niet waar
zijn! Na de vorige bouwfraude is er tot nog toe geen enkele veroordeling tot
stand gekomen en is de draad van corruptie weer enthousiast opgepakt. Bij een
ongewijzigde aanpak door justitie zal ook nu weer niets veranderen. En
uiteindelijk is de burger het kind van de rekening.

Heerhugowaard, Theo Hoogland

Doofpot

Dat politici zich verrast en geschokt tonen door de bewijzen van grootschalige
bouwfraude behoeft niemand te verbazen. Als de geheime boekhouding niet was
gevonden, hadden we immers nog steeds van niets geweten. Het gemak waarmee de
verklaringen tijdens de parlementaire enquete werden geaccepteerd en de rol van
de overheid werden gebagatelliseerd, toont aan dat Nederland niet houdt van echt
schoon schip maken. Misschien zijn daar te veel bekende namen mee gemoeid?
Intussen wist de gewone burger wel beter, want zelfs op het niveau van
huizenbouw zijn de prijsverschillen met Duitsland opvallend.

Waalwijk, L.J.J. Dorrestijn

Procedure

Verbijsterend dat alle betrokken partijen, van hoog tot laag, opnieuw beweren
van niets te weten. Het systeem van prijsafspraken met verrekening van, onder
andere, calculatiekosten voor de afvallers, dateert al van voor WOII en is in
grote lijnen nog steeds van kracht. De bouwbedrijven die niet aan deze
praktijken hebben meegedaan, bestaan inmiddels niet meer. De overgebleven
partijen zijn tevreden: werk wordt gelijkmatig verdeeld, afvallers gecompenseerd
en opdrachtgevers weten niet beter dan dat zij een 'goede' prijs voor hun
bouwopdracht per inschrijving hebben bedongen. Indien de procedure van aanneming
niet compleet verandert, zullen onderaannemers de fakkel moeten overnemen en
gaan die de fout in. Hier ligt een grote verantwoordelijkheid voor de politiek.

Maastricht, W.A. van Lammeren

Kring

De politiek roept de bouwsector op een einde te maken aan de fraude in eigen
kring. Nu alleen nog de politie die de penoze oproept een einde te maken aan de
criminaliteit in eigen kring.

Doetinchem, J. Modderman

LOAD-DATE: May 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              102 of 114 DOCUMENTS

                                  De Telegraaf

                               February 19, 2004

"Hek is humanitaire noodzaak"

SECTION: Pg. 6

LENGTH: 600 words

HIGHLIGHT:
Wat U Zegt!


Helaas is een politieke oplossing van het conflict in het Midden-Oosten nog
steeds onmogelijk gebleken. Zowel de Oslo-akkoorden als de Routekaart voor Vrede
zijn afgeketst op de onbereidwilligheid van het Palestijnse regime onder Arafat
om het terrorisme daadwerkelijk te beteugelen. Sinds Arafat het bewind kreeg, is
de terreur verveelvoudigd. De zelfmoordaanslagen zijn destijds begonnen. De
haat- en antisemitismecampagne in de Palestijnse staatsmedia en op de
Palestijnse scholen is van start gegaan. Arafat financiert en leidt nog altijd
de Fatah-milities en de Al-Aqsa Martelaren Brigades, die verantwoordelijk zijn
voor de meeste terreuraanslagen.

Israel werd daardoor gedwongen allerlei veiligheidsmaatregelen te nemen, zoals
controleposten, avondklokken en uitschakeling van terroristenleiders. Deze
middelen zijn helaas niet afdoende en veroorzaken ook veel ellende voor
Palestijnse burgers. Een veiligheidshek is dan een voor de hand liggende
oplossing. Sinds de Gazastrook en Libanon zo een hek hebben, is de terreur van
daaruit vrijwel gestopt. Dus krijgt nu ook de Westbank er een. Het resultaat is
buitengewoon. Ondanks dat het hek nog niet voltooid is, is het aantal
terreurdoden in 2003 reeds gehalveerd ten opzichte van 2002.

In Israel kan nu weer een normaal maatschappelijk leven op gang komen. Mensen
durven weer de straat op te gaan, cafes en restaurants gaan weer open. Israeli's
durven weer met de bus te reizen en staan geen doodsangsten meer uit als
geliefden de bus nemen. Het is nauwelijks voor te stellen wat een opluchting dat
is voor ouders van wie de kinderen met de bus naar school gaan.

Het heeft ook positieve effecten voor de Palestijnen, omdat andere
veiligheidsmaatregelen kunnen wordt verminderd. Bovendien kan de Israelische
economie weer op gang komen, waarvan de Palestijnen ook profiteren. Uiteindelijk
kan het veiligheidshek, door de rust die het creeert, mogelijk ook een politieke
oplossing naderbij brengen. Zo kon Israel zich uit Libanon terugtrekken nadat de
dreiging daarvandaan sterk verminderd was door een identiek veiligheidshek.

Wij betreuren dat de Europese media het alleen maar over de negatieve effecten
voor de Palestijnen hebben. Allerlei Palestijnse propagandafabeltjes worden soms
klakkeloos overgenomen. Zo wordt gedaan of Israel het enige land is dat dit
soort hekken heeft, maar er zijn er tientallen in de wereld. Marokko heeft al 20
jaar een hek van 2.500 kilometer tegen strijders van de Westelijke Sahara.
Cyprus wordt in tweeen gedeeld door een hek, India bouwt er een tegen
terroristen uit Pakistan en de VS hebben een gigantisch hek tegen illegale
immigranten. Er wordt bijna altijd over een muur gepraat en beelden van een muur
getoond. Echter, minder dan 3% is een muur, namelijk op die plekken waar zich in
het verleden vaak sluipschutters ophielden. De rest is een hek. En er wordt
gesuggereerd dat de rechtse regering onder Sjaron het besluit hiertoe genomen
heeft. Het was echter de vorige, linkse regering onder Barak. Dit geeft wel aan
hoe groot de politieke consensus erover is.

Het hek is een niet-gewelddadige oplossing voor het terrorisme. De terroristen
verliezen de mogelijkheid willekeurige burgers te doden en Arafat verliest de
mogelijkheid de aandacht af te leiden van zijn binnenlandse problemen. De
winnaars zijn gewone burgers, Israeli's en Palestijnen, want honderden
onschuldige burgerdoden en duizenden zwaargewonden per jaar worden hierdoor
voorkomen. Vandaar dat uit humanitair oogpunt een veiligheidshek absoluut
noodzakelijk is.

Tom Struick van Bemmelen, voorzitter Likoed Nederland

LOAD-DATE: May 25, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              103 of 114 DOCUMENTS

                                  De Telegraaf

                               February 12, 2004

"Tijd voor echte biografie"

SECTION: Pg. 6

LENGTH: 576 words

HIGHLIGHT:
Wat U Zegt!


Het is goed dat de prins een offensief heeft ingezet tegen schrijvers van
stuiverromans, nephistorici en rancuneuze kwaadsprekers, die hem in de herfst
van zijn leven om allerlei redenen (waaronder geldelijk gewin) zwart willen
maken. De prins had al veel eerder van zich af willen bijten met een biografie.
Deze werd sinds 1974 in opdracht van een bekende Nederlandse uitgeverij
samengesteld door de huidige directeur van de Bezige Bij aan de hand van
persoonlijke interviews en spitwerk van T. Vernede, de particulier secretaris
van de prins. Mr. H. van der Voet, de huidige onderzoeker van de prins, weet
hier vanaf en het is hem ook bekend dat de Koningin en de toenmalige premier de
publicatie van deze, gedegen opgezette, biografie hebben tegengehouden. Als dit
materiaal, waaraan jaren gewerkt schijnt te zijn, nog ergens in een kluis ligt,
dan heeft de prins er recht op dat het thans in een waardige en verantwoorde
vorm wordt gepubliceerd. Daarmee kan dan voorgoed worden afgerekend met op
sensatie beluste scribenten.

Amsterdam, drs. Max Blumenfieber

Voorbeeld

Mijn respect voor ZKH prins Bernhard is na zijn ingezonden brief alleen maar
toegenomen. Ik heb mij altijd groen en geel geergerd aan de manier waarop
kleingeestige en kennelijk vergeetachtige politici en journalisten hem onderuit
hebben proberen te halen. Ik heb ZKH meerdere malen in zijn functie van
Inspecteur der Krijgsmacht mee mogen maken. Een flamboyante man, wiens gezag
groot was en wiens woord woord was. Hij was vaker te vinden bij Jan Soldaat en
de onderofficieren dan bij het grote cordon van begeleidende officieren. Prins
Bernhard was gedurende de oorlogsjaren een voorbeeld voor velen. Ook na de
oorlog heeft hij diverse malen zijn nek uitgestoken, voor het landsbelang maar
ook voor de gewone man. Wie van al die critici kan dat over zichzelf zeggen?

Heemstede, B. Tomassen

Bewondering

Mijn vader is in WO II geboren en draagt negen (!) voornamen, te weten Bernhard,
Leopold, Frederik, Everhard, Julius, Coert, Carel, Godfried, Pieter. Zijn
roepnaam is Ben. Hij kreeg alle voornamen van prins Bernhard, omdat zijn ouders
de prins in de oorlog zo waardeerden en respecteerden! Het wordt tijd dat de
roddelpers en publicisten dat ook eens gaan inzien. Prins Bernhard verdient
respect. Laat hem met rust. Ik zit niet te wachten op ouwe koeien van een
verzuurde schrijver.

Yvonne Brits-de Vries

(y.brits@planet.nl)

Mouw

De uitdrukking 'Van de prins geen kwaad weten' had in deze tijd kunnen worden
uitgevonden. Het Nederlandse volk laat zich snel wat op de mouw spelden door de
prins, die van geen kwaad weten wil!

Biel-Benken (Z.), Janet Hirschmann

Slotakkoord

Ik ben geboren op 29 mei 1911 en ben dus precies een maand ouder dan de prins.
In de discussie over de open brief van prins Bernhard (Nova 7 februari jl.)
merkte ik dat alle sprekers te jong zijn om zich in die hoge leeftijd en
'grenstoestand' te verplaatsen. Een mens van ruim 92,5 jaar staat heel dicht bij
de grens van het leven. Dat er dan een sterke behoefte bestaat je leven te
overzien en recht te zetten wat tot dusver, door de koninklijke zwijgplicht,
verzwegen werd, is zo vanzelfsprekend. Dit moet aan het einde van het leven
uitgesproken worden. Koninklijk of niet, je blijft een mens en dit slotakkoord
moet klinken. Je levenseinde kan heel nabij zijn en het corrigeren van
aantijgingen wordt dan een niet te stuiten noodzaak.

't Harde, A.J. Boom

FOTO: ANKO STOFFELS

LOAD-DATE: February 12, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              104 of 114 DOCUMENTS

                                  De Telegraaf

                                January 31, 2004

YOGA BREIEN HET NIEUWE

SECTION: Pg. 5

LENGTH: 1051 words

HIGHLIGHT:
Ook Madonna, Winona en Russell steken een recht, een averecht


Paul Schouten is dol op breien. Een bezoek aan de handwerkwinkel die hij samen
met zijn vader runt in Hoorn, loopt al gauw uit op een uitgebreide bespreking
van mogelijke steken en garens. "Heb jij de nieuwe boeken van de breigigant
Phildar? Dat van kleur verlopende Onde is zo mooi. We kunnen echt niet meer
wachten op de patronen. De tassen met bollen en naalden staan al weken klaar."

Paul is de enige niet. Breien is hip. Na jaren waarin de ene handwerkwinkel na
de andere haar deuren moest sluiten omdat niemand nog genegen was de naalden ter
hand te nemen, openen nu aarzelend de eerste moedige types hun wol- en
garenshops. Acteurs en actrices als Julia Roberts, Winona Ryder, Madonna,
Julianne Moore, Kate Moss en Russell Crowe om maar een dwarsstraat te noemen,
breien achter de schermen de sterren van de hemel en trendsettend als ze zijn,
volgen de gewone burgers in hun kielzog. "Dan komen er van die meisjes van 16
hier binnen om te vragen naar een shawl die in de etalage ligt. 'Hebt u die ook
in het rood?' vragen ze dan. En dan zeg ik 'Meid, ik heb het garen wel in rood.
Brei hem lekker zelf'. Afijn, sta ik dan zo'n meisje tussen de rekken in te
leren wat recht en averecht is."

Die enorm lange, grof gebreide shawls die deze winter zo in zijn, de kenners
zijn het erover eens, die hebben de kentering ingezet. Een beetje handwerkster
heeft met naald 12 en dik kleurig garen zo'n ding waar in de winkels vele harde
euro's voor worden gevraagd in een avond of twee in elkaar gezet. "Maar ik denk
dat de populariteit van de ontwerpen van Missoni ook wel hebben bijgedragen aan
de herwonnen populariteit van het breien", denkt Schouten. "Met die prachtige
breisels hebben ze het handwerken toch uit het tuttige hoekje getrokken. Zij
hebben laten zien dat breien niet per se hoeft te leiden tot pastelkleurige
babytruitjes, maar dat het ook uiterst hippe en unieke kledingstukken en
accessoires op kan leveren. Moet je mijn tas zien. Naald 20, met drie draden
gebreid en telkens van kleur gewisseld. Vind je hem niet geweldig? Ik ben er
zelf helemaal verliefd op."

Behalve weinig breiwinkels (tip voor wie niet in de buurt van een
goedgesorteerde shop woont: via www.breiweb.nl zijn garens en patronen van
vrijwel alle grote merken te bestellen), is ook het aantal wolfabrieken
behoorlijk geslonken. In Het Vlaamse dorpje Zulte staat er nog een die onder
andere aan Phildar levert. Directeur Paul Desmet is behoorlijk trots als hij ons
rondleidt door de uitgebreide hallen vol spinmachines. "Het wordt een kleurrijke
winter in 2005", zegt hij, want net als in de modewereld zijn ook de
toeleveringsbedrijven nu al bezig met wat over ruim een jaar pas in de winkel
ligt. "Daar zijn we bijzonder blij mee. Ik heb ook jaren gehad waarin al het
garen dat we maakten bruin, grijs of zwart was. Daar wordt een mens niet vrolijk
van."

Het blijft moeilijk het hoofd boven water te houden, verzucht hij. "Zelfs nu de
garenmarkt weer aantrekt. Begint iedereen het weer leuk te vinden, krijgen we
zo'n warme zomer! Dat schiet niet op op handwerkgebied. Met mooi weer gaan de
mensen met een fles rose in de tuin zitten in plaats van te breien of haken op
de bank."

We lopen langs de rekken vol bollen, de balen met nog onbewerkt materiaal, de
breimachine waarop een humeurige Italiaan de hele dag garen uitprobeert en de
sorteermachine die bolletjes selecteert die precies 50 gram wegen. Er staan
grote tonnen met 'afval' naast. "Bollen die te licht zijn bevonden. Nee, die
gaan niet naar de bejaardentehuizen, hoewel het natuurlijk heel edel is dat
zoveel oude dames breien voor de arme landen. Het zou echter
concurrentievervalsing zijn ten opzichte van onze opdrachtgevers als we dat
garen weg zouden geven. Het verdwijnt gewoon in de container."

Vreselijk, vindt Paul Schouten dat. "Al die verspilde knotten. Daar gaan je
handen toch van jeuken?" Hij kan al jaren breien, vertelt hij, maar onlangs
heeft hij het zijn vriend ook geleerd. "Inmiddels is hij al aan zijn zesde shawl
bezig. Heel gezellig, zitten we lekker op zondagmiddag samen op de bank, katten
op schoot, pot thee erbij, heerlijk knus!"

"Ik geloof dat alleen op de Vrije Scholen nog breiles wordt gegeven", vervolgt
hij. "Op zich is dat jammer, maar ik denk dat meiden die het willen leren,
altijd wel ergens een oma of tante kunnen vinden die de kunst nog machtig is.
Soms komen ze gewoon garen kopen en dan leren wij het ze. Wij hebben hier ook
wel meisjes in de winkel gehad die wilden weten hoe je bloemetjes moest haken
die ze op hun tassen of spijkerbroeken konden naaien. Dat leren ze dan weer aan
elkaar. Haha, wij staan ze bij met raad en draad!" Ook zin in breien? Met dit
eenvoudige patroon uit het Phildarboekje 'Dolle accessoires' moet het lukken om
zelf een hippe tas te froebelen.

NODIG: garen in kwaliteit Auteuil. Kleur violet (2 bollen), kleur roux (1 bol),
kleur turquoise (1 bol). Breinaalden nr. 3, haaknaald, nr. 5. Gebruikte steken:
tricotsteek (1 naald recht, 1 naald averecht), festonsteek (borduursteek).
Proeflapje: 24 steken en 32 gebreide naalden is een lapje van 10 cm bij 10 cm.

WERKWIJZE: Zet 54 steken op in kleur violet en brei in tricotsteek. Op 25 cm
alle steken afkanten (is +- 80 naalden). Dit is een zijde van de tas. Brei
nogmaals zo'n lapje voor de anderen kant.

Zet 27 steken op in kleur roux en brei 14 cm (+- 44 naalden). Kant af en brei
nogmaals zo'n lapje. Je hebt nu twee zakken. Naai de paarse lappen met drie
zijden aan elkaar. Naai de zakken op het midden van de tas (bovenkanten
openlaten). Haak met haaknaald 5 een koord lossen van 4 draden samen van 130 cm.
Bevestig het koord aan de zijkanten van de tas. Maak van de kleur violet twee
kwasten (knip een kartonnetje van 8 cm breed en wikkel daar draad omheen, haal
een draad door de bovenkant van het strengetje en knip de draden aan de
onderkant door. Knoop een draadje om het flosje heen) en naai de twee flosjes
aan de onderkanten van de tas.

Borduur met de kleur turquoise de zak om in festonsteek en met roux de bovenrand
van de tas.

Wel zin in breien, maar geen idee meer hoe het moet? Bij Phildar Nederland
hebben ze stapels boekjes klaarliggen met de veelzeggende titel: 'Breien, zo
geleerd'. Een briefkaartje naar Phildar, Postbus 72, 5080 AB Hilvarenbeek en ze
sturen u gratis een exemplaar toe.

LOAD-DATE: January 31, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              105 of 114 DOCUMENTS

                                  De Telegraaf

                                January 31, 2004

ROOD IS UIT, BLAUW IS MN

SECTION: Pg. 13

LENGTH: 419 words


Een dvd werkt met een code van gaatjes. Deze zijn door een laserstraal in het
dvd-schijfje gebrand. De laserstraal kan de gaatjes ook aflezen en geeft de code
door aan een computerprogramma. Die vertaalt de code bijvoorbeeld in muziek of
film.

Met een laserstraal kan veel informatie op een dvd opgeslagen worden. De
hoeveelheid is echter afhankelijk van de golflengte van de laserstraal. Hoe
korter de golflengte, des te meer gaatjes (informatie) de laser in een bepaald
stukje van de dvd kan branden. De nieuwe lasertechniek werkt met een blauwe
laser die een kortere golflengte heeft dan die van een traditionele rode laser.
Met de blauwe lasertechniek kun je dus veel meer informatie kwijt op een
schijfje.

Plasmon gebruikt de blauwe laser nu voor een nieuwe opslagtechniek: Ultra
Density Optical (UDO). Deze techniek werkt niet met een code van gaatjes, maar
met een code van kristallen. Deze kristallen ontstaan als je de laser op een
UDO-schijfje richt.

Steve Tongish van Plasmon somt de voordelen op. "Kristallen liggen veel dichter
op elkaar dan gaatjes. Omdat we ook met een blauwe laser werken, kunnen we veel
meer informatie kwijt op een schijfje. De kristallen zijn bovendien zeer
stabiel, zodat informatie op UDO-schijfjes meer dan 50 jaar goed blijft.
Bovendien zitten de schijfjes in een stofvrije en robuuste behuizing. Krassen en
andere slijtage is dus verleden tijd", zegt Tongish.

De opslagcapaciteit van de UDO-schijfjes lijkt eindeloos. "We kunnen 30 gigabyte
aan informatie op een UDO-schijfje zetten. Over een paar jaar denken we zelfs
schijfjes van 120 gigabyte te kunnen maken. Dat is zes keer zoveel als de beste
dvd", aldus Tongish.

De grote opslagcapaciteit en de lange houdbaarheid maakt UDO uiterst geschikt
voor opslag van grote hoeveelheden gegevens, zeker als je de UDO-schijfjes in
een jukeboxachtige archiefkast bewaart. Een robotarm pikt daarin de juiste
UDO-schijf uit een gleuf en leest deze direct af. De grootste archiefkast van
Plasmon kan 638 schijfjes herbergen zodat je 19,1 terrabyte (ruim 19 miljoen
megabyte) aan gegevens in de kast kwijt kunt. In dvd-taal betekent dat ruim 9500
uur filmmateriaal. De oude papieren archieven lijken daarmee definitief
overbodig.

Tongish denkt dat Plasmon vooral UDO-archieven aan ziekenhuizen en grote
bedrijven zal verkopen. Zij zijn namelijk verplicht om gegevens van patienten en
bedrijfsgegevens voor langere tijd te bewaren. De 'gewone' man heeft voorlopig
nog wel genoeg aan de harde schijf op zijn computer.

LOAD-DATE: February 1, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              106 of 114 DOCUMENTS

                                  De Telegraaf

                                January 29, 2004

"Zo maakt EU zichzelf steeds minder geliefd"

SECTION: Pg. 6

LENGTH: 1054 words

HIGHLIGHT:
Wat U Zegt!


Volgens mij is het Europees Parlement best onbelangrijk voor de inwoners van de
landen waarvan politici willen dat ze een Europa vormen. Al 25 jaar kibbelt men
over de hoogte van de EP-salarissen en de meer dan riante onkostenvergoedingen
terwijl de gewone man moet inleveren van zijn nationale regering. Ook kunnen de
EP'ers het maar niet eens worden over een Europese grondwet. Zelfs de onbeminde
en prijsopjagende euro is niet overal ingevoerd. Over permanent en tijdelijk
voorzitterschap wordt men het ook al niet eens. Is er eigenlijk iets waar het EP
het wel over eens kan worden? Waarom wordt er dan nog steeds gesproken over een
'Verenigd Europa'? Dat is er niet en komt er op deze manier ook nooit.

Zutphen, A. Hagendoorn

Onkosten

Het is opnieuw mislukt om de salarissen en onkostenvergoedingen voor
Europarlementariers te normaliseren. Vier Eurolidstaten blokkeerden een
oplossing voor het probleem van ongelijke honorering van Europarlementariers. De
verschillen in salaris probeert men vaak te compenseren door middel van de
riante onkostenvergoedingen. Zo worden reis- en verblijfkosten opgevoerd die in
werkelijkheid niet zijn gemaakt en daarmee balanceert men op de rand van fraude.
Ik vraag me af of de fiscus, die voor de doorsnee burger beslist niet zo soepel
is, hiermee instemt. Al met al is het geen wonder dat de belastingbetaler het
niet zo begrepen heeft op het Europees Parlement.

Zevenbergen, P.J.G.A. Ego

Ziekenhuisbezoek

In het artikel 'Turken bezoeken ziekenhuis het vaakst' wordt iets over het hoofd
gezien. Het is niet ongebruikelijk dat illegaal in Nederland verblijvende
buitenlanders op de ziekenfondskaart van een ander een behandeling ondergaan in
een ziekenhuis. Dit kan de statistieken vertroebelen en een verklaring zijn voor
de gevonden verschillen in ziekenhuisbezoek tussen de verschillende groepen.

c.j.dejong@euronet.nl

Legitimatie

De controle in ziekenhuizen is dermate slecht dat alleen het ziekenfondskaartje
voldoende is voor behandeling. Er wordt niet gekeken of het wel de juiste
persoon is. Dus wat doe je? Je laat je hele familie naar Nederland komen voor
behandeling. En ze hebben nog gelijk ook, want het wordt ze in de schoot
geworpen. Als ziekenfondsen geld tekort komen, verhogen ze gewoon de premie.
Onbegrijpelijk dat er geen legitimatieplicht is. Of is dat weer een inbreuk op
de privacy?

Zandvoort, Th. de Boer

Joy

Het is triest voor mevrouw Randi Stenger, maar ik vind dat Joy bij haar nieuwe
eigenares moet blijven. De hond was vrijwel nog een pup toen ze van gezin
veranderde. Ze is nu ruim 2 jaar bij het nieuwe gezin en je kunt het dier niet
meer terugplaatsen. Sterker nog, de hond zal haar vroegere bazin bijna niet meer
kennen. Je praat over een dier en niet een object dat je heen en weer kunt
slepen. Misschien kan mevrouw Stenger erover denken een nieuw hondje te nemen.
Dat zou een heel verantwoordelijke keuze zijn.

Nederhorst den Berg, Francis Boomsma

Joy 2

Ik heb 14 jaar geleden mijn zoon Peter van 14 jaar door kanker verloren. Een
klap die je als moeder nooit meer helemaal te boven komt. Wij hadden ook een
hondje, dat was toen 4 jaar. De laatste zes weken van mijn zoons ziekte heeft
het hondje elke dag bij hem in bed gelegen. Troost en liefde voor het kind.
Vorig jaar stierf ons hondje; hij was 18 jaar. En inderdaad, dan ben je je
laatste draadje met je overleden kind kwijt. Iemand die dat niet heeft
meegemaakt, weet niet hoe dat voelt. Misschien heeft Marleens moeder in al haar
verdriet en wanhoop toen gezegd dat de hond bij deze mensen mocht blijven. Ik
weet het niet; ik was er niet bij. Maar als iemand dan bij zinnen komt en de
hond terug wil, dan moet je menselijk blijven en dat beest teruggeven. Ik wens
beide partijen veel wijsheid toe.

Harlingen, Mary van Kekem

Rijbewijs

Prima idee om notoire drankrijders het rijbewijs af te nemen, maar laat dit dan
ook gelden voor andere kamikazepiloten. Met gekromde tenen kijken we naar
tv-uitzendingen waarin ze zulke gevaren op de weg volgen. Verlos ons van deze
extreme branierijders.

Giethoorn, E. de Jonge

Hirsi Ali

De kritiek van Lunshof op Kamerlid Hirsi Ali vind ik onterecht. Zijn pleidooi
voor samenspraak en afstemming tussen Tweede Kamer en kabinet is een pleidooi
voor de ondoorzichtige corporatistische achterkamertjespolitiek waarin alles
wordt voorgekookt en waar de kiezers juist zo'n afkeer van hebben. De helderheid
van Hirsi Ali's opvattingen is juist waar de kiezers van dromen: openheid en
eerlijkheid in de politiek, ongeacht de politieke kleur. Ik neem mijn petje voor
haar af. Dualiteit tussen Kamer en regering werkt prima in alle andere
democratieen; waarom zou dat in Nederland niet kunnen?

Den Haag, A. Daniels

Paarse partij

Melanie Schulz van Haegen pleit voor een samenvoeging van D66, PvdA en VVD. Niet
doen. Dat betekent slechts verminderde keuze, wat het CDA in de kaart zal
spelen. En dat is wel het laatste wat je als liberaal of sociaal-democraat moet
hebben. Als sommige VVD'ers vinden dat het bij de VVD alleen nog maar om
veiligheid en poen gaat, dan gaan ze toch naar D66? Dat zijn liberalen bij wie
het ook nog om andere dingen gaat.

Amsterdam, Otto Burger

Geneesmiddelen

Nu de verzekeraars een steeds grotere invloed gaan krijgen op de
kostenbeheersing in de volksgezondheid, maken patientenverenigingen zich
ongerust. Ze vrezen dat het voorschrijfgedrag van specialisten en huisartsen in
het gedrang komt. De keuze van het geneesmiddelenpakket in ziekenhuizen wordt
echter al jaren bepaald door de farmacotherapiecommissie, waarin de specialisten
zelf zitting hebben. Het vervangen van merkgeneesmiddelen door generieke
preparaten vindt automatisch plaats in de ziekenhuisapotheek en levert een forse
kostenbesparing op. Het is mij dan ook een raadsel waarom huisartsen en
patientenverenigingen hier zo moeilijk over doen en deze werkwijze zelfs via een
advertentiecampagne met Nefarma bestrijden. Bespeur ik hier toch enige
domeinpolitiek? Als deze eenvoudige maatregelen niet bespreekbaar zijn, dan
blijft kostenbeheersing van het gehele geneesmiddelenpakket zoals het nu is:
rommelig.

Zwolle, M.H. Voorhuis

Verpleegkundige

Ik vind het vreemd dat een verpleegkundige een baan aangeboden krijgt als
prostituee, maar nog vreemder vind ik het dat ze ueberhaupt werkloos is.

Katwijk aan Zee, G. Kuijt

LOAD-DATE: January 29, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              107 of 114 DOCUMENTS

                                  De Telegraaf

                                January 21, 2004

Euro legt orgelman het zwijgen op

SECTION: Pg. 3

LENGTH: 309 words


Daarnaast blijkt het voor de orgeldraaiers in steeds meer steden waaronder
Amsterdam steeds moeilijker om nog een plekje te vinden om te spelen, zonder
weggejaagd te worden door winkeliers of horecaondernemers die de muziek uit het
pierement als overlast ervaren en onmiddellijk de politie bellen.

Volgens Wim Snoerwang, voorzitter van de Nederlandse Kring van
Draaiorgelvrienden, komen toeristen speciaal naar Nederland om een pierement te
zien en te horen. "Helaas moeten ze tegenwoordig goed zoeken om er nog ergens
een te zien. In Amsterdam had je tot zo'n tien jaar geleden veertien
vergunninghouders. Anno 2004 zijn dat er hooguit drie tot vier."

Oplazeren

De draaiorgelvrienden pleiten voor versoepeling van de regels. Zo mogen de
orgeldraaiers in de Amsterdamse Kalverstraat van de gemeente niet langer dan 10
minuten op dezelfde plaats staan, met als gevolg dat winkeliers meteen naar
buiten komen om te vragen of ze niet kunnen oplazeren."

Het is zelfs al eens gebeurd dat een boze ondernemer een aardappel in een orgel
gooide, waardoor het instrument ernstige schade opliep. "Sommige orgeldraaiers
durven nauwelijks meer de straat op."

Rond 1904 maakte het eerste draaiorgel zijn opwachting op straat. Het was in een
tijd dat de gewone man nog niet naar theater of concerten kon en blij was met
het orgelvertier voor de deur.

De tijden zijn veranderd. Doordat winkels tegenwoordig bijna allemaal open puien
hebben en beschikken over eigen geluidsinstallaties, lijkt geen winkelier meer
op het orgelgeluid te zitten wachten. Ook is er de concurrentie van
straatmuzikanten die veel eurocenten voor de neus van de orgeldraaiers wegkapen.

Volgens voorzitter Snoerwang is het de hoogste tijd dat de overheid en het
publiek de orgelman in bescherming nemen. "Al is het alleen al om een stukje
nationaal erfgoed in stand te houden."

LOAD-DATE: January 21, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              108 of 114 DOCUMENTS

                                  De Telegraaf

                                January 20, 2004

Ook in Belgie verhit debat over hoofddoek Ook in Belgie discussie over verbod
hoofddoek

SECTION: Pg. 13

LENGTH: 577 words


Vice-premier en minister van Binnenlandse Zaken Patrick Dewael gooide vorige
week de knuppel in het hoenderhok. Hij pleit voor een verbod op hoofddoekjes,
sluiers, keppeltjes, opvallende kruisbeelden en andere religieuze symbolen op
openbare scholen, zoals in Frankrijk op instigatie van president Chirac is
ingevoerd. Ook overheidsdienaren moeten zich onthouden van religieuze tekens,
meent Dewael en met hem zijn liberale regeringspartij VLD.

Dewael heeft een storm van kritiek over zich heen gekregen. Zijn socialistische
collega Marie Arena van Maatschappelijke Integratie noemt zijn standpunt
"gevaarlijk voor de maatschappelijke samenhang" en "agressief". De
christen-democraten vinden dat de scholen het zelf moeten uitmaken en wethouders
uit verschillende steden benadrukken dat er geen problemen moeten worden gezocht
waar die niet zijn.

Maar de geest is uit de fles en, met de verkiezingen voor de Vlaamse
deelregering dit voorjaar, kan niemand die er weer in krijgen. Ook in Wallonie
is het debat begonnen. Daar dienden twee senatoren een wetsvoorstel in om
hoofddoekjes te verbieden.

Minister Dewael zegt dat hij moslimvrouwen wil bevrijden van de morele druk in
hun gemeenschap om een hoofddoek te dragen. Hij sprak van "opdringers van de
sluier", die de koran misbruiken om vrouwen te onderdrukken. Hij baseert zich
onder andere op het Nederlandse VVD-Kamerlid Hirsi Ali, die stelt dat het dragen
van een hoofddoek vaak geen vrije keuze is.

Ademruimte

In de praktijk verschillen de meningen daarover. Een Franstalig atheneum in
Brussel heeft bij de aanvang van dit schooljaar een verbod op hoofddoeken
ingevoerd, omdat radicale moslimmeisjes hun meer gematigde geloofsgenoten onder
zware druk zetten hoofddoeken en zelfs burka's met zwarte handschoenen te
dragen. "Er was wel degelijk een probleem", stelt studiebegeleider Francis Lees.
"De meeste meisjes voelen zich nu beter omdat ze meer ademruimte krijgen. Er
zijn er veel vertrokken. Getto's worden versterkt."

Een beroepsopleiding in Antwerpen voerde acht jaar geleden al een verbod op alle
hoofddeksels in en meldt dat er totaal geen problemen zijn. Ook niet met de
meisjes die buiten schooltijd wel een hoofddoek dragen.

Voor de VLD is het hoofddoekjesdebat een uitgelezen kans de rechterflank van de
partij te verzorgen. De traditionele angst voor annexatie door het Vlaams Blok
wordt daarbij opzijgezet. De liberalen hebben er genoeg van dat het Blok altijd
riant kon scoren omdat de gevestigde partijen problemen met migranten huiverig
lieten liggen. Ze willen een echte volkspartij zijn die de zorgen van de 'gewone
man' serieus neemt.

Een verbod op hoofddoekjes en andere religieuze symbolen dient als tegenwicht
tegen een andere zeer heikele discussie over het stemrecht voor migranten. Nu
zal dit er waarschijnlijk toch van komen, tegen de zin van de Vlaamse liberalen
en een groot deel van hun achterban.

Het Vlaams Blok heeft de discussie aangegrepen om een comite tegen het
migrantenstemrecht op te richten. Opnieuw een schot in de roos van Blok-voorman
Filip Dewinter, want hij heeft al drie politici uit de reguliere partijen in
zijn comite weten te lokken ondanks het 'cordon sanitaire' dat samenwerking met
de Blokkers verbiedt. Na de liberale afvallige Ward Beysen en christen-democraat
Johan Weyts trad dit weekend het Vlaams parlementslid Claudine de Schepper (VLD)
toe tot het comite. Zij werd prompt uit de partij gezet. Hetzelfde lot dreigt
voor Weyts.

LOAD-DATE: January 21, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              109 of 114 DOCUMENTS

                                  De Telegraaf

                                January 17, 2004

Sporten loopt In de papieren

SECTION: Pg. 9

LENGTH: 964 words

HIGHLIGHT:
Contributies door bezuinigingen nog verder omhoog


Hoewel de exacte gevolgen van de kabinetsbesluiten nog niet bekend zijn, zullen
de verenigingen meer geld moeten afdragen aan de sportbonden teneinde die
bezuinigingen op te vangen. Concreet houdt dit in dat voor de meeste leden van
sportverenigingen de contributie iets omhoog zal gaan. Vorige maand heeft de
gymnastiekbond KNGU al besloten dat de contributie EUR 1,50 per jaar duurder
wordt. Bij de Golf Federatie gaat het om EUR 2.

Deze verhoging komt nog eens boven op de toch al steeds duurder wordende
lidmaatschapskosten. De helft van sportend Nederland zag de contributie
afgelopen jaar met 10% tot 15% stijgen, blijkt uit het eind vorig jaar gehouden
NIBUD-onderzoek. Dit was voor redelijk wat mensen aanleiding om te stoppen bij
de vereniging of sportschool. Een op de tien mensen die stopten, deed dit omdat
het te duur werd.

Magazine

Bij sportbonden die minder dan 10% van hun omzet aan subsidie ontvangen, valt
deze steun in een keer weg. Overkoepelende sportfederaties die voor een groter
deel van de overheid afhankelijk zijn, verliezen waarschijnlijk iets
geleidelijker in drie jaar tijd hun subsidie. Volgens sportwetenschapster Agnes
Elling van de Universiteit van Tilburg hoeft dit niet voor alle bonden rampzalig
te zijn: "Zo heb je bijvoorbeeld de Skibond die zegt dat ze dan niet meer haar
mooie magazine kan uitgeven. Zo'n bond kan eigenlijk prima zelf de broek
ophouden."

Elling, die zich binnen de faculteit vrijetijdswetenschappen heeft
gespecialiseerd in sport, zegt dat geld eigenlijk geen belemmering hoeft te zijn
om een goede conditie te hebben. Want een paar loopschoenen of een voetbal kost
geen fortuin. Toch geldt in Nederland dat mensen met een hoger inkomen en/of
hogere opleiding iets vaker sporten dan gemiddeld. Ook zie je nog steeds een
duidelijk verschil tussen 'rijkelui'-sporten en sporten voor 'Jan met de pet'.

Elling: "Bij de hockeyclub zie je wel dat er meer personen uit een
arbeidersgezin zijn bijgekomen, maar grotendeels zijn het toch nog de hoger
opgeleiden en de hogere sociaal-economische klasse die deze sport beoefenen.
Vaak zoekt deze groep ook wel weer iets nieuws om zich af te scheiden, zoals de
laatste jaren het golfen. De lagere sociale klasse zie je toch vooral bij het
voetbal, en de meisjes bij gymnastiek. Deels heeft dat te maken met de lagere
kosten daarvan, maar het is toch ook de cultuur en traditie. Kijk bijvoorbeeld
naar de motorsport of het paardrijden, beide erg dure sporten, maar daar zie je
die klassenscheiding helemaal niet."

Ouderen

Hoewel we nog steeds te weinig bewegen en steeds dikker worden in Nederland,
zijn we de afgelopen jaren meer gaan sporten. De laatste twintig jaar is het
aandeel sporters gestegen van 53% naar 65% van de bevolking. Dit goede nieuws
komt eigenlijk vooral voor rekening van ouderen die op latere leeftijd ook fit
willen blijven. Tegelijkertijd zijn vrouwen qua sportiviteit de mannen
voorbijgestreefd, die blijkbaar toch liever op de bank voor de televisie sport
beoefenen.

Hoewel we dus sportiever zijn geworden, zie je ook de ontwikkeling dat sporten
bij een vereniging steeds minder populair wordt. "Ook in sport worden we steeds
individualistischer. We krijgen het steeds drukker en een vaste trainingsavond
komt vaak niet uit", aldus de sportwetenschapster. Ook het helpen bij andere
teams, het draaien van bardiensten of ander 'verplicht vrijwilligerswerk' maakt
een vereniging steeds minder aantrekkelijk. Bij individuele sporten als fitness,
squash of hardlopen daarentegen kun je zelf bepalen hoe vaak en wanneer je gaat
en heb je geen verplichtingen. Fitness is de laatste jaren, vooral bij
volwassenen, veruit de populairste sport geworden.

Maar de sportclubs in Nederland hebben nog steeds niet te klagen. Veruit de
grootste organisatie is de voetbalbond KNVB, die meer dan een miljoen leden
telt. Op afstand daarvan volgen tennis (700.000 leden) en gymnastiek (bijna
300.000 beoefenaars). Een grote opmars maakt het golfen. Bijna 200.000
Nederlanders slaan inmiddels regelmatig een balletje in clubverband.

KARIN PEUSENS

Hoe duur is sport?

Het is lastig een overzicht te geven van de kosten van afzonderlijke sporten,
want deze kunnen per vereniging of per persoon erg verschillen. Allereerst omdat
elke vereniging vrij is om de hoogte van de contributie te bepalen. Voor
amateursporters kan dit makkelijk varieren van EUR 100 tot wel meer dan EUR 600
per jaar. Er is daarbij wel een onderscheid te maken tussen goedkopere en
duurdere sporten. Voetbal, gymnastiek, zwemmen, atletiek, tennis en andere
balsporten zijn relatief goed betaalbaar. Uit cijfers van het NIBUD blijkt dat
de maandelijkse contributie hiervoor tussen de EUR 10 en EUR 19 ligt. Duurdere
sporten zijn aerobics, squash, golf en fitness. Aan het laatste betaalt de
Nederlander gemiddeld EUR 33 lesgeld per maand.

Een andere kostenpost zijn de uitgaven aan kleding, schoeisel en andere
attributen. Hieraan geven we makkelijk gemiddeld EUR 100 per jaar uit.
Paardrijden, golf, wielrennen en motorsport scoren hierbij weer erg hoog en zijn
dus duur.

Tot slot zijn er nog bijkomende kosten als wedstrijdgelden en vervoer. Hoe hoger
het niveau van een amateursporter, hoe hoger de uitgaven hieraan zullen zijn.
Daarbij geldt dat verenigingen met een grote of goede wedstrijdafdeling soms ook
de kosten hiervan en betere voorzieningen doorberekenen aan de sporters op het
lagere niveau. De best presterende vereniging kan daardoor soms wat duurder
zijn.

En tot slot kan de bekende 'derde helft' in de kantine na de training of na de
wedstrijd ook behoorlijk in de kosten lopen. De eet- en drankprijzen liggen in
de sportkantines over het algemeen wat lager dan in de horeca, maar na het
sporten wordt per keer gemiddeld voor ruim EUR 6 uitgegeven aan eten of drinken.

LOAD-DATE: January 17, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              110 of 114 DOCUMENTS

                                  De Telegraaf

                                January 14, 2004

BANANEN

SECTION: Pg. 5

LENGTH: 164 words


WIE op de kenmerken let, ziet een bananenrepubliek.

Allereerst zijn er de politieke bonzen, die zich zo boven het gewone volk
verheven voelen dat ze niet de trein of de auto nemen, maar een vliegtuig
charteren.

Als die Citation naar Straatsburg voor zes van die uitvreters niet toevallig was
uitgegleden op Rotterdam Airport, had je trouwens nooit gehoord van dat soort
smijten met belastinggeld. Die stiekemigheid is ook een kenmerk.

Verder worden hier fatsoenlijke bejaarden in de cel gedonderd als ze zich
verdedigen tegen overvallers en een van die bivakmutsen een koekje van eigen
deeg geven.

Nog wat scheve toestanden?

Kies maar uit.

De wethouder O. die nooooit snuift op cokeparty's maar wel wild is van porno, de
zich socialist noemende ex-minister V. die zijn ziel verkoopt aan het kapitaal,
en de volksrakker M. die op zijn partijburelen regeert als een nieuwe Stalin.

Eveneens een kenmerk: het regime handhaaft zich met mooie beloften.

HERMAN EETGERINK

LOAD-DATE: January 14, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              111 of 114 DOCUMENTS

                                  De Telegraaf

                                January 10, 2004

is een beetje in de war

SECTION: Pg. 19

LENGTH: 671 words

HIGHLIGHT:
NU OOK 'GEWONE MENSEN' IN OORD DER RIJKEN


Het skigebied van Ischgl telt meer dan 125 kilometer piste en wie aan de andere
kant van de bergkam bij de Zwitserse buren het gebied Samnaun in skiet, kan daar
nog eens 80 kilometer bij optellen. Het gros van de pistes ligt tussen de 2.000
en 2.864 meter hoog. Vanwege deze voor Oostenrijkse begrippen aangename hoogte
en de ligging op de noordkant, is er in Ischgl bijna altijd sneeuw. Iets wat
tegenwoordig bijzonder lijkt te zijn voor een Europees skioord. De sneeuw valt
in Ischgl ook vroeg. Vandaar dat men eind november al de pistes op kan.

Hoewel er voor beginners in Ischgl aangenaam veel blauwe pistes zijn, de
hoofdmoot blijft toch rood. Heb je dus al wat skilessen in je broekzak, dan kun
je je uitleven op zo'n 75 kilometer aan rode pistes. Voor de gevorderde skier is
er het minst te beleven. Toch zijn de spectaculaire zwarte afdalingen van de
2.864 meter hoge Palinkopf ook voor hen een aangename verrassing.

Eigenlijk heeft een trip naar Ischgl maar een groot nadeel: een paar dagen skien
in dit prachtdorp kan een aanslag betekenen op de portemonnee. De prijs voor een
zesdaagse skipas in het hoogseizoen valt nog wel mee, maar de overnachtingen in
het dorp en de prijzen voor consumpties kunnen absoluut pijnlijk zijn.

Fabelachtig

Dat mag Ischgl zichzelf wel een beetje verwijten. Jarenlang heeft het gebied
zich vooral op de rijke skier gericht. Een fabelachtig oord voor de rijken der
aarde: dat is wat Ischgl voor ogen had. Een skigebied waar men champagne pimpelt
op de piste, gaat stappen in exquise nachtclubs en de overgebleven uurtjes
doorbrengt in weelderige suites.

Vandaag de dag geniet men op de pistes nog steeds van de bubbeltjes van Veuve
Clicquot en de duurste terreinwagens sieren het straatbeeld. Maar nu het
economisch allemaal wat minder gaat in Europa en ook Ischgl daarvan de gevolgen
ondervindt, wordt ook Jan Modaal een graag geziene gast.

Het resultaat: Ischgl is een beetje in de war. En dat is vooral in het
uitgaansleven goed te zien. Neem bijvoorbeeld de splinternieuwe disco Trofana
Arena. De beau monde is daar gemixed met plebs. Alle uitersten zijn aanwezig.
Van rijke poppetjes die in peperdure kasjmier colletjes mooi zitten te wezen op
een barkruk, tot lomperiken die met rode koppen en bezwete skipulli's
dronkemansdansjes maken op de dansvloer. Het is kostelijk om te zien. Ook
vermakelijk zijn de schaars geklede danseressen van de discotheek, die zelfs op
Duitse Schlagers een ritmisch, erotisch dansje proberen te maken.

Hoe dan ook, volgens de kenners mag Ischgl zich absoluut tot de top 3 van beste
Oostenrijkse skigebieden rekenen. Dat komt in de eerste plaats door de
fantastische sneeuw, maar ook door de goede skifaciliteiten in het dorp. Vanuit
het op 1.400 meter hoogte gelegen Ischgl vertrekken in totaal drie cabineliften
naar de Idalp, het op 2.320 meter hoogte gelegen centrale punt van het
skigebied. In principe hoef je dus nooit ver te lopen om bij een lift te komen.
Toch heeft Ischgl voor de zekerheid nog een voetgangerstunnel gebouwd, waarin je
via een lopende band naar de Fimbabahn - een van de drie cabineliften - wordt
vervoerd. Een prima service, want niets is vervelender dan met je ski's te
moeten zeulen.

Wat ook fijn is, is dat je in principe van het skigebied het dorp in kunt skien.
Dat is vroeg in het jaar nog niet mogelijk, maar wie wat later in het seizoen
komt, kan zo van de bergen de kroeg in skien. Waar je dan moet wezen? Dat is
volgens het personeel van het Bredase Amphia ziekenhuis niet zo moeilijk. Ze
zijn zo'n beetje de enige Nederlanders hier en hebben Ischgl al voor de tweede
keer als bestemming voor hun personeelsuitje gekozen. "Ischgl is top", zo
verklaart Sabine Mertens. "Het is een sneeuwzekere bestemming, die met de auto
goed te doen is." Een ander voordeel? "De apres-ski", zo meent collega Robbert
van Dijck. "Vooral de in het dorp gelegen kroeg Kuhstall - op het plein bij de
Silvrettabahn - is een 'toppertje'. Ja, een prima zuipschuur", vindt hij. "Maar,
eh. Zet dat er maar niet bij."

LOAD-DATE: January 10, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              112 of 114 DOCUMENTS

                                  De Telegraaf

                                January 8, 2004

Pareltje in de samenleving

SECTION: Pg. 4

LENGTH: 190 words


Het is maar zeer zelden dat de weldoeners van de Maatschappij tot 't Nut van het
Algemeen naar buiten treden. Een van de nutsdepartementen, die in Winterswijk,
bestaat 150 jaar en nodigde iedereen die zich in de Achterhoekse gemeente hard
maakte voor het bevorderen van het 'algemeen volksgeluk' uit voor een receptie.
Het werd een eenvoudig maar hartelijk jubileum in dit plattelandsstadje.

Burgemeester Christine Stigter sprak uit haar hart toen zij 't Nut "de parel van
de samenleving" noemde. Volgens voorzitter Corry de Vries van Kempen is 't Nut
nog springlevend. "Na de Tweede Wereldoorlog stonden we in Winterswijk aan de
basis van verschillende scholen, een bejaardenhuis, een bibliotheek en een
museum. De komende 50 jaar is er genoeg te doen nu de overheid zich terugtrekt,
omdat veel voorzieningen, zoals een bibliotheek, sluitpost op de begroting
zijn."

Stigter memoreerde verder dat het Winterswijkse Nut vroeger meer deed voor de
gewone man dan bijvoorbeeld via de Nutsspaarbanken de spaarzin aanwakkeren. "Zo
werden Winterswijkse meisjes vanaf 1873 met een kook- en naaicursus goed
voorbereid op het huwelijk."

LOAD-DATE: January 8, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              113 of 114 DOCUMENTS

                                  De Telegraaf

                                January 8, 2004

KAMERPEUK

SECTION: Pg. 5

LENGTH: 156 words


AAN de ene kant is er de gewone man op wie meedogenloos jacht wordt gemaakt door
de rook-Gestapo die overal spionnen heeft lopen en op elk gewenst moment op elke
smokespot de nodige nicotinecommando's kan inzetten.

Aan de andere kant is er het Kamerlid dat exact weet wat goed is voor anderen en
zich daarom, ondanks zijn drukke werkzaamheden inzake de inning der accijnzen en
de inspectie van de evaluatietrajecten op veiligheidsgebied, voortdurend blijft
inzetten voor de gewone man/vrouw.

Die inzet is buitengewoon lofwaardig.

Loyale steun voor de hardwerkende volksvertegenwoordiger is dan ook geboden.

Dit houdt vanzelfsprekend in, dat elke kritiek op het aanwenden van
belastinggelden voor de inrichting van diverse luxueuze rookruimten in het
Kamergebouw volstrekt ongerechtvaardigd is.

Kamerleden moeten comfortabel hun peuk kunnen roken.

Anders vergeten ze waarom ze het anderen verbieden.

HERMAN EETGERINK

LOAD-DATE: January 8, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf

                              114 of 114 DOCUMENTS

                                  De Telegraaf

                                January 8, 2004

"Cel beter dan schandpaal"

SECTION: Pg. 6

LENGTH: 571 words

HIGHLIGHT:
Wat U Zegt!


Korpschef Vogelzang kan zich beter druk maken over het zwaarder straffen van
diefstal, dan met het slappe idee te komen foto's te verspreiden. Een
draaideurcrimineel is iemand die zich binnen vijf jaar minimaal drie keer
schuldig heeft gemaakt aan een misdrijf waar vier jaar op staat. De meest
simpele vorm van diefstal is zo'n feit. Diefstal met braak levert maximaal zes
jaar op. Iemand die een fiets steelt en daarbij het slot forceert, kan dus al
voor zes jaar de bak in. Als de rechterlijke macht nu eens daadwerkelijk de
straffen oplegde die door de wetgever zijn vastgelegd, zouden
draaideurcriminelen daar zitten waar ze horen: achter slot en grendel.

Nieuw-Vennep, J. Schmitz

Veiligheid

Het voorstel van de Utrechtse politiechef om foto's van veelplegers openbaar te
maken, kan bij het OM en sommige politici geen genade vinden. Waarom dat hier
niet kan en in de ons omringende landen wel, is mij niet duidelijk. Onlangs
werden immers ook in ons land wel de namen en foto's van Engelse en Duitse
kindermoordenaars gepubliceerd. In Amerika worden buurtbewoners zelfs
geinformeerd over vrijgelaten pedofielen die in hun buurt gaan wonen. Maar niet
in Nederland. Hier wordt meer waarde gehecht aan de privacy van veelplegers dan
aan de veiligheid van hun vaak weerloze slachtoffers. Triest.

Duiven, P. Lichtenauer

Kerntaak

Hulde aan de Utrechtse korpschef Peter Vogelzang voor zijn plan foto's van
veelplegers openbaar te maken. Zijn idee is betaalbaar, snel uitvoerbaar en zal
allicht een tijdige waarschuwing betekenen voor een aantal potentiele
slachtoffers. Daarmee geeft de korpschef invulling aan zijn kerntaak: het
beschermen van de burgers. Het protest van het OM is deels terecht maar ook
goedkoop. Hun kerntaak is het om criminelen te straffen. Het OM heeft al jaren
bewezen dat ze de veelplegers niet doelmatig kunnen aanpakken. Daardoor staan
die na een paar uur weer op straat en mag de politie wachten op de aangiftes van
hun volgende slachtoffer. Laat het OM, in plaats van met kritiek, zelf maar eens
met bruikbare ideeen komen!

Amsterdam, Theo v.d. Scheur

Prietpraat

Zo omstreeks de jaarwisseling schijnt er bij politiebobo's een oog open te gaan
en komt men met prietpraat op de proppen over oplossingen, waarvan men weet dat
die door de politiek toch niet worden gehonoreerd. Zou het niet verstandiger en
eenvoudiger zijn te pleiten voor invoering van oplopende straffen voor
veelplegers? Eerste delict: zwaar bestraffen, tweede delict: zwaarder, derde
delict: loodzwaar. Het mag dan zo zijn dat men in de bajes geen beter mens
wordt, maar het op straat rondhangen en steeds weer delicten plegen is ook niet
bevorderlijk voor het zedelijk normbesef. Het wordt tijd dat de burger wordt
beschermd tegen rechters die eindeloos veelplegers naar huis sturen met een
belachelijk lage straf. Deze lieden tonen eenzelfde minachting voor de burger en
zijn eigendom als de veelpleger.

Eeserveen, J. Bonthuis

Keuze

Een uitstekend plan om de foto's van veelplegers te publiceren. Dit geeft de
gewone burger tenminste een beetje de gelegenheid zich te weren tegen de
toenemende criminaliteit. Is dit zoveel anders dan je eigen huis vol te moeten
hangen met sloten? De privacy van de draaideurcriminelen is hieraan volstrekt
ondergeschikt. Zij maken een bewuste keuze de criminaliteit in te gaan en het
verlies van privacy moeten ze dan maar op de koop toe nemen.

Maarssen, R.J. Graafsma

LOAD-DATE: January 8, 2004

LANGUAGE: Dutch / Nederlands

PUB-TYPE: Paper

                          Copyright 2004 De Telegraaf
