
                               1 of 44 DOCUMENTS

                                  De Telegraaf

                               December 22, 2001

Ook gewone mensen kunnen vermogen vergaren

HIEMSTRA, WILLEMIJN

LENGTH: 869 words


Ook gewone mensen kunnen vermogen vergaren; MET OOGKLEPPEN OP RIJK WORDEN

Maar ze hebben nog meer gespaard over de jaren, deze familie (man, vrouw, twee
kinderen) met een bescheiden inkomen dat ze met heel hard werken verdienen in
hun kleine stomerij. "Wij hebben onszelf altijd eerst betaald. Ieder jaar
stoppen we 10% van ons inkomen in een fonds en kijken er niet meer naar om, de
tijd doet de rest. Het was niet altijd makkelijk, want de verleiding om het
ergens anders voor te gebruiken was soms groot. Niet doen, blijf zitten waar je
zit. Er zit nu ongeveer twee miljoen gulden in. Door de lagere beurs is het wel
minder waard, maar we slapen er niet slechter door. Ik heb het geld niet nodig.
Over een jaar of acht wil ik pas met pensioen. Sinds 1929 is de beurs gemiddeld
met 10% toegenomen, dus heb ik er het volste vertrouwen in dat het over acht
jaar aanzienlijk meer waard is."

Charles Smith en zijn vrouw Carol zijn een voorbeeld van gewone mensen met veel
geld die Ric Edelman bespreekt in zijn recente boek 'Gewone mensen, buitengewone
rijkdom' ('Ordinary People Extra Ordinary Wealth'). Volgens Edelman hoef je geen
Ted Turner of Bill Gates te zijn om rijk te worden, rijkdom is voor iedereen
weggelegd.

n rAngst"De grote fout die mensen met een modaal inkomen maken, is de angst om
te gaan beleggen. Ze laten zich ontmoedigen en zeggen: dat is niets voor mij, ik
heb geen geld. Maar als ik voorreken hoe zelfs de kleinste maandelijkse inleg
kan uitgroeien tot een aardig vermogen, dan valt hun mond open van verbazing.
Het enige dat je nodig hebt, zijn tijd, regelmaat en doorzettingsvermogen. Zelfs
vijfentwintig gulden per maand is al voldoende om over twintig jaar een aardig
kapitaaltje bij elkaar te verzamelen. Deze manier van regelmatig beleggen heet:
dollar cost average of middelen. Bij een lagere koers krijg je vanzelf meer
participaties in een fonds dan bij een hogere. Op de lange duur werkt dat
vrijwel altijd in je voordeel."Ric Edelman is een van de bekendste financiele
planners in de Verenigde Staten. Hij heeft zijn eigen radioprogramma en is een
graag geziene gast bij onder andere televisiediva Oprah Winfrey. Tijdens een van
zijn optredens bij Oprah had hij ze allemaal meegebracht. Al die gewone rijke
mensen, ze zaten te glunderen naar het Amerikaanse volk en zelfs de zeer
welgestelde Oprah was onder de indruk.Marcia Crosby (63), de vrolijke,
gescheiden bibliothecaresse met een zoon die ook in Edelman's boek voorkomt,
vertelt blijmoedig 41 jaar lang nooit meer dan 30.000 gulden per jaar verdiend
te hebben, maar wel 800.000 gulden spaargeld op de bank te hebben staan. "Ja, ik
heb altijd een bescheiden inkomen ontvangen en mijzelf desondanks steeds
gedwongen regelmatig geld opzij te leggen. Mijn vader leerde ons al heel jong te
leven binnen je financiele mogelijkheden en te sparen."

n rKasboekZe lacht een beetje beschaamd als ze toegeeft wel erg zuinig te zijn.
Maar gierig wil ze het niet noemen. "Ik noem het meer berekenend. Ik neem altijd
mijn eigen lunch mee. Zo bespaar je gauw een tientje per dag. Verder houd ik al
jaren een kasboek bij en weet waar alles blijft."

"Ik betaal alles zoveel mogelijk contant. Ik heb wel zo'n pinpas, maar gebruik
hem nooit, ik zou niet eens weten waar het ding is. Mijn creditcard gebruik ik
alleen als ik op reis ben." Haar haar laat ze knippen bij de kapperschool, dat
kost maar een paar gulden.

Maar gaat het hergebruik van aluminiumfolie en plastic zakjes niet wat erg ver?
"Ik maak het heel goed schoon, hoor, en gebruik het daarna nog slechts een
keer", roept de rijke Marcia met een verlegen lachje vanuit haar mooie (eigen)
huis aan de golfbaan in North Carolina.

Ric Edelman: "Heel belangrijk: blijf zitten waar je zit. Iedereen die trouw is
gebleven aan de beleggingskeuze van het eerste uur, heeft het goed gedaan.
Beleggers die van fonds naar fonds gaan omdat ze denken dat de een het beter
doet dan de ander, maken vrijwel altijd een slechter rendement over de jaren.
Daar wordt alleen de bank maar beter van. Kijk niet naar de AEX, de Dow, S&P of
de NasDaq. En het moment waarop je begint met maandelijks een vast bedrag te
beleggen, is ook onbelangrijk. Nu is de beurs laag, dat is een goed moment, zegt
iedereen. Ja, maar misschien is het morgen wel weer lager, ik weet het niet. Als
je regelmatig belegt, profiteer je vanzelf van de fluctuaties."

n rKinderen"Ook heel belangrijk: betrek de hele familie erbij. Vanaf het moment
dat een kind gaat praten, kun je vertellen hoe het werkt. Want als je aan een
driejarige vraagt waar geld vandaan komt, krijg je negen van de tien keer als
antwoord: uit de machine. Prachtig, leg uit waarom, zo leert een kind heel snel
optellen en aftrekken. En wil je als ouder scoren bij je tienerdochter of -zoon,
doe dan het volgende: geef oudere kinderen een aanmoedigingspremie. Verdubbel
ieder bedrag dat ze opzijleggen om te sparen. Net zoals een spaarplan via een
bedrijf.""Waar het om gaat is beleggen zonder emoties, zonder om te kijken,
zonder de hulp van financiele bladen, televisieprogramma's of dure seminars. Wat
je eigenlijk zou moeten doen in beleggersland: zet oogkleppen op, alleen dan kun
je succesvol zijn."WILLEMIJN HIEMSTRA



LOAD-DATE: Ric Edelman bespreekt in zijn recente boek 'Gewone mensen,
buitengewone rijkdom' ('Ordinary People Extra Ordinary Wealth') manieren voor de
gewone man om rijk te worden.
February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               2 of 44 DOCUMENTS

                                  De Telegraaf

                               December 20, 2001

Inquisitie

ZEEUW, TON DE

LENGTH: 253 words


Nadat Andries Knevel onlangs op schandelijke wijze probeerde Pim Fortuyn de oren
te wassen, was het deze week de beurt aan Barend, Van Dorp en Mulder om de
lijsttrekker van Leefbaar Nederland te grazen te nemen. Met geen enkel ander
doel dan hem te beschadigen maakte het drietal zich op om hem te 'ondervragen'
en toen bleek dat Fortuyn deze inquisitie van tafel veegde en zijn minachting
ervoor demonstreerde met feitenkennis, slagvaardigheid en ijzige kalmte, viel de
lont in het kruitvat. En toen het slachtoffer zichzelf met hooghartige humor de
nieuwe premier noemde, werden de RTL'ers bijna gek.

Genant is dat, als je interviewers die je hoog hebt staan, zich ziet verlagen
tot het niveau van grove grappen over iemands homoseksualiteit. Op een gegeven
moment vlogen de darkrooms, de mooie jongetjes en andere foute toespelingen
zelfs als tennisballen over de tafel.

Terwijl de drie musketiers beter hun tanden hadden kunnen zetten in Fortuyns
echte fout, zijn eerste echte onderschatting van de kiezer, namelijk het lonken
naar Bram Moszkowicz als tweede op de LN-lijst (en toekomstig minister van
Justitie). Daarmee - en die hadden B&vD erin moeten koppen - heeft Fortuyn zijn
hand overspeeld. Moszkowicz mag dan een bekende Nederlander zijn, een mooie man
ook en een briljant jurist, maar voor Jan Modaal staat hij, hoe anderen er ook
over mogen denken, voor het behoeden van criminelen, het pogen de rechtsgang te
ondermijnen en dus voor Onleefbaar Nederland.

Gemiste kans.

TON DE ZEEUW

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               3 of 44 DOCUMENTS

                                  De Telegraaf

                               December 19, 2001

Dictee

ZEEUW, TON DE

LENGTH: 253 words


Een van de raarste tv-programma's van dit land is Het Groot Dictee der
Nederlandse Taal. Aangezwengeld door een krant die met opzet het hulpwerkwoord
van de lijdende vorm uit de koppen weert ('rivier moet verbreed', 'er mag
gevlagd'), ondergaan 60 Nederlandssprekenden - van wie de Belgen altijd winnen -
in het gebouw van de Eerste Kamer vrijwillig een dictee. Zo'n ouderwetse, door
een schoolmeester voorgelezen treiteropgave vol woordcombinaties die zo bedacht
zijn dat een normaal mens ze nooit zou hanteren. En dat dan als amusement
('haha, Loek Hermans wist het ook niet'), uitgerekend bij het medium dat onze
taal elke dag opnieuw een stukje verder vermoordt.

Het gevaarlijke aan het Dictee is dat het grappig wordt gevonden het maximum
aantal te bedenken onbruikbare woorden fout te laten schrijven en daar dan zo
veel badinerende dingen over te zeggen dat een gewone Nederlander 't wel uit
zijn hoofd laat nog ooit in een woordenboek te kijken.

Tenzij de vlijtige taalpuzzelaars iets willen demonstreren. Is hun actie er
wellicht op gericht ons allen, of onze taal, beter te maken?

Nee hoor, net als vorig jaar moeten we constateren dat al die dicteehelden, als
lippendienst aan onze dwaze spellingshervorming en aan dit dwaze tv-programma,
dezelfde onheilsboodschap brachten: 'onze taal is niet meer te redden'. Waardoor
het gewone volk de handdoek definitief in de ring gooit en zuchtend overgaat tot
het annexeren van nog meer leen-Engels.

Of is dat juist de bedoeling?

TON DE ZEEUW



LOAD-DATE: Tv Column over Het Groot Dictee der Nederlandse Taal
February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               4 of 44 DOCUMENTS

                                  De Telegraaf

                               December 14, 2001

Bon voor haastige Aat

MORSINK. ERIK

LENGTH: 403 words


Ja, u leest het goed. Ons land heeft er weer een cadeaucheque bij. Na de
platenbonnen, bloemenbonnen, boodschappenbonnen, VVV-bonnen, horecabonnen,
kortingsbonnen en wat er al niet te koop en te geef is, heeft men nu een
waardepapier op de markt gebracht waarmee je kunst kunt aanschaffen.

Twee jaar lang is de daartoe in het leven geroepen Stichting Artbon bezig
geweest om het concept op poten te zetten. Men kan er alles over lezen op
www.artbon.nl. Een van de initiatiefnemers is Victor Tiebosch, die Aat een
cheque van honderd gulden overhandigde. "Ik heb een boek geschreven en daar kwam
Veldhoen in voor. Zodoende ken ik hem en heb ik gevraagd of hij de eerste bon in
ontvangst wilde nemen", verklaart Tiebosch zijn keuze voor de bekende
Nederlander.

Maar de kunstenaar had weinig tijd. Enkele genodigden waren keurig op tijd in de
galerie aanwezig en zaten gezellig aan de borrel toen een gehaaste Veldhoen
binnen kwam lopen.

"Kunnen we meteen beginnen, want ik moet dadelijk weer weg", zo vroeg hij Victor
Tiebosch. "Een paar minuten?", suggereerde deze. "Nou, da's wel erg lang", vond
Aat. "Maar misschien dat ik over tien minuten een taxi kan laten komen."

Dus meteen maar het officiele gedeelte afwikkelen. Er werd verteld dat de Artbon
drempelverlagend is. Alleen de hotemetoten en rijke jongens kopen kunst volgens
Victor, en met deze bon zou het 'gewone volk' nu ook zonder gene een galerie
binnenstappen om wat leuks voor aan de wand uit te zoeken.

Er zijn bonnen van 50, 100, 250 en 500 gulden verkrijgbaar. Echter, denkt u nou
niet dat u met zo'n vijfhonderpiekbonnetje een schilderij van 400 gulden kunt
kopen en dan nog een snip terug krijgt.

Nee, de maximale korting bij de galerie bedraagt 20% over de verkoopprijs van
het kunstwerk. Met andere woorden: de verkoopprijs van het doek moet tenminste
vijf keer de waarde van de Artbon bedragen. Er doen inmiddels meer dan honderd
galeries mee aan dit initiatief en uiteraard hoopt men dit aantal fors uit te
breiden.Het had Veldhoen al lang genoeg geduurd. "Hoera, leve de Artbon",
schreeuwde hij en vloog naar voren om zijn bon ter waarde van honderd gulden in
ontvangst te nemen. Zijn taxi kwam al voorrijden. "Artbon, Artbon", scandeerde
Aat brullend en verdween in de Mercedes. "Nou, dat was het dan", concludeerden
enkele aanwezigen droogjes. Leuk voor Veldhoen: Met zijn bon kan hij nu zijn
zelf geschilderde doeken kopen.



LOAD-DATE: Stan Huygens over de Artbon aangeboden aan Aat Veldhoen
February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               5 of 44 DOCUMENTS

                                  De Telegraaf

                               December 13, 2001

FLITSENDE AGENTEN BETRAPT

FROST, MARCEL

LENGTH: 486 words


FLITSENDE AGENTEN BETRAPT; Tv-beelden bewijzen:snelheidscontroleurs zelf
wegpiraten

Ze werden 'geschaduwd' door SBS-misdaadverslaggever Peter R. de Vries, die er
vanavond in zijn uitzending uitgebreid bij stil zal staan. Het onweerlegbare
beeldverslag van die 'achtervolgingen' is ronduit onthutsend: de controleurs
blijken snelheidsmaniakken van de ergste soort!

Gewapend met snelheidsmeter en tv-camera volgden de programmamakers de
'flitsende flikken'. Slechts een greep uit de overtredingen: op de N203 bij
Krommenie wordt, nadat tot twee keer toe een rood licht is genegeerd (boete:
Hlf. 180), 103 km gereden in plaats van de voorgeschreven 70, korte tijd later
wordt 120 km/u gemeten op een plek waar de limiet 100 is. Op de A2 bij Utrecht
wordt een andere politiewagen geklokt met 124 in de '100 km zone', op de A15
wordt diezelfde maximumsnelheid met een royale 40 km overschreden.

Allemaal overtredingen waar de gewone burger boetes van honderden guldens voor
moet betalen, maar kennelijk bepalen de snelheidscontroleurs hun eigen regels.
Helemaal bont maakt een 'flitser' het op de A4: na gedane controlearbeid
passeert hij het punt waar zojuist nog zijn eigen camera stond met 156 km/u,
terwijl je ook hier uiteraard niet harder dan 120 mag. Korte tijd later, op de
A9, zien we dezelfde wagen steeds keurig afremmen voor de vaste radarkasten.

Je zou denken dat bij zoveel verkeersonveiligheid de organisatie 3VO wel het
schuim op de lippen moet krijgen... Dat is ook zo, zij het om een andere reden.
Ook Bert Woudenberg, woordvoerder van 3VO, werd door De Vries gevolgd en daarbij
betrapt op diverse grove verkeersovertredingen: in de bebouwde kom 65 km in
plaats van 50, bij wegwerkzaamheden 126 als 90 mag, weer even later 131 bij een
toegestaan maximum van 100 en, als klap op de vuurpijl, 142 km/u als 70 is
voorgeschreven. Bij aanhouding door de politie zou onmiddellijk Woudenbergs
rijbewijs worden ingevorderd, naast een boete van Hlf. 1060.

Het verweer van 'Meneer Veilig Verkeer'? ,,Ik voelde me bedreigd door de
achtervolgers, ze hebben me de stuipen op het lijf gejaagd. Zo werd op diverse
momenten hinderlijk dicht achter mij gereden en werd ik met hoge snelheid
genaderd", laat Woudenberg weten. Hij heeft dan ook, twee dagen na de
'achtervolging', aangifte gedaan bij de politie. "Je weet het nooit, na 11
september."

'Snelheids-'officier van justitie mr. Koos Spee zegt over het rijgedrag van
'zijn' politiemensen: "Dit kan niet! Door rood licht rijden is helemaal
belachelijk, maar te hard rijden mag natuurlijk ook nooit. Ik ga met de
betrokkenen een pittig gesprek voeren, want deze mentaliteit past niet bij een
politieagent."Over het wangedrag van Woudenberg zegt Spee, met gefronste
wenkbrauwen: "Dit is zorgelijk." Ook de officier werd door de cameraploeg
gevolgd, maar hij bleek zich wel bewust van zijn voorbeeldfunctie: Spee beging
niet een overtreding.

LOAD-DATE: February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               6 of 44 DOCUMENTS

                                  De Telegraaf

                                December 7, 2001

Mullah Omar krijgt zijn gerechte straf

HAAS, JOOST DE

LENGTH: 569 words


Volgens minister van Defensie Donald Rumsfeld "weten de oppositietroepen heel
goed wat wij willen." Als het overgave-akkoord dat Omar met de toekomstige
premier van Afghanistan, Hamid Karzai, sloot, in strijd komt met de Amerikaanse
belangen, zal dat volgens Rumsfeld gevolgen kunnen hebben voor de steun aan de
oppositie. "Voor zover onze doelstellingen worden gefrustreerd of tegengewerkt,
geef ik er de voorkeur aan om samen te werken met andere groepen", aldus de
bewindsman.De VS hebben de anti-Talibankrachten bij de slag om Kandahar terzijde
gestaan met bombardementen, wapenleveranties en militaire adviseurs van de
Special Forces. Het was gisteravond nog onduidelijk wat het lot zou zijn van
Omar.

Volgens de voormalige Taliban-ambassadeur in Pakistan mullah Abdoel Salam Zaeef,
is afgesproken dat Omar vrijuit kan gaan. "Zijn leven zal worden gespaard en hem
zal worden toegestaan in waardigheid te leven. Hij is een heilige strijder. Hij
heeft gewerkt voor de mensen van Afghanistan en is niet schuldig", aldus
gisteravond Zaeef.

Karzai leek Omar gisteren die uitweg te bieden. "Ik heb amnestie aangeboden voor
de gewone man. Omar moet duidelijk terrorisme afzweren en nadrukkelijk erkennen
dat terrorisme de Afghaanse samenleving en het land heeft verwoest. Dat is onze
eis", aldus Karzai.

Het lot van Omar moet worden bepaald door het Afghaanse volk, zo liet een
woordvoerder van ex-koning Zahir Shah weten. "Ieder mens heeft het recht in
waardigheid te leven, maar waar is de waardigheid van het Afghaanse volk? De
Afghanen hebben zes jaar moeten lijden. Onze vrouwen zijn zes jaar door een hel
gegaan. Daarom is het aan het Afghaanse volk om de mate van waardigheid van
mullah Omar te bepalen."

Karzai was minder vaag over het lot van de buitenlandse strijders van de Taliban
en de aanhangers van Al-Qaeda die vandaag, als alles volgens plan verloopt, in
Kandahar ook hun wapens zullen neerleggen. Behalve de Pakistaanse aanhangers van
mullah Omar zullen deze buitenlanders worden berecht. "Het zijn misdadigers",
aldus Karzai.Net zo min als het Witte Huis wilde Rumsfeld zich gisteravond
uitlaten over een mogelijke eis tot uitlevering van Omar, voor eventuele
berechting ten overstaan van een Amerikaans militair tribunaal. President Bush
heeft onlangs deze bijzondere vorm van rechtspleging mogelijk gemaakt via een
speciaal decreet.Amerikaanse B52-bommenwerpers kwamen gisteren opnieuw in actie
bij de Witte Bergen in oostelijk Afghanistan, waar Bin Laden en zijn directe
medewerkers zich zouden verschuilen. De tunnel- en grottencomplexen bij Tora
Bora worden bestookt met 'bunkerbuster'-bommen, terwijl lokale strijders jacht
maken op de terreurleider. Volgens lokale commandanten zijn daarbij 22
aanhangers van Bin Laden gedood. Van Bin Laden ontbreekt nog steeds ieder spoor.

n rBomTwee machtige etnische leiders hebben gisteren een bom gelegd onder het in
Bonn bezegelde plan de macht te delen door een interim-regering te benoemen die
op 22 december onder leiding van Karzai moet aantreden. De militair sterke
Oezbeekse generaal Abdoel Rashid Dostum, die met het innemen van zijn oude
bolwerk Mazar-i-Sharif begin november het signaal gaf voor de Noordelijke
Alliantie om de Taliban ook elders te verdrijven, toonde zich gisteren
ongelukkig met het resultaat van Bonn.Dostum had duidelijk meer macht verwacht
en zei gisteren de nieuwe regering te zullen boycotten.



LOAD-DATE: De Verenigde Staten willen onder geen beding dat Talibanleider mullah
Mohammad Omar vrijuit gaat. President Bush staat erop dat Omar zijn gerechte
straf ondergaat wegens zijn steun aan Osama bin Laden en diens terroristenleger
Al-Qaeda.
February 4, 2002

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               7 of 44 DOCUMENTS

                                  De Telegraaf

                                December 1, 2001

HET NIEUWE LEVEN VAN RUUD GULLIT: TIJD VOOR EEN GOED GESPRE K.

LENGTH: 2174 words


HET PORTRET.

Hij had louter analist van Studio Sport kunnen blijven. Prettig achterover op de
automatische piloot het voetbal volgen dat hem faam en een aangename
bankrekening bezorgde. Maar Ruud Gullit steekt toch weer z'n nek uit, in een vak
dat hem vreemd is: voor Yorin op televisie beroemde wereldburgers interviewen.
Woensdag in deel twee van Gullit (met popartiest Craig David), vandaag weer even
in z'n oude vertrouwde rol als ondervraagde.

Tijd voor een goed gesprek.

Ik ga alleen naar mensen die mij zodanig boeien dat ik aan hun lippen hang. Werd
ik als voetballer geinterviewd, dat liet ik het gesprek uitlopen zodra ik mij op
m'n gemak voelde. Dat is het grootste compliment dat je een interviewer kunt
geven.

Je kunt onmogelijk iedereen voor je winnen, als je niet Diana of Mandela heet of
als je niet je hele leven voor een club speelt.

Ik heb me soms onbegrepen gevoeld. Kritiek leveren wordt pas moeilijk als je
oplossingen aandraagt en dat heb ik vaak gemist .

Tekst: Bert Dijkstra.


In een wolk van weemoed rijdt hij op gezette tijden langs het Balboaplein, de
volkse vlakte van steen waarop Rijkaard en hij voor het eerst tegen een bal
schopten. 't Is er mooi opgeknapt, absoluut. De stadsregenten wilden, nu ze toch
met de renovatie bezig waren, een stoffelijk eerbetoon voor Frank en hem. Hun
namen in goud op een sierkei of zo. Zagen de voetballers niet zitten. Je krijgt
van zo'n telefoontje natuurlijk wel even een gekieteld ego, maar het Balboaplein
is van de mensen en niet alleen van Gullit en Rijkaard. Die kei is er dus nooit
gekomen.

Hij is weer thuis, in Amsterdam, na twaalf jaar te zijn bewierookt in den
vreemde. Gewoon een man met een baantje bij de televisie, waarin hij nog niets
heeft bewezen en daarom ook nog niets heeft te eisen. Laatst was hij even in
Rome, de stad waarin hij vaak heeft gevoetbald, maar nog nooit in heeft geleefd.
De haren kort en rasta-loos, de kop zonder stress, en voor het eerst zag hij de
schoonheid van het oude rijk. Alleen daarom al prijst hij zich gelukkig dat de
schaar drastisch in zijn handelsmerk is gegaan.

Voor het eerst liep ik door Italie zonder te worden herkend. Een verademing. Ik
heb die dreadlocks bewust laten afknippen. Niet als afscheid van een periode,
maar om een rustiger leven te kunnen leiden. Wanneer je achter je haastige
voetstappen hoorde, wist je het al. Je wordt schichtig, zit constant om je heen
te kijken. Ik viel op, altijd en overal. Die tijd is voorbij.

Europa Cups gewonnen, Europees kampioen, de eerste trainer van het vasteland die
in Engeland de FA-Cup pakte. De golfbaan lonkt, met haar anonieme stilte.

Waarom gaat zo'n man dan toch in godsnaam z'n nek uitsteken met een tv-programma
dat genadeloos kan worden neergesabeld?.

Verbaasde blik. Omdat ik het leuk vind. Bovendien zijn de kijkers mijn rechters
en niet de stukjesschrijvers. Als ik in dit werk plezier kan uitstralen, denk ik
dat ook de kijker dat ziet. Ik doe Gullit niet omdat ik zonodig weer met m'n kop
op de buis moet, maar omdat ik prettige gesprekken wil voeren met mensen die me
intrigeren. Ik leef bij de gedachte: niets hoeft, alles mag. Oke, ik besef dat
niet iedereen zich zo'n houding kan veroorloven, maar voor mij is het
belangrijkste: wat er ook op m'n pad komt, ik wil mezelf kunnen blijven. Wil
geen rol hoeven spelen. En ik besef dat ik in dit nieuwe vak nog helemaal niets
voorstel.

Interviewen is de kunst van het luisteren.

Dat komt dan goed uit, want ik ga alleen naar mensen die mij zodanig boeien dat
ik aan hun lippen hang. Werd ik als voetballer geinterviewd, dan liet ik het
gesprek uitlopen zodra ik me op mijn gemak voelde. Dat is het grootste
compliment dat je een interviewer kunt geven. Blijft Nelson Mandela langer dan
afgesproken bij me zitten, dan is dat voor mij belangrijker dan alle kritieken
in de media bij elkaar. Ik heb op zo'n moment niet eens het idee dat ik met
televisie bezig ben.

Hij ziet er opvallend ontspannen uit, op dit goddeloos vroege tijdstip in de bar
van Hilton Amsterdam. De ogen van de voetballer plachten rusteloos als de ballen
in een flipperkast van links naar rechts te schieten, de ogen van de
programmamaker stralen berusting uit. Honderden keren heeft hij het lampje op de
camera zien oplichten, in afwachting van de eerste vraag. Nu is hij in dienst
van Yorin zelf de leider van het gesprek. Zoiets leidt soms tot een nare
prikkeling van de zenuwen, maar ook tot het besef dat hij een natuurlijke
voorsprong heeft op veel interviewers.

Ik weet hoe het voelt om bekend te zijn en daarom heb ik automatisch een band
met de mensen die ik spreek. Veel interviewers hebben mij nooit begrepen.
Spraken over 'dat is toch de tol van de roem' en meer van dat soort cliches. Zij
begrepen totaal niet wat voor leven je leidt, wat er op je afkomt. Dat merk je
aan de vragen en daardoor schep je meteen afstand. Wie ik het liefst in m'n
programma zou hebben? Och Jezus. Diana, als ze nog zou leven. Aan haar had ik
veel willen vragen. Zou je niet weer de gewone vrouw willen zijn die je ooit
was? Het lijkt me verschrikkelijk om aan de hand van de agenda van een ander te
moeten leven. Heb ik gelukkig geen last van. Je zit tegenover een tevreden mens.
Zeker op het gebied van voetbal heb ik niets meer te wensen. Ben iedere zaterdag
gelukkig als ik met AFC 3 kan spelen.

Het was toch AFC 5?.

Ja, maar we werden vorig seizoen kampioen en zijn nu dus het derde. Toch weer
een titel, staat wel op m'n cv natuurlijk. Ben nog altijd voor iedere wedstrijd
ruim van tevoren aanwezig, dat blijf je houden, ook al doet m'n lijf niet meer
wat mijn hoofd wil.

Aversie oproepen en applaus oogsten zijn bij hem in eigen land altijd hand in
hand gegaan. Van de Drie van Milaan was hij de flamboyante mediabespeler.
Rijkaard verschool zich achter een masker van bescheidenheid, Van Basten achter
een pantser van horkerigheid, Gullit kreeg de kussen en de klappen. Hij liep weg
bij Oranje, kreeg voor de ogen van de camera in een parkeergarage te Noordwijk
een kleffe afscheidszoen van Frits Barend en zag (met Milan op bezoek in
Amsterdam) T-shirts met teksten als: 'Eet op die banaan, Gullit terug naar
Milaan'.

Nooit gedacht: bekijken jullie het maar met dat pokkenland vol kankerpitten, ik
blijf weg?.

Je kunt onmogelijk iedereen voor je winnen, als je niet Diana of Nelson Mandela
heet of als je niet je hele leven voor een club speelt. 't Is natuurlijk niet
leuk om zulke T-shirts onder ogen te krijgen, maar die dingen gebeuren gewoon.
Na twaalf jaar vind ik het heerlijk om terug te zijn, om weer een sociaal leven
te hebben. In Nederland, omdat daar m'n basis ligt. We kankeren allemaal op dit
land waar alles kan en alles mag, maar ik ben er wel geboren. Zaten ze in Italie
af te geven op die Hollanders met hun rare gewoonte om schaatsen onder te
binden, vloog ik in de gordijnen. Ik heb niets met schaatsen, maar dat 't werd
aangevallen maakte me pissig. Volleybal, ook zoiets. Zat ik met Marco in
Milanello te kijken naar Italie-Nederland, wedstrijd in de World League.
Voorsprong van 2-0 in sets, 14-nog wat in de derde en toch nog verliezen. Marco
en ik werden helemaal gek. We zijn bij de tv weggelopen. Je geeft wel eens af op
Nederland, maar alles wat ik heb bereikt, heb ik toch vooral aan mijn land te
danken.

Schei nou uit, met zoveel talent slaagt een mens overal.

Kan misschien waar zijn, maar als ik in de wereld om me heen kijk, ben ik blij
dat m'n wieg in Nederland heeft gestaan.

Als tv-maker in de dop nog iets geleerd van die publieke kus van Frits Barend?.

't Is dat je het nu zo zegt. Dat die kus een eigen leven ging leiden, is mijn
probleem niet. Naderhand vertelde Frits mij wat hij allemaal over zich heen
heeft gekregen door dat moment. Waar maken mensen zich toch druk om?.

Je werd (bij de Vara) ook omhelsd door Nelson Mandela en dat wordt dan weer
gekozen tot een van de hoogtepunten van vijftig jaar Nederlandse televisie.

Toen ik dat hoorde, was ik heel erg trots dat ik daar een klein onderdeeltje van
mocht zijn.

Krijg je na dat Vara-programma weer de wind van voren, omdat je vanuit de armen
van Mandela in de armen van Berlusconi holt, Silvio Berlusconi, de vriend van
extreem-rechts in Italie.

Wij in Nederland weten altijd alles beter. Heel klein landje, maar wel altijd
overal een mening over. Vertel ik daarover in het buitenland, zeggen ze: 'Who
the fuck is Holland?' Ik kon Berlusconi alleen beoordelen als voorzitter van
Milan en als tv-magnaat. Als ik zie wat die man allemaal heeft bereikt en voor
de club heeft gedaan, kan ik daar alleen maar respect voor opbrengen. Over
politiek heb ik nooit met hem gesproken en dat wil ik graag zo houden. Ik denk
dat ik redelijk geengageerd ben, maar dat gevoel houdt op bij de grenzen van de
politiek. Ik ben veel meer geinteresseerd in hoe mensen in elkaar zitten.

Je had bij het bedrijf van Berlusconi ongetwijfeld een praatprogramma kunnen
maken voor veel meer kijkers en veel meer geld.

Daar gaat het dus niet om, 't gaat om mijn gevoel. Ik heb ook geen astronomische
eisen gesteld, omdat ik besef dat ik in dit vak nog niets heb te eisen. Als het
programma niet aanslaat, zijn we even goede vrienden en heb ik wel een leuke
tijd gehad.

Plezierig achteraf om vier jaar lang in de keuken te hebben mogen kijken van de
grootste vakman van allemaal, Desmond Lynam.

Dat besefte ik pas later. Ik kwam vanuit Italie naar Chelsea, werd gevraagd om
m'n mening te komen geven bij de BBC en wist totaal niet wat voor grootheid Des
Lynam was in Engeland. Vroeger had ik thuis alleen Nederland 1 en 2 en een
vriend kon Duitsland ontvangen, dus op zaterdagmiddag keken we naar de
Bundesliga. Pas toen ik Des van dichtbij aan het werk zag, realiseerde ik me op
wat voor voetstuk die man stond. Ik heb goed naar hem gekeken, maar er zijn geen
trucjes voor vakmanschap. Hij is gewoon zichzelf, een aardige gozer. Het
bevestigde nog eens wat ik al wist: nooit concessies doen.

De man zat met open mond te kijken toen analist Gullit tijdens het EK in
Engeland halverwege een wedstrijd van Italie als een profeet voorspelde wie er
gewisseld moest worden en hoe de tweede helft daardoor zou verlopen.

Grijnzend: Moet je geluk bij hebben natuurlijk, maar ik kende die Italianen vrij
goed en zag de oplossing. Als zo'n trainer er dan net zo over denkt, zit je
gebeiteld. Leuk voor mij, maar nog leuker voor het programma. Zo'n uitzending
valt en staat toch met de geloofwaardigheid van de analisten.

Wat sociaal voelend.

Je doet het toch met z'n allen.

Topsporters zijn egoistisch.

Gezond egoistisch. Als ik alles om mezelf had willen laten draaien, was ik
tennisser geworden. Of schaker. Voetbal blijft zich ontwikkelen, zoals
televisie. De kunst is om dingen te verzinnen waardoor je de concurrentie voor
blijft. Wij denken in Nederland dat we voorop lopen, maar eigenlijk stroken onze
ideeen over drie spitsen vaak niet meer met de realiteit. 'Typisch Nederlands'
is zo'n holle kreet. We denken aanvallend, maar de praktijk is vaak anders. We
zijn in 1988 echt niet Europees kampioen geworden omdat we zo aanvallend
speelden. De Engelsen bakten er geen reet meer van en zijn dus gaan nadenken. Ik
weet nog dat alle Engelse clubs naar Milaan kwamen om te kijken hoe wij het
deden. Vervolgens zijn ze buitenlanders gaan halen, resulterend in een mix op
het veld en wisselende systemen. En kijk eens waar Engeland nu staat. Omdat ze
daar niet te arrogant waren om te beamen dat het mis ging. Kan Nederland een
voorbeeld aan nemen. Niet meer buitenlanders halen, maar wel open staan voor wat
er ergens anders gebeurt.

De vaderlandse televisie staat kennelijk wel open voor vreemde invloeden, want
het verschijnsel De Voetbalanalist is gejat van de BBC.

Met dit verschil dat de analisten in Nederland steevast worden aangevallen door
de journalisten, omdat die zelf in de studio zouden willen zitten.

Wat is de domste vraag aller tijden?.

Het gaat niet zozeer om domheid, maar om onbegrip. En dan draait het weer uit op
zo'n clichefestival. Ik heb me soms onbegrepen gevoeld. Kritiek leveren wordt
pas moeilijk als je oplossingen aandraagt en dat heb ik vaak gemist.

Zit er een clausule in je contract dat je bij Yorin kunt stoppen als
bijvoorbeeld Milan je als trainer wil?.

Nee, daar ben ik totaal niet mee bezig. Waarom zou je wat anders gaan doen als
je gelukkig bent? Via via word ik uit de voetbalwereld nog wel regelmatig
gepolst, maar ze kennen mijn antwoord. M'n dochter gaat hier straks voor het
eerst naar de kleuterschool. Dat wil ik meemaken.

't Is zo breekbaar, het geluk van het moment. Zo akelig breekbaar. Johnny Bosman
die z'n zoontje verliest bij een verkeersongeluk, Gullit is er lang door van
slag geweest.

Ik wilde er op een gegeven moment niet meer over praten. Mijn vrouw wilde
praten. Zij had het er ook heel moeilijk mee. Maar ik kon het niet meer, werd er
helemaal gek van. 't Was zo dichtbij.

Afwezig staart hij in een leeg koffiekopje. Je hebt zelf kinderen, weet je wel.

LOAD-DATE: November 30, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               8 of 44 DOCUMENTS

                                  De Telegraaf

                               November 20, 2001

KONING ABDALLAH GELIEFD IN 'T WESTEN

LENGTH: 723 words

DATELINE: AMMAN


Frank van Vliet.

Voor de jonge Jordaanse koning Abdullah gaan in het westen alle deuren open. De
39-jarige vooral in Groot-Brittannie opgeleide vorst geldt als gematigd en
modern. Hij heeft opgeroepen voor het zenden van Arabische troepen in de strijd
tegen Osama bin Laden en pleit voor een erkenning van de staat Israel alle
Arabische landen om het ingeslapen vredesproces met de Palestijnen weer een kans
te geven. Dat is koren op de molen van bijvoorbeeld Tony Blair, de Britse
premier en 'vriend' van Abdullah. Na een recent bezoek van de koning aan de
premier zei Abdullah dat hun tete-a-tete steeds korter wordt omdat we het over
alles eens zijn. Voor het gemak vergeet het westen daarbij even dat de
verlichting aan het Jordaanse thuisfront te wensen over laat.

Uit angst voor politieke instabiliteit zijn verkiezingen uitgesteld en komt het
parlement al maanden niet meer bijeen. Feitelijk regeert de koning per decreet.
Demonstraties worden meestal verboden en de persvrijheid is aan banden gelegd.

Het 'big-brother' effect van de koning is ook in het straatbeeld te zien. Zijn
portret hangt overal, van een kleine foto in een eenvoudige kebabzaak tot
manshoge portretten aan de ministeries. Abdullah in pak, Abdullah met gezin,
Abdullah die zijn glanzende militaire carriere etaleert via een prachtig uniform
en vaak ook Abdullah met zijn overleden vader, koning Hoessein die trots een arm
om zijn zoon heeft geslagen.

Wie op straat vraagt naar de populariteit van de koning krijgt argwanende
blikken. Men praat niet graag in het openbaar over dergelijke gevoelige zaken,
de geheime politie is in Jordanie zeer aanwezig.

Al deze restricties zorgen voor barstjes in het westerse ideaalbeeld van
Abdullah. Toch zou het verkeerd zijn om de koning als een ouderwetse
machtswellusteling af te schilderen. De meeste Jordaniers zijn het er wel over
eens dat Abdullah het beste met zijn volk voor heeft. De koning scoort met zijn
strijd tegen corruptie, waarbij hij soms zelfs vermomd op pad gaat om uit te
vinden wat de gewone man ondervindt.

Het onafhankelijke en nu dus ook werkloze parlementslid Hamada Faraaneh heeft
wel begrip voor de ijzeren vuistachtige houding van Abdullah aan het thuisfront.
Jordanie is een klein land met machtige en onrustige buurlanden als Irak, Syrie
en Israel. Bovendien bestaat rond de helft van de bevolking uit Palestijnen,
uiteraard wil de koning niet dat de Intifada naar Jordanie overslaat.

Mocht Abdullah vragen hebben over de Palestijnse zaak dan kan hij altijd bij
zijn vrouw terecht, die Palestijnse is. Nodig zal dat niet zijn. In het
vorstenhuis is men niet vergeten dat radicale Palestijnen probeerden het regime
van koning Hoessein omver te werpen. Hoessein gooide in 1970 met veel geweld de
Palestijnse onruststokers zijn land uit.

De vrede met Israel is zeker na de start van de Al Aksa-intifada niet populair
onder de bevolking. Organisaties als Hamas en Hezbollah proberen volgens de
Jordaanse inlichtingendienst van die onvrede te profiteren.

Abdullah steunt de Palestijnen verbaal en met medische hulp, maar weigert de
fragiele band met Israel op te geven. Gehoopt wordt nog steeds dat de relatie
met het buurland ooit tot een opleving van de slecht draaiende economie leidt.
Van het andere buurland, Irak, zijn sinds de Golfoorlog weinig economische
impulsen meer te verwachten. Een ander aspect is dat Abdullah geen Palestijnse
exodus naar zijn land, waar de vluchtelingenkampen al overbevolkt zijn, wenst.

Een Palestijnse uittocht verzwakt de claim voor een Palestijnse staat en
bovendien heeft Jordanie nu al een nijpend watertekort en kan het geen
emigrantengolf aan, aldus Abdullah in een van zijn talrijke interviews.

Zelfs een politieke tegenstander van de regering als dr. Abdoel Latif Arabiat
van het Islamitische Nationale Front heeft begrip voor de houding van de koning.
Vergeleken bij de andere landen in de regio de persoonlijke vrijheden in
Jordanie goed zijn geregeld. De term 'in het land der blinden is eenoog koning'
blijkt ook in het Arabisch te bestaan en is volgens Arabiat goed van toepassing
op zijn land.

Voor de pro-westerse houding van Abdullah in de strijd tegen Bin Laden heeft de
moslim minder goede worden over. We hebben een fatwa uitgesproken over het
zenden van Arabische troepen, zegt hij grimmig.


LOAD-DATE: November 21, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               9 of 44 DOCUMENTS

                                  De Telegraaf

                                October 27, 2001

GEZOCHT : GOUDEN GEDACHTEN. INSTITUUT VOOR IDIOTE IDEEN

LENGTH: 1578 words


Onlangs loofde het Instituut voor Idiote Ideeen een eerste prijs van 10.000
gulden uit aan een vrouw met een waanzinnig idee over hoe cateraar Hecke van
zijn personeelstekort zou kunnen afkomen. Niet gek voor een idioot idee. En het
is het begin nog maar. Het instituut, nog geen jaar oud, aast op gouden
gedachten die de samenleving kunnen veranderen.

Idiote ideeen, misschien had u er altijd al veel, en nu worden ze gezocht.
Zolang ze tegendraads zijn tenminste, en origineel, nieuw, speels en goed en in
principe realiseerbaar. Van een huurkuil op het strand tot het verkopen van je
eigen organen aan een ziektekostenverzekeraar.

Wij willen een ideeenkatalysator worden, zegt Michel Winkler, de 45-jarige
bedenker van het instituut. Verfrissend en inspirerend zijn, daar gaat het om.
Er is zo veel creatieve denkkracht in Nederland waar zo weinig gebruik van wordt
gemaakt. Wie weet veranderen idiote ideeen de manier waarop we naar dingen
kijken.

door Milco Aarts.

DEN HAAG, zaterdag.

Bob Duindam uit de Betuwe wil graag dat iedere wandelaar zijn eigen airbag
heeft. En dat komt allemaal omdat hij een tijd terug op televisie een
nieuwsprogramma zag. Mensen uit de gezondheidszorg eisten van gemeenten dat die
hun wegen en trottoirs beter zouden onderhouden. Nu struikelen er nog veel te
veel mensen over, vooral ouderen, met behoorlijk wat letsel als gevolg, meldt
Duindam hoofdschuddend. Ik dacht meteen: dat lukt nooit. Voor die gemeenten
zover zijn, dat is veel te omslachtig.

Die nacht schrok Bob, in het dagelijks leven manager bij een
automatiseringsbedrijf, wakker uit zijn slaap omdat hij de oplossing had. De
persoonlijke airbag had zich bij wijze van spreken in zijn hoofd ontvouwd. Ik
ben nou eenmaal hartstikke creatief, ik heb wel meer dingen op de plank liggen,
ideetjes die me zomaar te binnen schieten. Of die airbag zal werken, tja, ooit
wel denk ik, het heeft realiteitsgehalte. Alleen zullen er nogal wat mentale
barrieres moeten worden geslecht. De eerste airbags zaten in het stuur van de
auto, toen ze ook in de zijportieren zouden worden geplaatst, zeiden veel
technici al: 'Dat kan niet, te dichtbij'. Wellicht dat de persoonlijke airbag,
bijvoorbeeld ingenaaid in je overjas, over tien jaar gemeengoed is. Alleen moet
er dan nog wel flink over worden doorgedacht. Want hoe weet dat ding of je valt
of dat je bukt? Is toch belangrijk. En als je valt, moet je er niet naast
donderen of er overheen stuiteren, dan ben je nog verder van huis.

Al te veel verwacht Duindam er niet van. Het instituut heeft een keer een
bijeenkomst georganiseerd met deskundigen die brainstormden over mijn idee, dat
vond ik wel vleiend. Toch denk ik dat mijn bijdrage een stille dood zal sterven.
Niet erg, want ik ben er niet van afhankelijk.

Ook een tweede idee van Duindam, terug te vinden op de internetsite
www.idiootidee.nl, zal waarschijnlijk geen al te hoge ogen gooien, hoewel ze wel
leuk is. Kort samengevat: steeds minder mensen gaan stemmen bij de verkiezingen.
De politiek roept dat zij daar niets aan kan doen, maar dat is Duindam iets te
gemakkelijk. Politici moeten mensen motiveren om te stemmen. Doen ze dat niet,
dan krijgen ze minder zetels. Ligt de opkomst bijvoorbeeld op vijftig procent,
dan bestaat het parlement niet meer uit 150 zetels, maar uit negentig om maar
wat te noemen. Daar kun je een rekensom op loslaten. De boodschap is deze: wil
je met zoveel mogelijk makkers je baantje behouden, dan zul je toch echt meer je
best moeten doen.

Haalbaarheid is geen keiharde eis bij het Instituut voor Idiote Ideeen, zegt
oprichter Michel Winkler glimlachend. Maar het moet ook weer niet direct
onhaalbaar zijn. Als iemand zegt dat hij Afrika wil helpen omdat het daar nu zo
slecht gaat, dan vinden we dat mooi. Maar als hij dat doet door Middellandse Zee
te dempen zodat hij Afrika bij Europa kan trekken, dan weigeren we dat idee. Wel
hebben we iemand op onze site toegelaten die heeft bedacht dat je kuilen kunt
bouwen om ze op het strand te verhuren. Kuilen graven vindt hij te gevaarlijk.
Bovendien voert Duitsland volgens hem binnenkort een strandkuilverbod in en zal
Nederland wel volgen. Huurkuilen dus in de vorm van een omgekeerde vijver in
drie categorieen: basic, luxe, met airco, en executive met airco en minibar. Of
het lukt? Het zou best kunnen, in ieder geval kwam ik niet meer bij toen ik het
las.

Het gaat vooral om tegendraads denken, denken ook tegen de bestaande
verhoudingen in. Winkler: Er is zoveel creatief denkvermogen in Nederland
waarvan misschien maar zes procent wordt gebruikt. Er zijn mensen die in hun
werk tegen grenzen aanlopen. Het wordt niet gewaardeerd als ze met ideeen komen
die afwijken van het vastgestelde beleid. Soms staat er zelfs straf op. Nu moet
ik wel zeggen dat dit soort ideeenrijke mensen nooit erg geliefd is binnen hun
werkkring. Ze worden vaak drammerig en eigenwijs gevonden, tegendraads. Voor ons
is dat juist goed. Ze gaan in tegen wat ik de georganiseerde verveling noem. Het
zijn idiote ideeen die de maatschappij kunnen veranderen.

Een van de aardige dingen van Winklers initiatief is dat er ook nog geld te
verdienen valt. Bedrijven en (overheids)organisaties kunnen via het Instituut
voor Idiote Ideeen prijsvragen laten uitschrijven. Een paar weken geleden
betaalde het cateringbedrijf Hecke 10.000 gulden aan een vrouw die een oplossing
meende te hebben voor het nijpende personeelstekort van het bedrijf. En nieuwe
opdrachten stromen binnen. Ik hoop op zo'n dertig per jaar, met beloningen die
varieren van 7.500 tot 50.000 gulden, zegt Winkler. Hoe meer leuke ideeen, hoe
beter.

Het instituut voor Idiote Ideeen bestaat nog geen tien maanden en hoewel er
nauwelijks ruchtbaarheid aan is gegeven, vonden al duizend ideeen hun weg
ernaartoe. Het woont in bij de Stichting Maatschappij en Onderneming (SMO) in
Den Haag en wordt naast Winkler ook ondersteund door SMO-directeur Wim de
Ridder. De enige manier om het instituut te benaderen gaat via de website.
Iedereen, hoogleraar of huisvrouw, kan daar zijn of haar gedachtespinsel mailen,
waarna wordt bekeken of het op de site kan. Staat het idee er eenmaal op, dan
ben je automatisch lid. Iedere bezoeker van de site kan je bijdrage bekritiseren
door er een commentaar onder te tikken en na twee maanden gaat het geesteskindje
naar de Ideeenveiling waar de leden uitmaken welke vondsten de leukste waren. De
drie beste ideeen krijgen nog een zetje van de leiding van het instituut
richting realisatie.

Of we vragen er maatschappelijke of politieke aandacht voor, zegt Winkler. We
willen namelijk niet alleen ideeen genereren voor bedrijven of overheid, maar we
willen ook graag suggesties hebben over hoe je maatschappelijke problemen kunt
oplossen. Zo hebben we nu iemand die voorstelt om mensen hun organen bij leven
en welzijn te laten verkopen. Het is op dit moment droevig gesteld met het
aantal mensen dat orgaandonor is, ik geloof dat dat op een kwart ligt. Wanneer
ziektekostenverzekeraars besluiten om een hart voor zeg maar 30.000 gulden te
kopen van gewone burgers, zouden er veel meer organen ter beschikking komen. De
verkoper hoeft zijn hart pas af te staan na zijn dood en dat is in het criminele
circuit misschien wel anders. 30.000 gulden is veel geld, maar volgens de
inzender zijn de kosten van medicijnen en de behandeling tijdens het wachten op
een donor ook hoog, om niet te spreken over maatschappelijke kosten als de wao.
Dit kan een baanbrekend idee zijn. Het doorbreekt een taboe; er leven natuurlijk
allerlei ethische bezwaren tegen dit onderwerp. Het is heel origineel gedacht.

Wie ook origineel denkt: de 23-jarige Elena Simons uit Amsterdam. Ook zij is
aanwezig op de site van Winkler. Ik heb restaurant Utopia bedacht, meldt ze, een
plek die meer te bieden heeft dan een kelner, een maaltijd en de rekening. Je
kookt en eet er met mensen met allerlei verschillende achtergronden:
immigranten, buurtbewoners, kinderen. Er is een moestuin waar je je groenten
uithaalt en het is gewoon gezellig. Niks moeilijke debatten over asielzoekers en
grote stedenbeleid. Gewoon lekker luxe, lekker hedonistisch, goed voor de
binding met de buurt en de helft van de fooien gaat naar een goed doel.

Simons, oud studente van kunstacademie Rietveld, is ideeenmaakster van beroep.
Ze is onder meer bedenkster geweest van de actie waarin werklozen uit Amsterdam
cadeautjes gingen aanbieden aan de zeer kapitaalkrachtige bewoners van
Bloemendaal. Gedachte achter het bedankje was dat de Bloemendalers het
(belasting)geld verdienen waarmee de Amsterdamse uitkeringen worden betaald. Ook
haalde ze de pers toen ze afgedankte spullen bij het Amsterdamse grofvuil
weghaalde om het in de etalages van de Bijenkorf opnieuw te verkopen voor veel
geld.

Ze is te spreken over Het Instituut voor Idiote Ideeen. Ik vind het verfrissend,
de site is leuk en het niveau van de inzenders is hoog. Ik zou er alleen niet
snel ideeen opzetten waarmee ik geld kan verdienen. Dan ga ik liever naar het
bedrijfsleven. En dat kan Michel Winkler zich wel weer voorstellen, maar er
blijven nog genoeg 'gouden gedachten' over die niet direct in klinkende munt
zijn om te zetten, meent hij, en die zijn bij hem weer goed af. Het wezen van
het instituut is dat je altijd eigenaar blijft van het idee, want je naam staat
erbij. Mijn filosofie is: alles weggeven wat je hebt, is altijd veel beter dan
thuis op je kennis te blijven zitten.

Voor meer info: www.idiootidee.nl

LOAD-DATE: October 30, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               10 of 44 DOCUMENTS

                                  De Telegraaf

                                October 26, 2001

MOTOR - PK-WEDLOOP TEN EINDE

LENGTH: 862 words


CHARLES SANDERS.

AMSTERDAM - Misschien wel het beste nieuws van de toonaangevende motorshows in
Milaan en Parijs de afgelopen weken: de vier grote Japanse merken lijken hun
onderlinge strijd om de lichtste en meest vermogende sportmotor te bouwen
eindelijk te hebben gestaakt.

Mooiste voorbeelden zijn de vernieuwde Honda Fireblade (155 pk bij een gewicht
van 168 kilo), de tweede generatie Yamaha R1 (152 pk en 174 kilo) en Kawasaki's
gemodificeerde ZX9 (144 pk, 183 kilo). De eerste twee van die populaire kanonnen
zijn weliswaar lichter en sterker dan de modellen die ze vervangen, spectaculair
is het niet. Kawasaki heeft er zelfs voor gekozen alleen het rijwielgedeelte aan
te passen en een zwaardere krukas te monteren.

En dat lijkt goed zo, want elke gewone sterveling die deze machines of de Suzuki
GSXR1000, met zijn vermogen van 160 pk en gewicht van 170 kilo de ongekroonde
koning onder de sportmotoren kent, weet dat er een einde moest komen aan de
pk-wedloop.

De newtonmeters en paardenkrachten waren simpelweg niet meer om te zetten in nog
betere prestaties op de weg. Wellicht dat een enkeling op het circuit de
waanzinnige vermogens (de magische grens van 1 pk per kilogram werd benaderd)
kon verkennen, maar dan hebben we het al over coureurs-in-spe.

Nu zeggen Yamaha en Honda (respectievelijk marktleider en nummer 2 in Nederland)
dat er is gekozen voor motorfietsen die onder alle omstandigheden beter in de
hand te houden zijn. Binnenkort, als we R1 en Fireblade op de weg aan de tand
voelen, zullen we zien wat die 'total control' in de praktijk betekent.

In Parijs kwam Kawasaki met een model dat komend seizoen weleens voor
verrassende verkoopcijfers kan gaan zorgen: de ZZ-R1200, een doorontwikkeling
van 'evergreen' ZZ-R1100. Goed nieuws, die laatstgenoemde was altijd al een van
onze favorieten. Sinds 1989 op de markt en met een vermogen van 147 pk en een
gewicht van 235 kilogram al bij zijn onthulling een legende. Nu is het opnieuw
een sterke troef in de supersnelle sport-toerklasse.

De machine heeft een veel bescherming biedende kuip, Mercedes-achtige koplampen
en een futuristische achterkant. Een prachtig vormgegeven en duidelijk dashboard
maken nog eens duidelijk welke kant Kawasaki met de ZZ-R op wil: de machine is
bedoeld voor kilometervreters die waarde hechten aan sportieve capaciteiten
(hoog topvermogen, beresterk koppel) en een exclusief uiterlijk.

De ZZ-R kreeg een grotere cilinderinhoud (1164 cc in plaats van 1052) door
middel van een compleet nieuw blok. De in het verleden veel herrie makende
zes-versnellingsbak werd verbeterd en de 40 mm-carburateurs vreemd genoeg nog
steeds geen injectie kregen een gasklepsensor voor snellere gasreacties.

Ook het frame werd aangepast (stijver en met een sportievere geometrie), net als
vering, remmen en wielen. Hoeveel vermogen de Kawa gaat leveren hullen de
Japanners nog in nevelen, net als de prijs. Wij gokken op 155 pk en 31.000
gulden. De ZZ-R wordt maart volgend jaar leverbaar.

In datzelfde sport-toersegment komt Honda met een fraai vormgegeven nieuwe
VFR800. De al vijftien jaar bestaande V4 heeft een agressieve neus gekregen, met
twee dreigende koplampen, 'Quad Headlights' in Honda-jargon. Ook de achterzijde
mag er zijn, met twee hoog geplaatste ovale uitlaatpijpen die onder het
achterlicht uit priemen. Apart en in deze klasse niet eerder vertoond.

Onderhuids is de VFR, die er als 'gewone' versie en in abs-uitvoering komt,
eveneens flink onder handen genomen. Het Japanse merk kiest, zoals eerder al bij
zijn vierwielers, voor VTEC. Tot 7.000 toeren per minuut worden twee kleppen per
cilinder uitgeschakeld voor een snellere gasstroom en dus meer koppel. Boven dat
toerental gaat de zestienklepper werken voor topvermogen. De abs-versie gaat
34.000 gulden kosten, de met traditioneel remsysteem uitgeruste VFR drie mille
minder.

BMW liet in Parijs de uitdagend gestylede F650CS zien. Een eencilinder met
doordachte details, zoals bagageruimte op de tank (de benzine is elders
ondergebracht) en een onderhoudsvrije tandriem-aandrijving. Van sport-tourer
R1150RS werd het motorblok vergroot en de kuip eigentijdser gemaakt. Toch sprak
de Adventurer ons meer aan. Een R1150GS die klaar lijkt voor het maken van
wereldreizen en woestijnuitstapjes. Parijs-Dakar voor de gewone man. Met
noppenbanden, lange veerwegen, 30-litertank en beschermplaten tegen valpartijen.

Voor de fijnproever is er het Italiaanse MV Agusta. Smaken verschillen, maar de
nieuwe F4-SPR in mat-zwart wordt door iedereen adembenemend mooi gevonden. Hij
kost een lieve duit, 61.000 gulden, maar dan heb je wel wat... Eenzijdige
achterwielophanging bijvoorbeeld. En vier uitlaten, boven elkaar geplaatste
koplampen, in de spiegels verwerkte knipperlichten. De MV, in eenvoudiger outfit
'vanaf' 45.000 gulden, is puur design op twee wielen. Leuk meegenomen: hij rijdt
nog als een scheermes ook!.

In een heel ander segment vinden we de Harley-Davidson Sportster 883R, waarmee
de Amerikanen gokken op beginnende rijders. Deze opstap-Harley is leuk
aangekleed, mooi afgewerkt en kost met 20.594 gulden minder dan menig Japanse
concurrent.

LOAD-DATE: October 27, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               11 of 44 DOCUMENTS

                                  De Telegraaf

                                October 10, 2001

COLUM EETGERINK

LENGTH: 157 words


HAPPY HOUR.

ER is weer nieuwe wetgeving op komst.

Omdat het Staatsblad vol moet en omdat de Kamerleden niet graag de indruk wekken
dat ze elkaar alleen maar vlooien zitten af te vangen..

Daarom willen ze nu het 'happy hour' afschaffen.

Klevend aan hun pluchen zetel, beramen zij een wettelijk complot om de gewone
man van zijn barkruk te schoppen door hem voortaan op alle uren het volle pond
te laten betalen.

Geen happy hour meer, met innemen voor half geld.

Gewoon de volle mep, want op die manier bestrijd je het alcoholisme..

Wat een gezever!.

Alsof het nog niet genoeg was, dat pedante toontje van 'geniet, maar drink met
mate'! Nu moet er ook nog een verbod komen op een mogelijk voordeeltje!.

Is drankverslaving erg? Ja natuurlijk. Ook voor de jeugd. Allicht.

Maar denken die Haagse komedianten nu echt dat ze iets oplossen met dit
zoveelste stukje zinloze symboolwetgeving?

HERMAN EETGERINK

LOAD-DATE: October 11, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               12 of 44 DOCUMENTS

                                  De Telegraaf

                               September 29, 2001

RUBRIEK HUIS: IEMAND ANDERS

LENGTH: 502 words


Geachte heer Kesler,.

als directeur van de KNVB kent u mij niet. Ik ben een gewone Nederlander. Geen
voetbalvedette met een allergie voor eerlijk zweet, geen nagemaakte toptrainer,
geen bobo zelfs. Gewoon een voetballiefhebber van de gestampte pot.

Toch ding ik graag mee naar de functie van bondscoach. Nee, gooi deze brief niet
terstond in de prullenbak, want dan negeert u maar liefst negen procent van het
Nederlandse volk.

Zoals u ongetwijfeld weet, werd onlangs in opdracht van deze krant een
NIPO-enquete uitgevoerd waaruit niet alleen bleek dat 69 procent van de
Nederlanders nog vertrouwen heeft in Louis van Gaal, maar tevens dat 21 procent
van de ondervraagden Frank Rijkaard terug wil als bondscoach. Dertien procent
opteert voor Johan Cruyff (maar die doet het toch niet), elf procent ziet het
wel zitten in Ruud Gullit, Willem van Hanegem en Co Adriaanse scoren elk twee
procent, terwijl Wim Jansen en Johan Neeskens op 1 procent blijven steken.

Wat we bijna zouden vergeten is dat negen (!) procent van de Nederlandse
bevolking 'iemand anders' als bondscoach wil. NEGEN procent! Dat is niet
gepiest, maar toch nat.

Op de sportpagina van De Telegraaf waren de door ons volk beoogde bondscoaches
afgebeeld. 'Iemand anders' was heel geestig als een anonieme figuur weergegeven.
Een kandidaat zonder gezicht, maar dus wel de man voor negen procent van de
Nederlanders.

Welnu, geachte heer Kesler, ik wil die 'iemand anders' graag een identiteit
geven: de mijne.

Financieel komen we er wel uit, want duur ben ik niet. Ofschoon u mij over mijn
verdiensten als journalist niet zult horen klagen, zou een fractie van het
gemiddelde toptrainerssalaris mijn huidige inkomen een enorme impuls geven.

Daar doe ik het echter niet voor. Ik wil het Nederlandse voetbal, dat na de
uitschakeling van Oranje door Ierland in een impasse terecht is gekomen, weer op
de kaart zetten. Dat is mijn oprechte streven.

Nee, ik heb geen diploma's oefenmeester 1, 2, 3, maar dat maakt niet uit, zo
weten we na de mislukte kwalificatiereeks, waarin tactiek veeleer een
belemmering was dan een sleutel naar succes. Ik doe het wel met mijn
boerenvoetbalverstand en u kunt ervan uitgaan dat ik in ieder geval nooit Jerrel
Hasselbaink als rechterspits zal laten invallen, of Marc Overmars zal wisselen
nadat hij zijn directe tegenstander uit de wedstrijd heeft gespeeld.

Tactiek is voor de wederopstanding van het Nederlands team helemaal niet
belangrijk. Waar het om gaat is de juiste sfeer terugbrengen in 'de groep'. Wat
die groep betreft, heb ik zo mijn eigen ideeen. U moet er niet van opkijken als
onder mijn bewind een paar gevestigde namen uit de selectie verdwijnen.
Misschien leg ik wel een vermogensgrens aan, dus dat vedetten die te rijk en te
verwend zijn even hun beurt mogen overslaan. Kunnen ze zich bezighouden met
beleggen, mobiel telefoneren, dure auto's kopen en mopperen over het onrecht dat
hun door mij wordt aangedaan.

En dan gaan wij gewoon lekker voetballen.

LOAD-DATE: October 2, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               13 of 44 DOCUMENTS

                                  De Telegraaf

                               September 18, 2001

PERMANENTE BOSCH-EXPOSITIE IN NOORD-BRABANTS MUSEUM: ALLE EE R VOOR DE VERLOREN
ZOON

LENGTH: 881 words

DATELINE: DEN BOSCH


Permanente Bosch-expositie in Noord-Brabants MuseumAlle eer voor deverloren
zoon.

THEA DETIGER.

Al jaren meldden zich regelmatig toeristen (vooral Japanners) aan de poort van
het Noord-Brabants Museum om een glimp op te vangen van de beroemdste zoon van
de stad: Jheronimus Boch. Tevergeefs want het museum heeft niet een origineel
werk van deze 'duvelemaker' (schilder van monsters en duivels), die zijn leven
lang (ca. 1450-1516) aan de markt van Den Bosch woonde en werkte.

We stuurden ze dan maar de stad in. Veel straatjes rond de markt zijn aardig
geconserveerd en natuurlijk is daar de Sint-Jan, die tijdens Bosch' leven werd
gebouwd, zegt de onlangs aangetreden directeur Jan van Laarhoven. Maar daar komt
nu verandering in. Onze nieuwe tentoonstelling 'De Wereld van Jeroen Bosch'
duurt tot 2 december, maar blijft daarna in gecomprimeerde vorm permanent te
zien. We gaan onze verloren zoon de eer geven die hem toekomt.

Omdat het Noord-Brabants Museum niet kan concurreren met de grote
tentoonstelling over Jheronimus Bosch in het Rotterdamse Boijmans van Beuningen
heeft men voor een andere, meer laagdrempelige opzet gekozen. Het leven in Den
Bosch rond 1500 staat centraal en wordt als het ware te kijk gezet op een
nagebouwde markt. In de grote zaal is het schilderij 'De Lakenhal van
's-Hertogenbosch' (anoniem, 1530) gereconstrueerd. Langs de wanden zien we de
huizen geprojecteerd en in het midden dienen vier rijen marktkramen als
vitrines.

Elke kraam heeft zijn eigen onderwerp. We zien het huisraad en het aardewerk van
de gewone man dat Jeroen Bosch vaak symbolisch afbeeldde (een gebroken kruik op
een stok stond voor prostitutie, een zwarte vuurpot voor moord en
brandstichting, een trechter op je kop voor dwaasheid). We maken kennis met de
armen, zieken en kreupelen die in het rijke Den Bosch uitermate goed werden
verzorgd, maar op den duur een plaag werden toen ze door rampen in de omgeving
en de oorlog met Gelre (Gelderland) in te groten getale naar de stad stroomden.

In de 'Santenkraam' met heiligenbeelden zien we hoe het geloof het leven
bepaalde. Door zijn vele kerken en kloosters werd Den Bosch wel 'Cleyn Rome'
genoemd en in het Mirakelboek, dat bij grote uitzondering de Sint-Jan even mocht
verlaten, lezen we welke wonderen het Maria-beeld van deze kerk vanaf 1300
verrichtte. Jeroen Bosch maakte tijdens zijn leven tal van processies mee,
waarbij hij ongetwijfeld zal hebben geholpen om de praalwagens te versieren.
Maar hij was ook getuige van de blijde intredes van diverse Bourgondische
hertogen. Als lid van de Illustre Lieve Vrouw Broederschap werd hij regelmatig
ingeschakeld bij het inrichten van de Broederskapel in de Sint-Jan. Als
'Zwanenbroeder' (zo werden de leden genoemd omdat ze verplicht waren om de beurt
een zwanenmaaltijd te organiseren) is hij verbonden aan onze koningin Beatrix.
Want nog steeds is het hoofd van ons koningshuis lid van de oorspronkelijk aan
Maria gewijde broederschap.

Om het gemis aan een echte Bosch te compenseren verzamelt het museum sinds enige
tijd aan hem verwante schilderijen van tijdgenoten en navolgers. Ze hangen in
een aparte zaal waar de liefhebbers van Bosch-fantasieen aan hun trekken komen.
Zo zien we een aantal keren hoe de heilige Antonius wordt belaagd door duivels,
onder andere een paneel van Jan Mandijn (1500-1560), en we zien de strijd tussen
carnaval en vasten.

De expositie in Den Bosch is door zijn opzet zeer toegankelijk voor kinderen. In
een apart hoekje wordt de aflevering 'De Harige Duivel' van de tv-serie Floris
gedraaid, waarin Jeroen Bosch en zijn befaamde Landloper de hoofdrollen
vertolken. Verder is er een educatief boekje, waarin je stempels kunt verdienen
met de juiste antwoorden. Wie de reis op zoek naar Jeroen Bosch buiten wil
voortzetten, kan een wandeling op papier krijgen. De plaatselijke boekhandel
Adr. Heinen stond garant voor de begeleidende catalogus 'De Wereld van Jeroen
Bosch'. Deze zelfde boekhandel gaf het proefschrift 'De vergeten beeldentaal van
Jheronimus Bosch' van de Vlaamse Neerlandicus dr. Eric de Bruyn integraal uit en
in een verkorte leeseditie.

De Bruyn, die spreker zal zijn op het internationale Jheronimus Bosch congres
(5-7 november), onderzocht aan de hand van middeleeuwse teksten alle details van
het drieluik De Hooiwagen, inclusief de Marskramer die op de buitenkant staat.
In Rotterdam hangt net zo'n Marskramer, afkomstig van een ander drieluik. Men
ging er altijd van uit dat deze Marskramer de zondige mens was die regelrecht op
de hel afstevende. Maar De Bruyn ziet hem als berouwvolle zondaar, die juist op
de goede weg is. Hoewel hij aan zijn linkerbeen al eens door een helse hond is
gebeten, houdt hij de duivelse hond die hem nu grommend bedreigt met succes op
een afstand. Hij gebruikt daarvoor de stok die het geloof in God symboliseert.
De herberg met slechte vrouwen laat hij nadrukkelijk achter zich. Een bewijs dat
hij de verleiding heeft weerstaan is onder meer het kattenvel aan zijn korf. Een
kat stond voor een wellustige, hoerige vrouw.

De wereld van Bosch is nog tot 2 december te zien in het Noord-Brabants Museum,
Verwerstraat 41, Den Bosch, di t/m vrij 10.00-17.00 uur, za, zo 12-17 uur.
Toegang fl12,50, kinderen tot 6 jaar gratis, van 6-18 jaar fl6,50.

LOAD-DATE: September 20, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               14 of 44 DOCUMENTS

                                  De Telegraaf

                               September 8, 2001

MEER CONTACT IN ARTIS

LENGTH: 1005 words


JOS VAN NOORD.

AMSTERDAM Nu de grootste vakantiedrukte achter de rug is, Nederland nog wat
nazomert en de blaadjes al beginnen te verkleuren, is Artis op z'n mooist, en op
z'n goedkoopst.

Traditioneel is september 'kwartjesmaand' in Artis. De hele maand is de
toegangsprijs sterk verlaagd: van fl28,50 naar fl20 (voor kinderen van fl20 naar
fl15), een herinnering aan de tijd van voor 1900. Artis was toen uitsluitend
toegankelijk voor de welgestelde leden van het Zoologisch Genootschap Natura
Artis Magistra, maar in de maand september mocht het gewone volk ook een kijkje
komen nemen en in die maand waren er goedkope kaartjes 'voor werklieden en
dienstboden'.

En hemeltjelief, wat is er in het onlangs met ruim vier hectaren uitgebreide
Artis, de oudste dierentuin van het Europese vasteland in de Amsterdamse
Plantagebuurt, een boel te beleven. Doordat in het park veel oude hekken en
muren zijn afgebroken hebben de dieren en hun bezoekers meer de ruimte gekregen.
Maar vooral als gevolg van de creatie van een open Afrikaans savannelandschap in
het uitbreidingsgebied langs de Plantage Doklaan is Artis niet meer die
'gesloten inrichting voor dieren' waaruit alleen maar vreemde junglegeluiden de
buitenwereld bereikten. De zebra's, waterbokken, algazellen en struisvogels,
maar ook de nijlganzen, pelikanen, spiesbokken en gnoezen maken het prima in hun
eigen, vertrouwde landschappelijke omgeving, hun natuurlijke habitat. Ze hebben
het, zichtbaar voor iedereen in en buiten Artis, naar hun zin in het centrum van
Amsterdam.

Artis ontwikkelt zich steeds meer tot een open stadsdierenpark, zo transparant
als maar kan, omarmd door Amsterdam. Een verrukkelijke, ook door de direct
omwonenden graag geziene volksdierentuin, waar je heerlijk kunt ronddolen tussen
bijna duizend diersoorten die een overzicht bieden van het gehele dierenrijk.
Een verbluffend mooi park, waar je telkens voor nieuwe verrassingen staat en
waar je dus nooit uitgekeken raakt.

Natuurlijk kun je nog altijd met de (klein)kinderen gaan 'apies kijken', maar
wij hebben nog wel wat meer te bieden, zegt Ramona Pauwels van de dierentuin. Zo
heeft Artis bijvoorbeeld een adembenemend mooi aquarium, een prachtige
plantentuin en een indrukwekkend insectarium.

Maar gewoon een lekkere buitenwandeling langs de kangoeroes en moeflons, de
kleine panda's, de wolven, de waggelende pinguins, de ijsberende ijsberen en de
almaar hoofdschuddende bruine beren, de condors, de apenrots waar de guitige
Japanse makaken elkaar met allerlei gekheid achterna zitten, de leeuwen die
allemaal voor Pampus liggen, de statige flamingo's, de speelse Californische
zeeleeuwen met hun kabaal, de drie machtige olifanten en de nieuwsgierige
giraffen met hun nieuwe onderkomens, het tropische vogelhuis en het altijd
levendige apenhuis - dat blijft natuurlijk het leukste.

Meer dan 25 gebouwen op het 14 hectaren grote Artis-terrein, zoals de oude
societeit, het aquarium en het apenhuis, staan op de Monumentenlijst en
eigenlijk is heel Artis, dat in 1838 werd opgericht rond een stoffige collectie
opgezette dieren plus enkele levende apen, een paar exotische vogels en een
hert, een monumentale tuin. Speciale bordjes vertellen steeds iets over de
historie van de dierenverblijven en de fraaie perken en plantsoenen met vijvers,
die ooit deel uitmaakten van de Nieuwe Prinsengracht. Er staan prachtige
beeldhouwwerken uit vroeger tijden, maar ook moderne kunstenaars zijn ruim
vertegenwoordigd en vlakbij de Japanse tuin staat, geflankeerd door twee fraaie
gingko's, een vroeg 17de eeuws Boeddha-beeld, dat - net als veel exotische
dieren in de beginjaren van het park - door een van onze koopvaardijschepen werd
meegebracht van een lange reis naar het Verre Oosten. Bijna alles in Artis
herinnert aan de geschiedenis en daarom ook sluit de dierentuin, zeker nu die
zich zo open stelt voor z'n omgeving, prima aan bij de historische binnenstad
van Amsterdam: Artis is er een springlevend deel van.

Het giraffenpark is een goed voorbeeld van de nieuwe openheid van Artis: hekken
en spijlen van kooien zijn hier vrijwel totaal verdwenen en er is slechts een
sloot die de dieren scheidt van het publiek, dat hierdoor een veel vrijer, open
zicht heeft. Artis wil, ook met de nu op handen zijnde nog verdere uitbreiding
van het park, steeds meer 'natuurlijke leefomgevingen' creeren, waarin
verschillende parkdieren gaan samenleven, net als in de Afrikaanse savanne, waar
de toekomstige bewoners van de Kalenderpanden, die langs de Plantage Doklaan nu
tot appartementen worden omgebouwd, straks een mooi zicht op zullen hebben.

Tot voor kort was Artis, net als de meeste dierenparken in Europa, georganiseerd
als een soort levende postzegelverzameling: nog zitten de meeste dieren,
gerangschikt naar soort, in aparte hokken of verblijven. Voor veel parkdieren
zal dat ook wel zo moeten blijven. Maar met de aanleg van de Afrikaanse savanne
is ook een voorzichtige eerste stap gezet naar een nieuwe aanpak: de dierentuin
als natuurpark waar de bezoeker veeleer een samenleving binnen stapt van
verscheidene dieren, waar hun normale leefomgeving zo natuurgetrouw mogelijk
wordt nagebootst, waardoor de - hoe je het ook bekijkt en alle mooie
fokprogramma's voor bedreigde soorten ten spijt - in een akelige gevangenschap
levende dieren zich allicht toch wat vrijer en natuurlijker gaan gedragen.

REISWIJZER:.

Artis, Plantage Kerklaan 38-40, is elke dag open van 9 tot 6. Vanaf Amsterdam CS
bereikbaar met de tramlijnen 9 en 20 of met de Artis-expressboot van rederij
Lovers (020-5301090). Bij de toegangsprijs, die de hele maand september sterk is
verlaagd (zie hierboven), is toegang tot het aquarium, het planetarium en
diverse musea binnen het parkcomplex inbegrepen. Toiletbezoek: 50 cent p.p. Het
nieuwe Artis-restaurant is fraai, maar prijzig. Restaurant Sabrine, tegenover de
hoofdingang, biedt verse broodjes, patat, uitsmijters en prima shoarma tegen
gunstiger prijzen. Artis-telefoon: 020-5233 400. Internet: www.artis.nl.


LOAD-DATE: September 12, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               15 of 44 DOCUMENTS

                                  De Telegraaf

                                August 22, 2001

HART VOOR DE PRINS

LENGTH: 669 words

DATELINE: ALMERE


ANGELO VERGEER.

Jelle Groen uit Almere kon zijn ogen niet geloven, maar het stond er echt. Mocht
de gezondheid van prins Claus zodanig verslechterde dat hij een donornier nodig
heeft, dan zijn er 1315 wachtende nierpatienten voor hem. En gezien zijn
leeftijd en fysieke conditie zou de prins-gemaal waarschijnlijk de gemiddelde
wachttijd van vier jaar overschrijden, zo had de Nederlandse Transplantatie
Stichting becijferd.

Ik las het in de krant en was stomverbaasd. Aan het eind van het bericht zei
Gerard van der Wulp van de Rijksvoorlichtingsdienst nog dat geen enkele
Nederlander zich bereid had verklaard een nier aan prins Claus af te staan. Daar
was ik zo verbolgen over. We praten hier over prins Claus! Ik heb de volgende
dag meteen de RVD gebeld en mijn nier aangeboden. Je moet wat voor het
Koninklijk Huis overhebben, zegt Jelle (43), die zijn beslissing zo snel nam dat
zelfs zijn vrouw en kinderen het via de media moesten vernemen. Zijn vrouw: Dat
is onze Jelle ten voeten uit. Als hij iets vindt, dan gaat hij ervoor.

Nee, Jelle Groen is geen overspannen Oranjefan. Geen lid van een
Oranjevereniging. Evenmin ziet hij jaarlijks met z'n vlaggetje, z'n hoedje en
z'n toeter de Gouden Koets in het Haagse aan zich voorbij trekken. Ook ben ik
niet geinteresseerd in de Story of de Weekend, in de flair publicity daaromheen.
Ik woon in Almere, maar ben een nuchtere Fries. Mijn hele leven is verweven met
het Koninklijk Huis, ik heb het gevoel dat ik er nauw bij betrokken ben. Niet
emotioneel, wel in historische zin. Wij Nederlanders hebben het voorrecht te
wonen in een koninkrijk, en dus gaan wij voor koning en vaderland. Een kwestie
van respect, al zou ik mijn leven er voor moeten geven.

Wordt in een cafe door de hedendaagse jeugd het koninklijk blazoen onder een
paar pilsjes bevlekt, dan grijpt Groen in. En Groen greep in toen Wouter
Huibregtsen als voorzitter van de NOC/NSF prins Willem-Alexander een judas en
een lafaard noemde, naar aanleiding van de benoeming van de kroonprins tot
IOC-lid, februari 1998. Huibregtsen was zelf ook kandidaat voor die functie. Ik
heb bij de officier van justitie in Leeuwarden meteen een aanklacht tegen die
man ingediend. Zoiets flik je niet. De zaak is, waarschijnlijk door hoger hand,
geseponeerd, klaar uit, maar ik pik zulke laster niet. Vandaar die aanklacht,
dan ben ik recht voor zijn raap.

Daarom ook komt hij nu met zijn opmerkelijke aanbod aan het adres van prins
Claus. Als onderdaan is hij dat aan de koninklijke familie verplicht, zo ziet
Groen dat. Binnenshuis merk je dat ons land meeleeft met de prins-gemaal, maar
medeleven moet je ook uiten. Onze Koningin is een echte Koningin, maar dat is ze
kunnen worden dankzij prins Claus. Waar zij is, wat zij doet, daar is hij bij.
Het is een heel intelligente man, die ook een warme belangstelling toont voor de
gewone man. Het is iemand die in de schaduw moet blijven staan en daarom een
zwaar leven leidt. Hij stelt zichzelf in dienst van onze samenleving en daarom
vind ik het onverteerbaar dat, nu hij ernstig ziek is, hij op een wachtlijst zou
komen te staan voor een nieuwe nier. Kan niet.

Vandaar zijn nier, waarbij de vraag blijft of de bloedgroepen van gever en
ontvanger met elkaar overeenkomen, een noodzaak. Genereus blijft het. Denk nu
niet dat ik verwacht dat de Koningin mij op de thee uitnodigt of dat ik volgend
jaar op de bruiloft van Willem-Alexander en Maxima mag komen. Daar gaat het niet
om, zegt Groen. Mijn dochter heet Emma Wilhelmina, vernoemd naar twee bijzondere
vrouwen, maar voor de rest is de enige beeltenis van koningin Beatrix hier in
huis die op het muntgeld in mijn broekzak. Ik verwacht niet dat de RVD mij nu
direct schrijft of belt, maar stel dat ze dat zou doen, dan zit ik een kwartier
later in de bus naar het AMC.

De RVD heeft laten weten dat de behandeling gericht is op het behoud en het
herstel van de nier van de prins. Van een eventuele transplantatie of een
dialyse van de nier is voorlopig dan ook geen sprake.

LOAD-DATE: August 23, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               16 of 44 DOCUMENTS

                                  De Telegraaf

                                August 21, 2001

GROEI AANTAL LUXE BUNGALOWPARKEN OP VELUWE BAART ZORGEN. WIE STOPT DE
CAMPINGMAFFIA?

LENGTH: 602 words


Luxe bungalows bedreigen Veluwe en gewone kampeerders.

'CAMPINGMAFIA' OORLOG VERKLAARD.

Ook provincie Gelderland slaat nu alarm.

door CHARLES SANDERS.

ARNHEM, dinsdag.

De traditionele kampeerders - gezinnen die met caravan of tent op de Veluwe hun
vakantie doorbrengen - krijgen steeds meer steun in hun strijd tegen malafide
exploitanten van chaletparken.

Nadat eerder al belangenverenigingen waren opgericht en Tweede Kamerleden een
lans braken voor de bedreigde groep recreanten, is inmiddels ook op het
provinciehuis in Arnhem alarm geslagen over de zich als een olievlek
uitbreidende parken met luxe vrijetijdsbungalows.

Gedeputeerde Staten van Gelderland hebben op vragen van verontruste statenleden
geantwoord dat de gewone kampeerplaatsen snel verdwijnen en dat hen dat grote
zorgen baart.

Het aantal campings-van-de-oude-stempel, bedoeld voor gewone families zonder de
financiele mogelijkheden voor een tweede huis of duur chalet, is in vier jaar
met vijftien procent gedaald. Minstens 29 grote terreinen zijn verdwenen. In
diezelfde periode werden op de Veluwe 2000 stenen recreatiewoningen uit de grond
gestampt.

Bijkomend probleem is dat die huizen - de provincie Gelderland schat dat het er
inmiddels minstens 9000 zijn, volgens Veluwnaren is het werkelijke aantal een
veelvoud - vaak permanent worden bewoond. Ook daar is het Gelderse
provinciebestuur fel op tegen.

Deze krant beschreef de afgelopen jaren hoe snelle geldverdieners het
kampeerwereldje omtoverden tot een imperium waar oude wagens, tenten en
groenstroken moesten wijken voor asfalt, koppelverkoop en torenhoge prijzen. Met
name stedelingen met een kleine portefeuille hadden het zwaar, omdat zij door
middel van 'herstructureringen' langzaam maar zeker werden weggesaneerd.

Gedeputeerde Staten spreken nu van uitponden; het verkaveld verkopen van
kampeerterreinen aan particulieren om er een stenen zomerhuis of duur houten
chalet te bewonen. Daarvoor heeft dan al een ander traject plaats gehad.

Remi Poppe, lid van de Tweede Kamer voor de Socialistische Partij (SP) en steun
en toeverlaat voor de minder bemiddelde kampeerder: De campingmafiosi kopen de
kampeerplaatsen op en verjagen de gewone man. Het stageld wordt vertienvoudigd
of men krijgt te horen dat de oude wagen niet meer past in het beeld van de
camping nieuwe stijl. Natuurlijk mogen mensen een peperduur chalet of een stenen
villa kopen, maar daar heeft deze groep het geld niet voor. Hopelijk gebeurt er
eindelijk iets, nu zowel kabinet als provincie de ernst van de situatie inzien.

Staatssecretaris Faber (Natuurbeheer) maakte onlangs bekend de positie van
kampeerders te willen beschermen en de zorg van de Kamer over de
projectontwikkelaars te delen. Aanpassing van de Wet op de openluchtrecreatie
zou uitkomst moeten bieden, zodat gemeenten voortaan kunnen weigeren
vergunningen af te geven voor de ombouw van camping tot luxe vakantieoord.

Nu stelt ook de provincie Gelderland dat dure recreatiewoningen niet passen in
een natuurlijke omgeving en dat de ontwikkelingen op gespannen voet staan met
het landelijk beleid om van de Veluwe een aaneengesloten natuurgebied te maken.

Ruud Rietveld, spreekbuis van veel gedupeerde recreanten: De schrijnende
gevallen blijven zich ophopen. Families worden weggepest, verkopen na fysieke
bedreiging door de beheerder hun stacaravan voor veel te weinig geld en kwijnen
met torenhoge schulden weg in hun flatje, drie-hoog-achter. Alleen keiharde
nieuwe wetgeving biedt soelaas, want die campingbaronnen laten hun kip met de
gouden eieren niet zomaar slachten.


LOAD-DATE: August 22, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               17 of 44 DOCUMENTS

                                  De Telegraaf

                                August 10, 2001

WILLEM II DOET PAS OP DE PLAATS

LENGTH: 682 words


Er is geen provincie in Nederland waar zoveel clubs betaald voetbal bedrijven
als in Brabant. Met liefst negen (!) BVO's, waarvan er niet minder dan zes op
het hoogste platform acteren, moet je vandaag de dag van alle markten thuis
zijn. En zeker nu Jan met de pet het publiek dus slechts voor een procent of
vijftien het huishoudboekje kloppend maakt. Bij Willem II, dat komende zondag
105 jaar bestaat en daarmee een der oudste clubs is, zijn de bronnen nog niet
opgedroogd. Toch hebben de Tricolores grote moeite met de verzakelijking van
deze bedrijfstak. De club van voorzitter Jan Vullings en coach Hans Westerhof,
die zich amper geroerd heeft op de transfermarkt, werkt komend seizoen met een
begroting van een slordige 24 miljoen gulden. Volgens rekenmeester Vullings moet
Tilburg als zesde stad van Nederland gaan voor een plaats bij de eerste zes.

Met een marge van twee naar boven en twee naar beneden, benadrukte Vullings.
Kortom, de Tilburgers gaan voor een stek in de subtop. Dat is gewoon de
realiteit. De tijd van de Champions League lijkt alweer een eeuwigheid geleden.
Twee jaar terug verdiende Co Adriaanse wat dat betreft al een standbeeld, toen
hij met de Tricolores en een zeer gedurfde aanvallende spelstijl vice-kampioen
van Nederland werd. Op die unieke prestatie kijkt Willem II niet meer terug. Het
zou ook de naderende voetbaljaargang een geweldig resultaat zijn wanneer Willem
II zich uberhaupt voor Europees voetbal weet te plaatsen.

Vullings en technisch manager Martin van Geel, de oud-topvoetballer van onder
meer Ajax en Feyenoord, laten zich niet gek maken. Er is van alles gaande in de
voetballerij, vertelde Vullings tijdens een persconferentie voor het oefenduel
met Middlesbrough. En dat is niet allemaal fraai. Het grote geld, he? Er zijn
lieden die graag een graantje mee willen pikken en dat zijn niet altijd lieden
die tot de top van de maatschappij behoren. Dit soort verschijnselen tast de
integriteit van het voetbal aan. Neem alleen die dopingaffaires. Wie had zoiets
ooit gedacht?.

De preses van Willem II vindt het ook maar een vreemde zaak, dat bijvoorbeeld de
gelden die er in de Champions League in omloop zijn, niet fair worden verdeeld.
Ook in eigen land bevreemdt het mij, dat het geld van Canal+ voor 16 procent
naar de topclubs gaat en de rest onder de rest van de clubs wordt verdeeld. Wij
hebben een duidelijke doelstelling en hebben gekozen voor het spelen van een bij
Tilburg passend niveau, uiteraard bedrijfsmatig gerund, maar herkenbaar en
betaalbaar voor supporter, ondernemer en (stads)bestuurder. Wij zijn een club
van het volk en een met weinig schandalen.

Misschien is dat laatste weleens goed voor Willem II. Het verhaal van de
destijds ontslagen koffiejuffrouw was wat dat betreft smullen geblazen. In
Tilburg wordt men daar niet graag aan herinnerd; liever timmert men op sportief
gebied aan de weg. Gezien het aankoopbeleid moet daar een vraagteken achter
geplaatst worden. Prominente spelers als een Marcel Valk, Delano Hill, Jimmy van
Fessem, Marco Gentile, Geoffrey Prommayon, Arno Arts en Dennis Schulp
vertrokken, terwijl onbekende talenten als een Hendrik van Beelen (Utrecht) en
Chris Janssens (Lokeren) daarvoor in de plaats kwamen.

Je zou dus zeggen, dat Hans Westerhof zijn bedenkingen heeft ten aanzien van het
nieuwe seizoen. Maar niets van dat alles. Westerhof stelt zich vierkant achter
het beleid van Willem II, waar het grote geld niet voor het opscheppen ligt.
Maar af en toe denk ik wel eens, vertelde hij, terug aan de tijd dat hier
jongens als een Hypiaa, Stam en Konterman voetbalden. Maar gelukkig hebben wij
de contracten met Danny Landzaat, Jatto Cessay en Ramond Victoria kunnen
openbreken. Gelukkig voor Willem II, omdat er voor die jongens veel
belangstelling bestond. Ik heb een jonge, talentvolle groep die hoger dan de
achtste plaats moet eindigen. De lat ligt inderdaad hoger dan vorig jaar, aldus
Westerhof, die content is met zijn assistenten Adri van Tiggelen en Toine van
Mierlo. Met deze twee, lachte Westerhof, heeft Willem II zo zijn eigen
masterplan.


LOAD-DATE: August 11, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               18 of 44 DOCUMENTS

                                  De Telegraaf

                                 August 6, 2001

RUBRIEK WAT U ZEGT

LENGTH: 1401 words


Het lezen van uw talrijke ingezonden stukken roept ook bij mij allerlei emoties
op. Het zijn vaak dezelfde die u aan het schrijven hebben gezet: ergernis,
begrip, woede, een lach, en soms een traan, zoals bij het lezen van de lange,
persoonlijke brief van mevrouw M. uit Oisterwijk. Helaas is de brief veel te
lang om in deze rubriek op te nemen. Ze schrijft naar aanleiding van een stukje
in deze kolom (WUZ,27/07) over daklozen en een reactie daarop van een vader van
een verslaafde zoon. Haar broer Jop was ook verslaafd. Was, want hij leeft niet
meer. In een schrijnend verhaal schetst ze zijn voortdurende strijd tegen een
verslaving die ondanks alle goede bedoelingen, hulp en begrip niet te winnen
was. Hij heeft uiteindelijk zijn uitzichtloze leven beeindigd voor een trein te
springen. Ze schrijft: Het zou fijn zijn als u iets met mijn brief deed. Al is
er maar een die denkt 'ik wil ook wel eens heroine gebruiken' en daar na het
lezen van Jops verhaal vanaf ziet. Ze denkt ook vaak aan de machinist van de
trein op woensdagmiddag 4 juli 2001 om circa 12.45 uur in Berkel-Enschot. Ik kan
alleen maar tegen hem of haar zeggen, dat het me spijt, maar dat Jop dit echt
wilde.

Mijn twee weken vervanging van Marcella van der Wiel zitten erop. Vanaf maandag
neemt collega Joop Spijker deze rubriek nog een weekje onder zijn hoede. Daarna
zit Marcella's vakantie er op en vindt u haar weer boven en onder deze kolom.
Blijf schrijven.

Chiel de Kruijf.

Uw stukje vlees is wel mijn boterham...

Door de te ver doorgevoerde maatregelen op de verzamelplaatsen van vee raken
tienduizenden betrokkenen in de veehandel en aanverwante bedrijven in financiele
problemen. De Nederlandse wetgeving staat in schril contrast tot wat zich elders
afspeelt. In het Belgische Libraimont bijvoorbeeld, worden koeien, ezels,
varkens, paarden en zelfs zeugen met biggen in grote aantallen tentoongesteld.
Zonder enige voorwaarde en na onderling contact keren alle soorten vlees- en
melkvee weer terug bij hun eigenaar. Dit alles speelt zich af op een en dezelfde
locatie met zo'n honderdduizend bezoekers, waar eveneens contacten zijn met
Engelse trailers vol handelswaren. Op 27 juli waarschuwt de minister van
Landbouw reizigers voor het overbrengen van ziekten. Miljoenen Nederlanders
stonden op dat moment al tussen de Zwitserse Milka-koeien, de Franse berggeiten
of trapten in een onvervalste Oostenrijkse koeienvlaai. Het ongeremde en
aangename vakantiegevoel gaat duidelijk boven de aangekondigde gedragsregels:
geen kaasje mee naar Tietjerksteradeel, reebruine ogen ontwijken en bergschoenen
voor de grensovergang in Poppel reinigen. De achter bureaus ontwikkelde theorie
past niet meer bij de praktijk van iedere dag. Animo en motivatie van de
ondernemende en milieubewuste veehandelaar komen steeds meer onder druk te
staan. Het is de hoogste tijd dat de heer Brinkhorst de kroon van de Nederlandse
economie met opbouwende impulsen weet te stimuleren in plaats van deze unieke
sector te halveren. De heer Brinkhorst terroriseert en discrimineert de
veehouderijsector. In heel Europa zijn alle veemarkten en tentoonstellingen
open. In ons land wordt men geconfronteerd met een onwerkbaar beleid en zijn
sinds januari van dit jaar de prijzen van kalveren en slachtvee gehalveerd.

Nederhemert, T. van Ooijen.

Op snelwegen spelen hopelijk geen kinderen...

Het betoog van verkeersofficier Spee (Tel.28/07) rammelt aan alle kanten.
Bovendien probeert hij ook nog eens op het gevoel te werken: Als je een paar
kilometer te hard rijdt in een woonwijk kunnen overstekende kinderen tien of
zelfs meer meters worden meegesleurd. Maar waar praten we nu over? Het gaat om
die onzinnige flitspalen op autosnelwegen (!), aldaar geplaatst om zo veel
mogelijk geld te genereren. Niks veiligheid. Daar spelen (hopelijk) geen
kinderen. Het is terecht dat men zich in woonwijken minimaal aan de
maximumsnelheid houdt. Echt gevaarlijk zijn de provinciale wegen met
tegenliggers. Controle daar is zinvol. Misschien kan de heer Spee, als hij zich
zo graag wil manifesteren, iets ondernemen tegen wat justitie 'kleine
criminaliteit' noemt: diefstal, straatroof enz. in plaats van zich belachelijk
te maken met dit soort heksenjacht op merendeels hardwerkende burgers.

Heemstede, Peter van de Werff .

Spee 2.

Ieder mens heeft recht op ontvangst van vrije ethersignalen. Radarfrequenties
zijn etherfrequenties en dus vrij te ontvangen. Net zo onoverwogen is de
opmerking over afstandmetende lasersystemen in luxere auto's. Dergelijke
systemen worden ontwikkeld om ongelukken te voorkomen door de auto in combinatie
met cruise control een veilige afstand tot de voorganger te laten behouden.
Helaas, mr. Spee heeft toch liever dat men zich zonder zo'n systeem te pletter
rijdt, omdat anders de schatkist minder eenvoudig gevuld kan worden. Vreemd,
want er blijven toch genoeg andere middelen over om de automobilist financieel
uit te kleden? Informeer maar eens bij ene Kok. Mijn motto: rijd met beleid en
aangepaste snelheid. Langzaam in de bebouwde kom en op de snelweg, afhankelijk
van drukte en tijdstip, sneller of langzamer dan de toegestane limiet.

Huizen, Ron Exalto.

Spee 3.

Ik ben van mening dat een detector juist rustiger weggedrag geeft, omdat je niet
de hele tijd op je kilometerteller kijkt om te voorkomen dat je geflitst wordt
omdat je een paar kilometer te hard rijdt. Een cruise control heeft in Nederland
geen zin, omdat het daarvoor te druk is op de weg.

Beverwijk, Arno de Wolf.

Spee 4.

Het strafbare van een radardetector zie ik niet in. Het enige waarin je justitie
belemmert, is het binnenhalen van geld. Je kunt trouwens elke dag in de krant
lezen waar snelheidscontroles worden gehouden. Elkaar een seintje geven is
daarentegen weer verboden. Hoe krom. Als iemand door dat seintje langzamer gaat
rijden, is het doel toch ook bereikt? Of gaat het toch om geld' Ik geloof niet
dat zo'n wetsvoorstellen door de Kamers komt, laat staan 'Brussel' haalt.

Nieuwegein, P. Groen.

Kogelvis.

Een zwemmer zou gestorven zijn door een beet van een kogelvis (Tel.1/8).
Kogelvissen zijn inderdaad giftig, maar niet door hun beet. De giftigheid van de
vis zit in haar eieren, geslachtsorganen en dergelijke. Door de vis op te eten,
nadat die op verkeerde wijze is bereid, bestaat de kans er aan dood te gaan.
Jaarlijks sterven zo'n vijftig Japanners aan deze vis.

Delft, Walter Getreuer (directeur Reptielenzoo SERPO).

Wordt wakker.

Kwaliteit van het leven, euthanasie. Het zijn woorden die te pas en te onpas
worden gebruikt. Wat verbeelden we ons wel? Kunnen we doden weer tot leven
wekken? Pas als we dood materiaal kunnen activeren zonder daarbij levende
bouwstoffen van andere individuen te gebruiken kunnen we iemand doden. Zijn we
van onze over-rationele wereld doorgeschoten naar een over-gevoelige wereld? Na
een dag een pijntje te hebben, moet je hoognodig naar een arts. Je wordt
aangemoedigd om maar gebruik te maken van de gezondheidszorg. En ondertussen
maar klagen over die dure zorg. In 34 jaar heb ik de verschuiving in de zorg
beleefd, gezien en gehoord. Overdreven gezegd: een steeds grotere minachting
voor het leven. Echt, er is meer tussen hemel en aarde dan die
ach-en-wee-roepers. Laat uw gevoel en verstand samen spreken!.

Naaldwijk, Isabella Scheper.

TBS.

Lees ik in de krant dat twintig tot dertig illegalen in een Nederlandse
tbs-kliniek zitten wegens ernstige delicten, zoals moord en doodslag. Ik denk
dat ik hier niet eens iets aan hoef toe te voegen, maar doe het toch. Dit land
(lees: dit kabinet) is knetter- maar dan ook knettergek.

Frans Aal (frans teletrain.nl).

Angola.

In uw artikel 'Schrik van Schiphol moet het land uit' (26/07) stelt u, dat de
UNHCR terugkeer van uitgeprocedeerde asielzoekers naar Angola ontraadt wegens
onveiligheid op straat als gevolg van criminaliteit. De UNHCR is echter voor
opschorten van de deportaties wegens de nijpende humanitaire situatie als gevolg
van een voortdurende burgeroorlog en politieke onrust. De afgelopen twee jaar is
het aantal ontheemden binnen Angola bijna verdubbeld tot 3,8 miljoen mensen.
Velen vluchten naar de steden, waar ze geconfronteerd worden met armoede en
geweld. Niet de criminaliteit, maar de humanitaire crisis maakt het naar onze
mening onverantwoord om mensen terug te sturen.

Lucie de Lophem, Hoofd Bureau UNHCR Den Haag

LOAD-DATE: August 7, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               19 of 44 DOCUMENTS

                                  De Telegraaf

                                 July 28, 2001

HET INTERVIEUW. ECKHART WINTZEN IEDEREEN ACHTER DE BEELDTELE FOON

LENGTH: 2248 words


Excentrieke computer-miljonair wil met zijn geld niets liever dan het milieu
redden...

ECKART WINTZEN.

'Iedereen achter de Beeldtelefoon'.

Ons nationaal geweten is hij genoemd, een excentrieke tycoon, een zwerver en een
softy. Toch doet hij ertoe in ons wereldje, Eckart Wintzen (62), al is het maar
omdat de schattingen over zijn vermogen uiteenlopen van 415 miljoen tot een
miljard gulden.

'Hoofd Chaos', staat er op het visitiekaartje van zijn bedrijf Extent. Eckart is
als 'groene' investeerder eigenlijk maar met een ding bezig: de Westerse
economie minder ruineus te maken. Dat kan: Geef bijvoorbeeld alle mensen een
beeldtelefoon met perfecte kwaliteit, dan hoeven ze niet meer in de ochtendfile
te staan.

Graag offert hij zijn hele kapitaal op voor een betere wereld. Maar noem hem
geen filantroop. Ik ben halverwege een aidsconcert brakend weggelopen.

Deel 3 van een serie over filantropie.

door MILCO AARTS en ROB HAMMINK.

AUSTERLITZ, zaterdag.

Wat ik zoal aan goede doelen doe? Ik zou het niet weten. In ieder geval flikker
ik al die enveloppen die ik thuis krijg, van de nierstichting, tegen de kanker
en noem maar op, ongeopend in de prullenbak. Die krijgen niets! Dat hele woord
filantropie ook, rotwoord. Ik ben een keer halverwege een aidsconcert brakend
weggelopen. Iedereen was gekomen om vooral maar te laten zien dat we zo mooi en
keurig geven. Ga toch weg zeg!.

Eckart Wintzen door de bocht. Is het niet verbaal, waar hij heel goed in is, dan
wel met zijn Toyota Yaris, klein blik op wielen. Daarvoor reed de man die een
bedrijf uit de grond stampte met 30.000 werknemers en twee miljard gulden omzet,
jaren in een Renaultje Twingo. Maar de Toyota is zuiniger, zegt de oud
president-directeur van softwaregigant BSO/Origin, 1 op 17.

Wat is daar nou de boodschap van. Ongelooflijk rijke man in minimaal autootje?.

Natuurlijk zou ik direct een grote patserbak kunnen kopen, maar met een kleine
auto ben ik minstens zo snel en ik parkeer ook nog eens makkelijker. De CO
2-uitstoot van een grote auto is vele malen groter en dus belastender voor het
milieu. Mijn boodschap dus: Jongens, ook al heb je de poet, hou nou toch op.

En uw weigering pakken te dragen? Op een party van de Amerikaanse ambassadeur
verscheen u demonstratief in een spijkerbroek. Welke milieugedachte zit er
achter jeans?.

Het grappige was dat de ambassadeur toen ze mij later nog eens uitnodigde zelf
ook in jeans verscheen, vond ik heel sportief van haar. Ik draag altijd
spijkerbroeken omdat ik het onzin vind met de mode mee te gaan. In sommige
kringen is het 'not done' je meer dan twee keer in dezelfde kleren te vertonen.
Ieder seizoen zo'n beetje al je kleren vervangen en om de paar jaar de hele
inrichting van je huis, dat is toch wel the limit! Ik draag mijn spijkerbroek
tot de kont versleten is. Dat is trouwens meestal ook het moment dat de gaten in
de knieen vallen.

Bent u dan niet het lelijke eendje in de wereld van het driedelige grijs?.

Vast wel, maar in die kleren kom ik bij iedereen. Bij ministers en bovenbazen,
ook bij Cor Boonstra als die een feestje geeft. 'Sorry, Cor', zeg ik dan, 'ik
heb thuis nog maar een pak en dat is voor begrafenissen'. Mijn ervaring is dat
mensen dat accepteren. Ik doe sowieso alleen maar zaken met mensen die ik leuk
vind, dan word je ook minder snel besodemieterd. En dat brengt me meteen bij de
tweede boodschap die in mijn spijkerbroek zit: wees toch gewoon jezelf, er zijn
al zoveel anderen.

Natuurlijk accepteren ze dat van een excentrieke multimiljonair. Voor geld wordt
veel door de vingers gezien. Jan Modaal zou er niet mee wegkomen.

Oh nee? Nou toevallig ben ik op die manier wel gekomen waar ik nu ben. Zelf
denken, zelf je uitgangspunten bepalen, zo werkt het volgens mij in deze wereld.

Hoe was het trouwens om ineens 415 miljoen te hebben?.

Ach, dat bedrag van Quote is onzin, natte vingerwerk, al zeg ik niet hoeveel het
wel is. Ik was trouwens nooit op geld uit, vrijheid en creativiteit, daar ging
ik voor. Eerst kwam ik dan ook in een crisis terecht. Ik raakte in verwarring
toen ik mijn eerste miljoen binnen kreeg. Waarom kwam dat geld naar mij toe?
Plotseling had ik twintig, dertig jaarsalarissen op de bank staan. Een heel
verwarrend gevoel. Gelukkig had ik al vrij snel het besef dat het universum mij
dat kapitaal geeft om er iets zinnigs mee te doen. Als ik de pijp uitga, wil ik
tegen mezelf kunnen zeggen dat ik het goed gedaan heb, alleen dat telt.

Opgeschreven klinken zijn teksten een stuk strijdbaarder dan Eckart Wintzen ze
uitspreekt. In zijn met lemen wanden uitgeruste werkkamer zorgt een gezellig
brandende open haard op deze warme dag voor extra transpiratie. Wintzen merkt
het niet, hij kan gloedvol vertellen over zijn missie in het leven en
schaterlachen om een eigen grap. Hij heeft een zacht gezicht, opvallend jonge
handen, zijn ogen zitten een beetje verstopt tussen de randen van zijn bril,
zijn borstelige wenkbrauwen en zijn hamsterwangen. Maar als hij praat, is het
net of je naar je oudste zoontje luistert die vol vuur vertelt over zijn
avonturen op het zomerkamp vanwaar hij net is teruggekeerd. Begeesterd; hij wil
niets liever dan het milieu redden.

Wanneer begon die zorg om ons milieu?.

In de jaren zeventig, toen ik nog niets bezat. Ik ben weliswaar zo dyslectisch
als een deur, maar ik denk dat ik een van de weinigen van mijn generatie ben die
daadwerkelijk het eerste rapport van de Club van Rome over het milieu heeft
gelezen. Dat heeft mijn ogen geopend.

En daarna zette u een enorm softwarebedrijf op met ongetwijfeld een exorbitante
energierekening en duizenden leasewagens...

Ook bij BSO/Origin deed ik al maatschappijkritische dingen. Wij waren de eerste
die reclame-uitingen koppelden aan een boodschap; een campagne over
intermenselijke relaties, met prachtige foto's van indianen en aboriginals.
Benetton begon ook in die tijd. Ik had zoiets van: ik ben hier niet om alleen
maar zoveel mogelijk geld te verdienen, ik heb ook nog iets te doen en te
vertellen. Mensen in mijn bedrijf begrepen dat soms niet goed, die vroegen:
Eckart, waarom zeggen we niet gewoon dat we Schiphol geautomatiseerd hebben of
dingen voor Shell doen? Tja, waarom deden we niet zoals al die andere bedrijven
die Formule 1-teams sponsorden of helikopters laag lieten overvliegen met hun
naam erop. Omdat ik dat niet zinnig vond.

Wat dan wel?.

We maakten een milieu-jaarverslag waarin we berekenden welke schade ons eigen
bedrijf, toch een van de grootste van Nederland, de aarde had berokkend. Daar
kwam dan een bepaald bedrag uit en dat besteedden we aan een goed doel. We
maakten bijvoorbeeld een stripboek met een milieuboodschap voor jongeren.

Een milieustripboek? Hoe erg is het nou helemaal?.

Wij, het Westen, plegen roofbouw op 'het organisme' aarde. We zetten in een zo
hoog mogelijk tempo grondstoffen en energie om in afval. Maar vijftien procent
van al onze economische activiteiten is gericht op het produceren van voeding,
kleding en een dak boven je hoofd. De andere 85 procent is puur materiele
welvaart. Dat betekent dat we hier per persoon tientallen vierkante kilometers
aarde te veel overhoop halen. Het is misschien een beetje een negatief verhaal,
maar als mensheid zijn wij toch wel een beetje een kankergezwel, met metastases,
dat met zijn ongebreidelde groei alles op zijn weg opslurpt en vernietigt.

Overdrijft u nu niet een klein beetje?.

Een voorbeeldje dan: wij zitten hier met een vervoerseconomie omdat transport
relatief gezien erg goedkoop is. En dus koopt een Amerikaans bedrijf bij ons in
Nederland tomaten. Die tomaten worden eerst in met gesubsidieerd gas gestookte
kassen gekweekt, dan met de vrachtauto via de veiling naar Warschau vervoerd
omdat daar de landingsrechten lager zijn. Vervolgens met het vliegtuig en
vrachtwagens naar New York, terwijl ze daar, in hun klimaat, veel lekkerder
tomaten kunnen telen dan onze keurige ronde rode zakjes met water. Nederland
Transportland is waanzin.

Wat gaat u eraan doen?.

Een van mijn doelstellingen is het opgroenen van bestaande gewoontes. Meneer
Coca Cola stuurt zijn volle flessen de hele wereld over, maar ik zou willen dat
hij alleen het recept stuurt. Dat soort bewustwording is belangrijk. Zelf
investeer ik in bedrijfjes die milieuvriendelijk produceren. Dat is nog maar een
heel kleine minderheid. En waarom? Omdat de schade die we aanrichten niets kost.
Niemand betaalt mee aan de schade die toegebracht wordt aan een stuk land waarop
katoen is verbouwd, land dat vier keer is platgespoten met gif en dat na drie
jaar volledig uitgeput is. Dat moet veranderen. Er moet belasting worden geheven
op de onttrokken waarde. Maak je een rotzooi van de natuur, dat heb je te
vergoeden. Belast de grondstoffen en de productiemethoden en maak de arbeid
goedkoper.

Dat wordt al jaren geroepen. Wanneer gaat u dat doorvoeren?.

Nederland heeft de eerste stappen al gezet. En natuurlijk kan ik in mijn eentje
het verschil niet maken, ik kan hooguit een beetje meehelpen met sturen. Maar er
komt een dag dat de wereld zo ver is.

Maar dan moeten er eerst een paar miljoen doden vallen?.

Die vallen er nu al. Er zijn wetenschappelijke verbanden te leggen tussen de
klimaatverandering als gevolg van de huidige CO 2-uitstoot en het toegenomen
aantal natuurrampen dat momenteel plaatsvindt. Het is het begin nog maar.

Hebt u ook nog iets positiefs in de aanbieding?.

Belangrijk is dat we weg moeten van het economische systeem dat we nu hebben
waarin iedereen roept dat we ieder jaar verplicht drie procent moeten groeien.
Dat is flauwekul. Ik heb een multinational geleid, dus ik verbeeld me dat ik een
beetje weet waarover ik praat. Stel je nou voor: als zes miljard mensen allemaal
drie procent groei moeten realiseren, dan kan deze aarde dat toch nooit dragen.
We zitten nu al ver over de rand. In mijn visie hoeven we alleen het roer een
klein beetje om te gooien om gezond en gelukkig te kunnen leven.

Milieu heeft met geluk te maken?.

Elk mens is uit op geluk. In het Westen hebben we onze voorspoed veel te veel
vertaald naar materiele welstand en welvaart, terwijl het natuurlijk gaat om
welzijn. Ik bedoel, waarom moeten we nu ieder moment van het jaar tropische
vruchten kunnen eten? Veertig jaar geleden had je een komkommer-, een aardbeien-
en een aspergetijd. Waren we toen minder gelukkig? Nee, als je naar geluk zoekt,
moet je toch het allerdiepste in jezelf zoeken en niet in allerlei materie om je
heen. Kijk naar Boeddha: geluk door totale onthechting. Niet dat een van ons die
staat ooit zal bereiken, het gaat om het idee.

Leuk, u wilt de hele mensheid onder een boom zetten, terwijl we juist in een
tijd leven dat iedereen de nieuwste auto en het grootste huis en de meeste
vakanties wil hebben. Misschien een beetje al te simpel.

Terug naar af is onmogelijk. Een mens wil nu eenmaal altijd vooruit. Begeerte is
de mens eigen en dat verandert niemand. Ik wil alleen de inhoud van die begeerte
veranderen. Hebben moet ervaren worden, dat is sowieso de trend waar onze
samenleving naartoe gaat. Bezit vormt je minder dan de grote ervaringen die je
ondergaat. Nou, het merendeel van onze welvaart is al entertainment, laten we
daarop voortborduren. Ik ben voor de groei van een gewichtloze economie die
vooral nullen en enen produceert. Dat zal de wereld schoner maken.

Pardon?.

Laten we meer zaken produceren die geen gewicht hebben, waarvoor je niet eerst
de hele planeet door elkaar moet halen. Muziek is een mooi voorbeeld.
Tegenwoordig kun je zo een mooi stuk van internet downloaden, komt niks meer bij
kijken. Of vlieg je liever met een straaljager over de Grand Canyon. Daar heb je
dat ding helemaal niet voor nodig. Je kunt nu al precies dezelfde ervaring
hebben, exact dezelfde beelden zien in de virtuele werkelijkheid. Binnen tien
jaar hebben alle Nederlanders een thuisbioscoop. Dat is de reden waarom ik ook
veel in multimediabedrijfjes investeer.

Hou ze vooral binnen, die mensen!.

Iets in dezelfde lijn is de nieuwe vorm van beeldtelefonie waar we hier erg hard
aan werken. Niet zo'n lullige teleconference-installatie, maar een groot scherm
waarop je elkaar in je eigen omgeving kunt zien en waarmee je elkaar in de ogen
kunt kijken. Je haalt de ander als het ware in huis, je overbrugt afstand met
een paar kwartjes telefoonkosten. Zo kun je dagelijks even bij je moeder zijn,
kan ze jou en je kinderen zien, ook al ligt ze in het ziekenhuis of woont ze aan
de andere kant van de wereld.

Zoiets werkt alleen als je breedbandinternet hebt en dat is er nog lang niet.

Ik zit in de Raad voor Verkeer en Waterstaat. We buigen ons daar onder andere
over het fileleed. Mijn gedachte daar is dat als je nu al die mensen die elke
dag muurvast in de file staan omdat ze voor hun werk iemand moeten ontmoeten,
uitrust met zo'n beeldtelefoon, dan los je in een klap de ochtendfile op. 'Ja',
zeggen ze dan op het ministerie, 'weet u wel hoeveel het kost om breedband aan
te leggen?' Breedband is natuurlijk hartstikke duur, zeg ik dan, maar wat denkt
u dat een nieuwe weg aanleggen kost? Dat is toevallig wel tien keer meer.

Wat bent u nu eigenlijk: zakenman of filantroop?.

Zakenman, absoluut!.

Stel, wij bedenken een apparaat dat alle schadelijke CO 2-uitstoot uit de
atmosfeer haalt, zou u daar dan uw totale vermogen voor over hebben?.

Natuurlijk, dat zou geweldig zijn! Daarvan kan iedereen meeprofiteren. Heb je
zo'n ding?

LOAD-DATE: August 1, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               20 of 44 DOCUMENTS

                                  De Telegraaf

                                 July 14, 2001

KRINGEN: BELEDIGEN

LENGTH: 410 words


Een jaar cel of tien mille boete voor het beledigen van een gehandicapte, wat
Korthals wil? Prima. Graag zou ik echter wel eerst even gedefinieerd willen
horen wat men onder een handicap verstaat.

Zo ken ik mensen, opvallend vaak in politieke of ambtelijke functies overigens,
die heel dom zijn, wat ik zelf als een behoorlijke handicap zou beschouwen. Stel
nu, ik roep 'domoor' of 'ezel' tegen zo'n type. Draai ik dan ook voor twaalf
maanden de bak in?.

Neem de milieuambtenaren die er sinds eind jaren tachtig voor verantwoordelijk
zijn dat in Nederland allerlei krankjorume, miljoenen verslindende maatregelen
worden genomen zodra ergens asbest wordt aangetroffen. Ik heb de gevolgen
daarvan wel eens mogen aanschouwen. Tegen een astronomisch uurtarief melden zich
op de geheel afgezette plek des onheils mannen in luchtdichte witte pakken. Wie
niet beter weet zou de grootste giframp in de geschiedenis vermoeden, maar ze
komen slechts om dat asbest te verwijderen, waarbij inderdaad soms vezels
vrijkomen die gevaarlijk voor de gezondheid kunnen zijn, maar dan alleen wanneer
je er langdurig aan wordt blootgesteld.

Een te verwaarlozen risico dus, zo weet bijvoorbeeld iedere bouwvakker, terwijl
er zelfs helemaal niks aan de hand is als je het spul gewoon laat zitten. Maar
ja, zo werkt het niet in Nederland, waar propvolle cafes zonder behoorlijke
nooduitgang ook na Volendam door de overheid met groot enthousiasme worden
gedoogd, maar waar een paar plaatjes asbest bij diezelfde overheid voor zoveel
paniek zorgen dat er terstond en koste wat het kost marsmannetjes op worden
afgestuurd. Het laatste voorbeeld dienaangaande: de drie miljoen gulden (!)
kostende verbouwing van de Beurs van Berlage daar werd eveneens asbest
aangetroffen voordat Willem-Alexander en Maxima er gaan trouwen.

De ambtenaren die dat hebben bedacht zou ik de huid weleens flink willen
volschelden.

Maar misschien weten ze niet beter.

En dat is toch ook een soort handicap.

Over die verbouwing van de Beurs las ik trouwens een leuke ingezonden brief in
Het Parool, geschreven door mijn goede vriend Jeroen Goeman Borgesius.

Ik citeer: 'De Beurs is nog steeds toegankelijk voor alle gewone Nederlanders.
Zij hebben blijkbaar betere longen dan onze koninklijke familie en haar gasten.

Jeroen mag wel uitkijken.

Wie slechte longen heeft, is gehandicapt.

En waarom zouden ze zich bij het Huis van Oranje niet beledigd kunnen voelen?

LOAD-DATE: July 17, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               21 of 44 DOCUMENTS

                                  De Telegraaf

                                  July 5, 2001

COLUMN FRANK VAN VLIET: ZIJ WILLEN GEEN VREDE

LENGTH: 428 words


Zij willengeen vrede.

Op bezoek bij de joodse familie van een vriend kwam het gesprek zoals altijd in
Israel weer op de politiek terecht. Van een vriendelijke conversatie kom je dan
opeens terecht in een mijnenveld.

Met het toenemen van de spanningen met de Palestijnen is de algemene opinie
enorm verhard. Van een journalist verwacht iedereen een uitgesproken mening en
de mensen willen weten aan welke kant je staat. Dat je als verslaggever probeert
neutraal te blijven wordt nauwelijks geaccepteerd.

Wat bij die gesprekken, ook met Palestijnse gezinnen, opvalt is hoe veel de
kemphanen op elkaar lijken. Dat houd ik tijdens zo'n gesprek liever voor me,
want door zo'n opmerking wordt de lont nog verder in het kruitvat gestoken. CNN
en BBC zijn, afhankelijk van met wie je praat, anti-Israel of tegen de
Palestijnen. Iedereen weet wel een voorbeeld van een uitzending, waarbij
duidelijk stelling werd genomen.

Om aan te geven hoe diep de afkeer van elkaar is volgen enige uitspraken van de
broer van mijn vriend die ik in min of meer dezelfde woorden al vaker zo heb
horen praten.

De Palestijnen willen geen vrede. Ze hebben een andere mentaliteit. Het zijn
geen mensen, maar beesten. Kijk naar wat er in Ramallah is gebeurd (waar
Israelische soldaten werden gelyncht door een woedende menigte, red.). Zie wat
ze deden met die twee jonge jongens in Bethlehem, die met stenen werden
vermoord. De Arabieren kennen geen democratie. Ze verstaan alleen maar de taal
van de macht. Als wij netjes willen onderhandelen om een einde te maken aan het
bloedvergieten wordt dat als een teken van zwakte gezien. Vandaar dat we wel
moeten optreden.

Bij een Palestijnse bekende, waar we dezelfde nana (muntthee) dronken, werden de
Israeli's als brute moordenaars afgeschilderd.

Ken je een ander volk dat zo op kinderen schiet? Onlangs nog kwam een vier
maanden oude baby om. Ze hebben toch zelf ook kinderen? Ze zetten tanks en
helikopters tegen demonstranten in. Israel wil geen vrede. Het wil de
Palestijnen er alleen maar onder houden. Bezetters zijn het en bezetters zullen
het blijven.

Het zijn niet de meest vrolijke gesprekken en pogingen om er enige nuance in aan
te brengen door iets van de andere kant te laten horen stranden meestal.

Als het 'gewone volk' er al zo over denkt hoe moet er dan ooit een oplossing
komen? Het enige hoopgevende van dergelijke gedachtewisselingen is dat ze
steevast worden besloten met de bezwering dat ze persoonlijk natuurlijk voor de
vrede zijn. Als die andere kant nou maar eens wilde luisteren.

LOAD-DATE: July 6, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               22 of 44 DOCUMENTS

                                  De Telegraaf

                                 June 28, 2001

OPEN PALEIZEN NETELIGE ZAAK

LENGTH: 585 words


Steeds meer voorstanders, maar Koningin voelt er niets voor.

OPEN PALEIZEN HEET HANGIJZER.

'Zo worden Oranjes zichtbaarder voor gewone volk'.

door JEROEN HENDRIKS en MENZO WILLEMS.

DEN HAAG, donderdag.

Een wisseling van de wacht voor de ingang van Paleis Noordeinde. Rondleidingen
door haar werkvertrekken. De Gouden Koets van dichtbij bekijken. Koningin
Beatrix moet er niet aan denken maar het Nederlandse volk is wild enthousiast
over het plan van de Haagse gemeenteraad om Paleis Noordeinde en de Koninklijke
Stallen in de zomermaanden open te stellen voor het publiek. Dan is de vorstin
toch met vakantie.

Leuk, roept de 17-jarige Michelle Fresco, die werkt in 'Bistro van Buuren', een
etablissement pal naast Paleis Noordeinde. Zo worden de Oranjes zichtbaarder
voor het gewone volk, zegt ze. Om er schalks aan toe te voegen: En zo'n
wisseling van de wacht trekt natuurlijk veel bekijks, ook op ons terras.

Het zou geweldig zijn voor de stad, juicht Jurriaan de Mol van de Stichting
Promotie Den Haag. Kijk naar Londen. Miljoenen mensen komen af op de wisseling
van de wacht bij Buckingham Palace. En ze verdringen zich in de Tower om de
kroonjuwelen te zien. In Londen is het doodnormaal dat de paleizen toegankelijk
zijn voor het publiek. Dat moet in Den Haag ook gebeuren. Dan komen er nog veel
meer toeristen.

Een zeer sympathieke gedachte, vindt de voorzitter van de Bond van
Oranjeverenigingen in Nederland, Jan Pommer. Heel veel Nederlanders zullen dat
op prijs stellen. Dat bewijzen de vele bezoekers aan het Paleis op de Dam in
Amsterdam en aan Paleis het Loo in Apeldoorn, waar nu al publiek mag komen.

Het initiatief voor de openstelling van Paleis Noordeinde en de 'stallen' komt
van de CDA-fractievoorzitter in de Haagse gemeenteraad Ries Smits, die van harte
wordt gesteund door de andere raadsfracties. Ik ga mijn voorstel morgen indienen
bij burgemeester Wim Deetman, vertelt de Hagenaar, die pal achter Paleis
Noordeinde een monumentaal huis bewoont.

De christen-democraat krijgt ook veel steun uit de Tweede Kamer. Het past in een
moderne, open democratie om paleizen open te stellen, meent CDA-Kamerlid Hans
Hillen. Mits dat gebeurt op het moment dat de Koningin er niet is.

Ook Groen-Links-Kamerlid Femke Halsema denkt er zo over maar vindt wel dat het
in goed overleg met de Koningin moet gebeuren. SP'er Remi Poppe gaat nog een
stap verder. Hij vindt dat alle paleizen voor het publiek toegankelijk moeten
worden. Inclusief Beatrix' woonpaleis Huis ten Bosch, dat Ries Smits vanwege de
privacy van de Koningin wil ontzien.

De regeringspartijen zijn iets voorzichtiger. VVD-Kamerlid Jan te Veldhuis is
voor openstelling als de veiligheid van het staatshoofd volledig kan worden
gegarandeerd en de kosten de baten niet overschrijden. PvdA-woordvoerder Peter
Rehwinkel wil beginnen met de Koninklijke Stallen maar aarzelt over Paleis
Noordeinde. Daar is het lastig. De Koningin is maar een paar weken met vakantie.
En het mag niet ten koste gaan van haar werk.

Tot nu toe voelt koningin Beatrix er niets voor om het publiek toe te laten tot
haar 'kantoor'. De Rijksvoorlichtingsdienst erkent dat Paleis Noordeinde en de
Koninklijke Stallen 'leeg' staan in de vakantie. Maar die paar weken worden nou
juist gebruikt voor een verfje en een behangetje, aldus een woordvoerder.

Onzin, zegt Ries Smits. Zo vaak hoeft daar niet te worden geverfd of behangen.
Bezoekers kunnen in de zomer worden rondgeleid zonder dat ze iemand storen.

LOAD-DATE: June 29, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               23 of 44 DOCUMENTS

                                  De Telegraaf

                                 June 23, 2001

DILEMMA'S ROND BIOTECHNOLOGIE

LENGTH: 1018 words


Maandag start het publieke debat 'Eten en Genen'. Voorzitter van de vorig jaar
speciaal benoemde commissie, Jan Terlouw, zal proberen de 'gewone burger' te
laten meedenken en -praten over biotechnologie en voeding; wat zijn de
dilemma's, welke vragen komen bij mensen op.

Er is veel kritiek gespuid op de wijze waarop het debat zal worden gevoerd. In
deel drie van onze reeks over het gebruik van biotechnologie daarom de debat
-voorzitter zelf aan het woord: ex-politicus, senator en kinderboekenschrijver
Jan Terlouw.

door DENISE HOOGLAND.

TWELLO Honderdvijftig door het NIPO geselecteerde 'leken' zullen maandag een
belangrijke rol vervullen voor het Nederlands publiek. De deelnemers, afkomstig
uit 6 leeftijdscategorieen, zal worden gevraagd mee te denken over de voors en
tegens rond het gebruik van biotechnologie. Dat gebeurt aan de hand van zeven
(soms fictieve) voorbeelden (zie kader).

Juist die voorbeelden vormen onderwerpen van kritiek. Onevenwichtig, werden ze
door twaalf protesterende organisaties, waaronder Greenpeace, Novib en de
Dierenbescherming genoemd. Ook de opzet met 150 leken aan tafel te zitten, riep
de nodige weerstand op. Verder vonden de organisaties het uitgangspunt achter de
voorbeelden verkeerd: De vraag lijkt te zijn 'onder welke voorwaarden
biotechnologie is toegestaan, terwijl deze had moeten zijn of mensen
biotechnologie uberhaupt toelaatbaar achten.

Jan Terlouw is er nog steeds verbaasd over, maar reageert laconiek: De beste
stuurlui staan aan wal. Laat ze maar met betere voorbeelden komen. Toegegeven:
de BSE-vrije koe is natuurlijk emotioneel beladen. Aan de andere kant, zalm met
ingebouwde koude tolerantie is voor de meeste Nederlanders een
ver-van-mijn-bed-show. Ik denk dat het dus wel in balans is.

Hij vervolgt: Wat de opzet van het debat betreft: het blijft natuurlijk niet bij
die 150. Het idee is dat zoiets gaat doorwerken. Dat mensen er thuis over door
praten. Dat zorgt in combinatie met de aandacht vanuit de media voor de brede
maatschappelijke aandacht.

Het bereiken van consensus is niet het doel van het debat, benadrukt Terlouw.
Het gaat er om dat mensen zich een mening vormen. Wat voor vragen en dilemma's
komen bij ze op. Geen debat dus tussen voor- en tegenstanders, want dat verloopt
altijd vrij voorspelbaar. Het gaat ons om mensen die het vak nog niet kennen en
er blanco tegenover staan.

Hij plaatst niettemin een kanttekening: De ervaring leert dat tegenstanders zich
veel meer uitspreken dan voorstanders. Dat zou de discussie wellicht wat
onevenwichtig kunnen maken. Ik ben benieuwd hoe we daar mee om zullen gaan.

Wat vindt Terlouw eigenlijk zelf van genetische manipulatie van voeding? Daar
kan ik mij op dit moment moeilijk over uitlaten. Echter: hoe meer je je in de
materie verdiept, hoe zekerder je weet dat je niets zeker weet, zegt hij. Maar
om daarom blindelings te zeggen: we doen het niet, dat vind ik te gemakkelijk.

Kunt u zich de angst voorstellen van mensen?

Angst? Die is er volgens mij niet, zegt Terlouw resoluut. Ja, er zullen mensen
zijn die bedenkingen hebben, maar de bevolking an sich? Ik heb juist de indruk
dat de meeste mensen niet eens goed weten waar het over gaat. Vandaar dit debat.

Komt het debat niet een beetje laat? De hele ontwikkeling is immers al jaren aan
de gang. De Integrale Nota Biotechnologie is bovendien al opgesteld door het
kabinet.

Het heeft inderdaad een jaar te lang geduurd voordat de commissie Biotechnologie
is ingesteld. Aan de andere kant: we staan aan het begin van een nieuwe eeuw aan
ontwikkelingen. Dus zo laat zijn we ook weer niet. Als ik kijk naar de gang van
zaken in de Verenigde Staten, denk ik bovendien dat we het hier niet zo slecht
doen. Daar is men zo'n 20 jaar geleden gewoon begonnen met de implementatie van
de techniek zonder het publiek daar in te betrekken.

Gezien de ontwikkelingen in de VS; is er eigenlijk nog een weg terug?

Terlouw: Je kunt niet meer doen of het niet bestaat. We moeten proberen het
debat zo open en objectief mogelijk te voeren. Als straks duidelijk wordt dat
mensen er niet aan willen beginnen, dan zullen we dat dus aan het kabinet
meedelen.

Weet U, ik vraag mij wel eens af wat mensen zouden doen als ze kunnen kiezen
tussen een product dat door middel van genetische manipulatie (GM) tot stand is
gekomen en een zelfde, natuurlijk product, waarbij het GM-product goedkoper is,
zegt Terlouw.

Waar wilt u heen?

Glimlachend: Ik vraag me dat gewoon af.

Het gaat hier over knutselen aan de bouwstenen van het leven, zonder eigenlijk
te weten wat daarvan de effecten op lange termijn zijn. Maakt u zich zorgen over
eventuele gezondheidsrisico's of het milieu?

Terlouw: Het milieu telt voor mij zwaarder. Als je namelijk kijkt hoe ongezond
mensen leven ze roken, drinken, eten te vet, bewegen te weinig, stappen met
drank achter het stuur dan denk ik dat het niet eerlijk is wanneer mensen meteen
over de mogelijke gezondheidsrisico's oordelen.

Mensen zijn nog altijd baas over hun eigen lijf. Daar hebben ze zelf de hand in.
Dat ligt bij biotechnologie natuurlijk anders.

Is waar. Maar mensen zijn roekeloos en o wee als de overheid dat is. Het is goed
dat er over gediscussieerd wordt, maar dan moet je wel consequent zijn.

Hoe meer ik erover denk, hoe meer ik van mening ben dat vertrouwen een
belangrijke rol speelt in deze discussie, vervolgt Terlouw later buiten op zijn
landgoed dat er, ondanks het ontbreken van de koeien die aan de MKZ-maatregelen
moesten geloven, prachtig bij ligt. De bevolking moet vertrouwen hebben in de
wetenschap en de politiek. De vraag is 'hoe bereiken we dat'? Natuurlijk, zoals
het destijds met de BSE-crisis ging, zo moet het dus niet. Daar moeten we lering
uit trekken.

Terlouw: In principe moet je alles mogen onderzoeken. Maar onderzoek leidt tot
vragen. Dat zie je nu en dat is goed. Zo gauw een onderzoeker namelijk denkt dat
ie iets zeker weet, dan moet ie weg. Er is een mooi spreekwoord. Dat luidt: Wie
wetenschap vermeerdert, vermeerdert vragen. Daar zullen we ons de komende
maanden over buigen.

LOAD-DATE: June 26, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               24 of 44 DOCUMENTS

                                  De Telegraaf

                                 June 16, 2001

BATAVIEREN WAREN GEEN BARBAREN

LENGTH: 525 words


AMSTERDAM De Batavieren waren niet zo onbehouwen als zij beschreven staan in
onze geschiedenisboekjes. Uit recent onderzoek van de Vrije Universiteit in
Amsterdam blijkt dat onze voorgangers in het rivierengebied Latijn beheersten.
Hierkan het vermeende gebrek aan beschaving in onze streken bij de ouderwetse
opvattingen worden bijgezet.

Niet alleen de inheemse elite, maar ook de gewone man beheerste in de derde eeuw
na Christus de taal van de Romeinse overheerser. Zodoende komen de Latijnse
inscripties op vondsten uit ons land in een ander daglicht te staan: zij
vertegenwoordigen niet de cultuur van een bovenlaag, zoals steeds werd
verondersteld, maar van het gehele volk.

Allereerst is het juister om te spreken van Bataven, in plaats van Batavieren,
legt VU-onderzoeksleider prof.dr. Nico Roymans uit. Dat staat dichter bij de
benaming die de Romeinen hen gaven. Ze woonden in kleine dorpen. Hun huizen
hadden lemen wanden en onder de rieten daken leefden ze samen met hun vee.

Romeinen schreven brieven op twee uitgeholde plankjes die met was waren
bestreken. Een touwtje bond de plankjes samen, met de beschreven waslagen naar
binnen gekeerd. De knoop in het touwtje was in een klein bronzen doosje
verstevigd met was, waarin de afzender zijn zegel had afgedrukt. Daaraan kon de
ontvanger zien of het briefgeheim gewaarborgd was.

Al namen de Bataven niet alle Romeinse gewoontes over, waarschijnlijk
correspondeerden ze net als zij, zegt Roymans. Hij kwam op dit idee door een
Bataafse opgraving in Tiel, waar enkele zegeldoosjes tussen het huisafval werden
gevonden. Dat hoor je niet in een simpele inheemse nederzetting te vinden,
dachten we toen nog. Later bleek dat er in 55 van dergelijke nederzettingen
doosjes waren gevonden.

Bovendien werden de zegels steeds vlakbij een boerderij aangetroffen: Wat voor
post kan er bewaard zijn in een eenvoudige boerderij? Van de Bataven is bekend
dat zij bij uitstek vaak in Romeinse legerdienst traden. De diensttijd bedroeg
20 jaar en werd vaak ver van huis uitgediend. In dienst leerden de soldaten
Latijn. Zegelbrieven werden in de Romeinse tijd gebruikt voor post over lange
afstanden. Dus moeten het brieven naar huis geweest zijn van Bataafse
militairen, concludeert de VU-archeoloog.

Hij veronderstelt dat de achterblijvers hen ook terugschreven, temeer omdat in
de dorpen ook veel zegelringen werden gevonden: Iedere militair had er een, om
zich kenbaar te maken. Dus ook oud-militairen, die na diensttijd teruggekeerd
waren. Zij konden ook voor anderen brieven lezen en schrijven.

Roymans' conclusie wordt ondersteund door de vondst van briefplankfragmenten in
een waterput in Oosterhout: Een toevalstreffer. Slechts enkele plankjes zijn
niet vergaan. Hoogstzelden is er dan iets op lezen. Zoals bij de vondst van een
huisarchief van een hoge Bataaf in Schotland. Hierin bevonden zich ook
briefwisselingen met militairen, waaruit bleek dat een van hen een onderbroek en
sokken van thuis kreeg toegestuurd.

Hoe dan ook hebben de Bataven in onze streken meer kennis van de Romeinse
cultuur gehad dan tot nu toe werd aangenomen, ontdekte Roymans.


LOAD-DATE: June 19, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               25 of 44 DOCUMENTS

                                  De Telegraaf

                                  May 26, 2001

WEG MET AL DIE SEKS. PETER MULLER, PORNOKONING VAN HET EERST E UUR, VERLANGT
TERUG NAAR DE PREUTSE JAREN '50

LENGTH: 2271 words


Peter Muller pornokoning van het eerste uur verlangt terug naar preutse jaren
'50.

Maar ondertussen lanceert hij wel nieuw erotisch blad.

De enige naaktfoto die er van mij bestaat is als baby.

Peter Johannes Muller (54) is een bevlogen bladenmaker die beginjaren zeventig
als grondlegger van seksblad Candy de bijnaam 'rechtse seksbaron van Nederland'
kreeg. Samen met zijn concurrent Joop Wilhelmus van het toenmalige Chick
doorbrak hij het laatste grote taboe; seks mocht.

Nu maakt Peter J. Muller zich zorgen over de huidige maatschappij, verlangt hij
zelfs weer terug naar die samenleving uit de jaren vijftig waar seks iets
uiterst geheimzinnigs en verborgens was. Er zit hunkering in zijn stem als hij
dat zegt en afkeuring als hij opmerkt dat seks nu iets is dat je van elke
stoeptegel kunt schrapen. Misselijk word ik als ik die nepporno bij SBS op
televisie zie.

Maar ja, dat hij zelf aan de wieg stond van deze ontwikkeling ziet hij ook wel
in. Dat is het dubbele in mij. Destijds ben ik de strijd met de fatsoensrakkers
van justitie aangegaan. Nu mis ik ze. Afgelopen week lanceerde Peter J. Muller
een nieuw erotisch blad, Foxy. Helaas doe ik mee met de verloedering, maar het
is voor mijn pensioen.

door MILCO AARTS.

AMSTERDAM, zaterdag.

Dat dubbele heeft hij altijd wel gehad, het ene vinden, maar het andere doen. In
de tijd dat ik Candy deed, leidde ik een volmaakt dubbelleven, zegt Peter J.
Muller genietend van de ochtendzon op een Amsterdams terras. Met mijn vrouw en
kinderen woonde ik in een prachtige villa in Haarlem en werd ik geridderd door
de Oosters Orthodoxe Kerk vanwege mijn verdiensten. Ik vond dat prachtig, dat
religieuze, die diepte, dat hoorde bij me. Maar ik had ook een pied-a-terre in
Amsterdam en leidde een wild en ruig seksueel leven met veel vriendinnen, ik
moest wel, door iedereen werd ik gezien als de seksbaron en ik kwam om in het
geld. Ik was zo preuts als de nonnen, maar speelde mijn rol met verve. Mijn
toenmalige vrouw wist van niets.

In de tijd dat Muller furore maakte, begin jaren zeventig, zong de Amerikaanse
popster Bob Dylan het al: Times, they are a-changing. Het zou het credo kunnen
zijn van de lange Amsterdammer. De vijftien kamers tellende villa in Haarlem is
allang verruild voor een eenvoudige etagewoning in de Amsterdamse Rivierenbuurt.
Verdiende hij dertig jaar geleden 100.000 gulden per maand, nu moet hij
rondkomen van een paar duizend gulden, minder dan vijf, maar ik heb ook niet
veel nodig. En hij is alleen. In 1988 ging m'n grote liefde weg. Zij was een
femme fatale die me gewoon ten gronde heeft gericht. Ik ben bang om me te
binden. Voor mij geen hartstocht, geen passie.

Gek genoeg heeft Muller juist heel veel met passie. Met het blad Passie wel te
verstaan, dat hij ongegeneerd kopieerde met zijn nieuwe blad Foxy, dat deze week
verscheen. Zonder enige gene: Passie is een erotisch mannenblad dat zonder enige
reclame zo'n 80.000 exemplaren per maand verkoopt. Het is een blad voor de
gewone man met gewone vrouwen met al hun onvolkomenheden erin. Misschien hebben
ze vet op hun buik, so what. De vrachtwagenchauffeur, op wie ik mik, kan
fantaseren dat hij die meiden tegenkomt. Een meid uit de Playboy tegenkomen, kan
hij vergeten. Die zijn zo perfect, zo van een andere wereld. Hoeft hij ook
helemaal niet. Je ziet het namelijk overal om je heen: mensen zitten ademloos te
kijken naar andere gewone Nederlanders. Dat begon met Big Brother, daarna De Bus
en onlangs had je Big Diet. Je ziet aan Passie dat die formule werkt, dus ga ik
daar nu een graantje van meepikken.

Plagiaat, jatwerk, gebrek aan inventiviteit, het zijn geen verwijten die Muller
in een gebroken man veranderen. Vriendelijk glimlachend legt hij het je uit,
praten is geen probleem voor hem: Kijk, ieder goed blad heeft een concurrent
naast zich. Is heel gewoon hoor. En voorbeelden vliegen over de tafel. Wie hem
voorhoudt, dat hij zichzelf graag laat omschrijven als een geniale, creatieve
bladenmaker, vangt ook bot. Ja hoor eens, ik heb al zo vaak mijn nek
uitgestoken, dat ik nu wel het recht heb om eens in de luwte van het
grensverleggende te blijven.

Sensatiekrant.

Daar is iets voor te zeggen. Peter J. Muller kwam op school al in aanvaring met
de autoriteiten. Zijn schoolkrant Het Tikkertje werd door de streng christelijke
directeur in beslag genomen, omdat er mopjes in stonden die niet door de beugel
konden. In 1979 gooide hij heel gedurfd een nieuw dagblad op de markt. De Dag,
een sensatiekrant op tabloidformaat, houdt het negen dagen vol. Als het doek
valt, is Muller al het kapitaal kwijt dat hij met zijn roddelblad Weekend had
verdiend.

Hij maakte Aktueel dat een succes werd. En De Nieuwe, dat zeer tegen zijn zin
uitgroeide tot een cultblad, want cult verkoopt niet. Het stond vol onzin als
'Vrouw Gebruikt As Overleden Man Voor Borstvergroting' en 'De Hemel Is Vol'. Die
laatste ontdekking, gedaan door een 'afvallige priester' heeft Muller vrijwillig
rechtgezet. Er kwamen zeer verontruste telefoontjes van gelovige mensen die
juist hun dierbaren hadden verloren. Waar zijn ze nu dan? Dat vond ik zielig.
Toen hebben we in een volgend stuk gemeld dat er toch nog 86 plaatsen vrij
bleken te zijn.

Openbaring.

Letterlijk grensverleggend werd hij met Candy. The times, they are a-changing
van Dylan Muller: Ik schreef in de Hitweek als een van de eersten over de
popster braken definitief aan toen hij in 1969 zijn blaadje begon. Hij dreef een
zaakje in Rotterdam met tweedehands lectuur toen hij van een vertegenwoordiger
in een dikke Mercedes Amerikaanse blote-borstenboekjes kreeg aangeboden. Dat was
een openbaring, dat liep als een trein en ik dacht: dat ga ik ook doen. Dat was
niet zo eenvoudig hoor. Je moet weten dat seks in die tijd een levensgroot taboe
was. Ik verkocht die blaadjes onder de toonbank. Vergeet niet dat pornografie
bij wet verboden was.

Bij het derde nummer zat hij dan ook in de cel. Ik had een prijsvraag
uitgeschreven. Als hoofdprijs konden mensen het model van de maand voor een
weekendje winnen. Niet dat het model daar iets van afwist, maar dat deed er voor
mij allemaal niet toe, ik vond het gewoon een goede grap. Justitie niet. Het
Openbaar Ministerie bestond vooral uit katholieke zedenmeesters. Dat ik
veroordeeld werd, deerde me niet. Integendeel, justitie heeft me groot gemaakt.
Onmiddellijk na mijn vrijlating gaf ik een persconferentie waarbij zo ongeveer
de hele wereld aanwezig was. De oplage van Candy schoot omhoog. Al snel zat ik
aan de 60.000 per maand. Dat maal twee gulden, want zoveel verdiende ik eraan.
Ik liep met een ton per maand in mijn zakken, want ik wilde het altijd contant
hebben, het kon gewoon niet meer op.

Candy heeft veel bijgedragen aan de seksuele bevrijding van de Nederlander, zegt
Muller. Seks was voor velen toch een enorm probleem vanwege het geloof. Dankzij
mijn blad en natuurlijk Chick van Joop Wilhelmus kwamen ze aan hun eigen
seksualiteit toe. We maakten ze los. Dat vind ik toch een verdienste, al was dat
helemaal mijn bedoeling niet. Ik wilde gewoon verdienen. Wilhelmus niet, die man
wilde totale seksuele vrijheid, ongeacht religie, familiebanden of leeftijd en
dat bracht hij ook in praktijk, hij deed het zelfs met zijn eigen kinderen. Hij
werd de linkse seksbaron genoemd. Hij was een revolutionair en een revolutionair
heeft een drukpers nodig. Ik was en ben een bladenmaker. Ik heb slechts een
revolutie nodig om een perfect blad te maken.

Eerste parenclub.

Maar een revolutie was het en dat heeft Muller geweten. Op het Thorbeckeplein in
de hoofdstad startte hij de Candyclub, de eerste parenclub van Nederland. Peter,
voorheen ook succesvol als zanger van liedjes als 'Manus haal je vinger uit mijn
anus' zat daar als het achterlijke neefje van Hugh Heffner oprichter van Playboy
gasten te vermaken als zanger.

Bij onze tweede ontmoeting neemt hij een fragment mee van een autobiografie die
hij ooit hoopt te publiceren. Het geeft een aardig beeld van de gekte van die
tijd, maar ook van zijn eigen preutsheid. We citeren:.

Zelfs als ik bij een volle bak mijn Candyhit 'Alles uit, goed voor u' ten gehore
breng, en de blote clubleden in een kring al meezingend om mee heen gaan staan,
peins ik er niet over mee te doen. (...) In het midden van de dansvloer, in het
felle licht van de dansvloer voel ik mijzelf langzaam door de dubbele bodem van
mijn eigen creatie zakken. 'Kom op, Peer', roept een vrouw van middelbare
leeftijd, haar vlezige borsten mee zwiepend op de maat, 'trek toch uit die
kleren'. 'Je kunt het allicht proberen!', zingt een andere vrouw, de
'ritssluiting' van een buikoperatie nog duidelijk zichtbaar, de tweede regel van
het couplet na. Ze zakt onverdroten op haar knieen om mijn broekriem los te
gespen, toegejuicht door de clubleden. (...) Andere vrouwen sjorren nu gierend
van de pret aan mijn pantalon. Hun mannen slaan het tafereel goedkeurend gade en
tonen demonstratief hun ferme geslachtsdelen. (...) Terwijl ik mezelf venijnig
los ruk uit de gretig tastende vingers geef ik de barkeeper een teken om de
koperen bel te luiden. 'Rondje van Peer' roept deze. 'Voor iedereen champagne'.
Er klinkt luid gejuich. Even later, onder het geluid van knallende kurken en
gillende vrouwen, verlaat ik mijn club.

Muller glimlacht, hij heeft een open, jong gezicht als hij lacht. Eigenlijk vond
ik dat soort dingen allemaal vreselijk, maar ik had ze wel zelf losgemaakt. Toen
ik met Candy aan het Singel zat, kreeg ik regelmatig bezoek van paren die het
met me wilden doen. Dan begonnen ze in mijn kantoortje te copuleren en nodigde
de man me uit zijn vrouw van de andere kant te bestijgen. Jongen, ik wist ik
niet hoe snel ik dan weg moest komen. De enige naaktfoto die er ooit van mij
heeft bestaan, is die waarop ik als baby lig. Voor de rest ben ik altijd de man
geweest die volledig in pak gestoken met alleen de broekspijpen opgestroopt op
het naaktstrand zat. Natuurlijk, ik had best veel vriendinnen in die tijd en met
hen vond ik seks ook leuk, maar ik moest ze eerst leren kennen, anders ging dat
niet.

Zijn pech was dat ook zijn vrouw zijn vriendinnen leerde kennen. Ze verliet hem
met medeneming van hun drie kinderen. Het was eind 1973 en Muller kwam thuis in
zijn vijftien kamers tellende villa. Het was zo onwerkelijk. Het huis was
slechts nog een decor. Het babybedje was er, maar leeg, de andere kinderkamers
ook. De kruizen hingen boven de deuren, maar het was allemaal niks meer. Ik liep
in een decor dat ik had verzonnen, maar het was mijn echte leven nooit geweest.

Geldingsdrang.

Als kind liep ik al tegen een gigantisch minderwaardigheidscomplex aan. Ik was
al heel vroeg heel lang en vreselijk mager en ik had ook nog eens flaporen. Dat
is de basis geweest van mijn latere geldingsdrang. Altijd wil ik anderen laten
merken dat ik besta en er toe doe, dat verandert niet meer. Het ging me nooit om
het geld, dat raakte ik toch weer kwijt, maar om de status. En waar ik kon,
vluchtte ik in een fantasiewereld.

Neem Amsterdam, daar was mijn echte leven evenmin. Ik liep er op wolken, mijn
bestaan had absoluut niets met de werkelijkheid te maken. Nu kwam ik die
werkelijkheid keihard tegen. Ik had mijn vrouw besodemieterd. Ze vertrouwde me
niet meer, was voorgoed weg. Ik voelde me verlaten, alleen en intens verdrietig.
Ik kwam zelf uit een gebroken gezin, en nu had ik mijn eigen gezin evenzeer
gebroken. Het echte leven begon en dat kon ik absoluut niet aan.

Een diepe crisis volgde. Muller verkocht Candy veel te goedkoop, gaf de
Candyclub, die waarschijnlijk meer dan een miljoen waard was, aan de uitbaters
cadeau en deed zijn villa voor een fooi van de hand. Ik wilde boete doen,
schoongewassen worden. Na een jaar of wat begon hij Weekend. In een poging om
zijn vrouw terug te winnen, liet hij zijn schoonmoeder de kookrubriek doen, een
zwager deed wat anders, maar het mocht allemaal niet baten.

Sindsdien heeft hij de seksindustrie aardig weten te mijden. Ik wilde gezien
worden als bladenmaker, niet als seksbaron. Nu, na dertig jaar, is hij dus terug
bij af. Hoewel Foxy niets zal losmaken dat in de schaduw kan staan van de Candy.
Vreemd eigenlijk dat Muller die seksbusiness weer opzoekt. In een interview in
Playboy in 1992 keerde hij zich juist tegen de seksverloedering.

Als je mij om mijn prive-mening vraagt, dan zeg ik dat er nu eigenlijk een taboe
op seks moet worden heringevoerd. Dat meen ik. Ik verlang terug naar die jaren
vijftig samenleving, waarin je echt vreselijk op zoek moest naar wat onschuldige
seksblaadjes. Dan stond je in de boekhandel bij het plankje ontspannende
herenlectuur en dan las je, als je echt niemand zag kijken, het blad Verstandig
Ouderschap. Daar stonden soms ingezonden brieven in die over seks gingen. Dan
wist je: hier zit een verborgen wereld achter en kreeg je een sensationeel
gevoel in je onderbuik.

Waspoeder.

Dat mist hij nu zelfs Sunil zijn waspoeder aanprijst met 'doe maar lekker vies'
en Edet zijn toiletpapier uiterst erotisch een paar goed gevormde damesbillen
laat strelen. Ik weet dat het niet klopt, zegt Muller, maar als ik het voor het
zeggen had, dan haalde ik al die openbare seks weg, ook van de televisie. Bracht
ik het terug naar gebieden als de Wallen, waar ik als jongetje met tram 9 naar
toe ging om die wereld te ontdekken. Als je er binnen gaat, weet je wat je kunt
verwachten.

Maar dus niet meer in de kiosken, niet meer bij benzinestations waar zijn eigen
Foxy het van zal moet hebben? Nee, zegt Peter J. Muller en hij lacht wat
onzeker. Als ik het voor het zeggen had, zou ik mijn eigen blad onmogelijk
maken.

LOAD-DATE: May 30, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               26 of 44 DOCUMENTS

                                  De Telegraaf

                                  May 23, 2001

VOLKSKUNST UIT DE BEEMSTER

LENGTH: 467 words

DATELINE: KORSOR


Denennegerenpolitiek enbetalenNederlandsbeeld uiteigen zakVOLKSKUNST UITDE
BEEMSTER'Dit is deomgekeerde wereld'.

YOERI VAN DEN BUSKEN.

De man in de straat op de bres voor kunst. Er zullen maar weinig levende
kunstenaars zijn voor wie het 'gewone' volk met de pet rond gaat om een van hun
werken als openbaar kunstbezit aan te kunnen kopen.

Het overkwam de Nederlandse beeldhouwer Frank Rosen onlangs in de Deense
havenstad Korsor. Daar namen op de gemeente boze inwoners de regie zelf in
handen en draaiden een bureaucratisch besluit terug. En, het resultaat mag er
zijn: afgelopen week kon het beeld '7 dagen' van de kunstenaar uit de
Noord-Hollandse Beemster feestelijk worden onthuld.

In Europa zijn door de jaren heen meerdere kunstwerken van Rosen geplaatst, maar
gekker dan deze opdracht heeft hij het zelf nog niet meegemaakt. Tot zijn stomme
verbazing vertrok hij enkele dagen geleden alsnog op uitnodiging naar Denemarken
om samen met honderden trotse burgers getuige te zijn van de unieke onthulling
in de 'hofvijver'. Dit is de omgekeerde wereld, lachte Rosen trots, nadat zijn
drie meter hoge bronzen kunstfontein in werking was gesteld, waarna niet alleen
het water maar ook de champagne rijkelijk vloeide.

In een eerder stadium leek de kunstdeal in het water te vallen. Om een nieuw,
groot winkelcentrum annex woonparadijs (64 huizen) op te sieren met een
kunstwerk, werd Rosen vorig jaar al benaderd. Burgemeester Flemming Eriksen van
Korsor had eerder een tentoonstelling van de Nederlandse kunstenaar in
Denemarken gezien en was zeer gecharmeerd van diens werk. Hij zei direct: 'Ik
koop het'. Waar hij niet op had gerekend, was het nee-woord van de gemeenteraad,
die vond dat er wel genoeg geld was uitgegeven. Met een meerderheid van een stem
ging het project, dat een ton zou moeten kosten, niet door. De burgemeester
kreeg 50.000 gulden om iets te regelen, maar geen cent meer, vertelt Rosen.

Op dat moment kwam de bevolking van Korsor in opstand. Burgervader en
kunstliefhebber Eriksen deelde zijn verontwaardiging met de inwoners van de
havenplaats, die daarop het heft in eigen handen namen. De gemeenteraad reist op
onze kosten de hele wereld over. En nu wij eens iets erg graag willen, geven ze
niet thuis, was het argument voor de promotie-actie die spontaan op touw werd
gezet. Een wervend verhaal in de plaatselijke krant bracht binnen een dag al
30.000 gulden op; de organisatie van de tentoonstelling deed er nog eens 25
mille bij. Rosen: Die bewoners van Korsor hebben gewoon hun gemeenteraad
overruled en gezegd: 'Oke, jullie willen niet, dan nemen wij het hier verder
over'. Prachtig toch?.

Tussen twee haakjes: de kunstminnende burgemeester hoopt in november te worden
herkozen. Op de steun van de inwoners kan hij alvast rekenen.


LOAD-DATE: May 24, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               27 of 44 DOCUMENTS

                                  De Telegraaf

                                  May 19, 2001

NEDERLAND HERDENKT

LENGTH: 311 words


NATHAN VOS.

AMSTERDAM Nederlanders zijn massaal bezig met hun geschiedenis, ondanks
klaagzangen van wetenschappers die beweren dat het zo slecht gesteld is met het
historisch besef.

Je kunt het zo gek niet verzinnen, of het wordt herdacht, concludeert Kees
Ribbens, die aanstaande maandag promoveert op het onderwerp 'Alledaagse
Historische Cultuur'. Waar vroeger alleen bij belangrijke en heldhaftige
momenten van de Nederlandse staat werd stilgestaan, krijgt nu iedere groep, of
het nou Armenen, homo's, of slachtoffers van de ramp in Enschede zijn, een eigen
herdenking.

Volgens de Utrechtse historicus mogen er tegenwoordig zelfs de schaduwzijden uit
het verleden worden herdacht. Kijk maar naar het slavernijmonument en de
discussies over de herdenking van de V.O.C.: was dat het begin van de Gouden
Eeuw of juist van een weinig verheffend koloniaal stelsel?.

Naast de donkere kanten van het verleden staat sinds de Tweede Wereldoorlog ook
de 'gewone man' steeds meer centraal in het historisch besef van de Nederlander.
Er werd na de oorlog veel historische aandacht gegeven aan het verzet. En dat
waren meestal hele gewone mensen. Sindsdien verdringen zij in musea regelmatig
bekendere landgenoten, zo ontdekte Ribbens.

Geschiedenis is steeds minder elitair, recenter en persoonlijker geworden en
wetenschappers hebben die ontwikkeling gemist. De professionele historici tonen
een onterecht dedain voor de amateurs die zich met hun eigen geschiedenis,
bijvoorbeeld in de lokale heemkunde-vereniging of door stamboomonderzoek, bezig
houden. Niet alleen de wetenschappelijke manier is zaligmakend.

Tegelijkertijd heeft de toegenomen historische belangstelling onder de gewone
man wel een keerzijde. Een wetenschappelijk verantwoordelijke maar droge
herdenking of tentoonstelling is gedoemd weinig publieke belangstelling te
krijgen.

LOAD-DATE: May 23, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               28 of 44 DOCUMENTS

                                  De Telegraaf

                                  May 18, 2001

ONTMOETING MET THAISE PRINS

LENGTH: 553 words


Tijdens mijn bliksembezoek aan Bangkok had ik ook een ontmoeting met M.R.
Sukhumbhand Paribatra (49) in het Suan Pakkad Paleis. Dat M.R. voor de naam
staat voor Mom Ratchwong en dat is de tweede prinselijke titel.

Wij gaan er niet van uit dat een koning van goddelijke afstamming is. In onze
filosofie komt de vorst uit het volk. Daarom nemen de titels af naarmate wij
verder van onze koning verwijderd raken. In ben een neef van de koninklijke
familie, maar mijn kleinkinderen zullen geen titel meer hebben. Dat worden
gewone burgers. Ze zijn teruggekeerd naar het volk, waaruit zij voortkomen, zo
legt prins Paribatra mij uit.

Hij praat op zachte, kalme, waardige toon als hij mij het paleis laat zien. Het
was van zijn tante M.R. Pantip Paribatra, prinses Chumbhot van Nagra Svarga.
Museum.

Toen zij op 29 mei 1987 overleed liet zij dit paleis en een enorme som geld na
aan de Chumbhot-Pantip Stichting. Met dat geld kunnen wij dit paleis als museum
in stand houden. Wij kunnen voorts jaarlijks 150 studiebeurzen verstrekken uit
de opbrengsten van onroerend goed, dat de stichting werd nagelaten en ook nog
allerlei andere goede doelen dienen, zo vertelt hij.

De prins is voorzitter van de stichting. Het paleiscomplex, met al zijn aparte
gebouwen, gevuld met unieke collecties, de vijvers, de watertjes, de bloeiende
bomen en rondvliegende tropische vogels, zorgt voor een aangename, informatieve
wandeling. Alhoewel het er wel erg heet is. De conservatrice komt snel met
waaiers aangelopen.Rijke cultuur.

Men heeft er zelfs bronzen voorwerpen van 2000 jaar voor Christus. Een lepel van
grote sierlijkheid uit die tijd laat zien wat een rijke cultuur er in die tijd
was, toen wij nog in berenvellen liepen.

Mijn gastheer is politicus. Hij was van 1997 tot 2001 vice-minister van
Buitenlandse Zaken. Zijn democratische partij verloor echter de verkiezingen en
hij zit nu bij de parlementaire oppositie.Oudste partij.

Mijn partij is de oudste van Thailand en wij hebben wel meer opdonders gehad en
ons hersteld, zegt hij glimlachend. Als er over vier jaar weer verkiezingen
zijn, zou hij wel eens de nieuwe minister van Buitenlandse Zaken kunnen worden.

Ik voel mij een halve Nederlander, zegt hij, Want tijdens de revolutie van 1932
tegen de absolute monarchie is mijn familie naar Bandoeng gevlucht. Mijn vader
was toen 8 jaar oud en hij zat later nog op de beroemde H.B.S. Hij heeft dus
onderwijs in het Nederlands genoten. Hij spreekt die taal nog steeds, alhoewel
zijn Nederlands wel wat stroef geworden is.

Om er daarna aan toe te voegen: Weet u dat Nederland op dit moment een van de
grootste investeerders in dit land is?Ambassadeur.

Uiteraard spraken wij ook even over de vorige ambassadeur van Thailand in Den
Haag, die zich wat vreemd heeft gedragen. Er lopen in Den Haag rechtszaken tegen
hem en tegen de staat Thailand. Zo verkocht de ambassadeur zijn gebouwen, kreeg
daarvoor handgeld en niemand weet waar dat gebleven is.

Dat was natuurlijk absolute waanzin. Zelfs ik mocht op mijn eentje niet zo'n
residentie of kanselarij verkopen. Dat is bij ons een kabinetsbeslissing. We
hebben hier dan ook een commissie benoemd om zijn gedrag te onderzoeken. Elk
moment kan dat rapport uitkomen. Hij heeft overigens zelf al ontslag genomen uit
de buitenlandse dienst.

LOAD-DATE: May 19, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               29 of 44 DOCUMENTS

                                  De Telegraaf

                                  May 15, 2001

COLUMN JONGEDIJK : ENGELS VERDEELT DUITSERS

LENGTH: 396 words


Een Nieuwe Muur scheidt de Duitse samenleving in twee delen. Onder invloed van
de globalisering, het internettijdperk, de reclame en de sterke groei van de
export wordt er in het zakenleven steeds meer Engels gesproken. In dat milieu is
het Duits bezig te 'verengelsen'.

Zo doet de moderne Duitse zakenman na het scheren geen 'Rasierwasser' meer op
zijn gezicht, maar aftershave en geeft hij zijn auto een schoonmaakbeurt in de
carwash, die voorheen 'Autowasche' werd genoemd.

Op kantoor werkt hij op een computer en is de 'Rechner' naast de 'Drucker' in
het bedrijfsmuseum gezet, want het apparaat dat de documenten uitspuugt, wordt
ook hier inmiddels met het Engelse woordje printer aangeduid.

En wie in het Duitse bedrijfsleven adviezen geeft, blijft achter bij zijn
concurrenten als hij op de deur het bordje 'Berater' nog niet heeft vervangen
door de aanduiding 'consultant'. Nog even en Nederlandse managers kunnen bij
onze oosterburen een deal afsluiten zonder feitelijk te hoeven weten, dat ze een
'Vereinbarung' zijn aangegaan.

Ook de Duitse zakenvrouw heeft haar taalgebruik aangepast. Zij gaat niet meer
met een 'Kosmetiktasche' op reis, maar doet haar schoonheidsspulletjes in een
beautycase.

Daarentegen houdt 'Otto Normal-Verbraucher', de Duitse uitvoering van 'Jan
Modaal', halsstarrig vast aan zijn moerstaal, die hij vaak met een sterk
regionaal sausje overgiet, waardoor een Berliner de nodige moeite heeft om een
Bayer en een Schwabe te verstaan.

In veel niet-Anglicaanse landen wordt de televisie gezien als belangrijkste
oorzaak voor het binnensluipende Engels in het spraakgebruik. Met het stringent
doorgevoerde systeem van nasynchronisatie kan dat in Duitsland onmogelijk de
oorzaak zijn. Het lijkt bijna staatscensuur, zo wordt er in dit land voor
gewaakt, dat er vreemde talen de huiskamer binnenkomen.

De 'verengelsing' die desondanks in het spraakgebruik optreedt, kan niet anders
dan het gevolg zijn van de globalisering. De challenge, of uitdaging, die velen
hierin zien, blijkt voor tal van behoudende Duitsers, nog geen
'Herausforderung'.

Als de nasynchronisatie op televisie en in bioscoop door ondertiteling zou
worden vervangen, zoals in Nederland gebruikelijk, kan ook dat Duitse volksdeel
worden bereikt, dat in de eenwording van de wereld nog geen topic ziet, maar het
'Thema' als bedreigend ervaart.

LOAD-DATE: May 16, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               30 of 44 DOCUMENTS

                                  De Telegraaf

                                 April 18, 2001

OPTIMISTISCH GELUID OVER DE BALKAN

LENGTH: 745 words


Het Albanese conflict is het laatste conflict van de Balkan, zegt de bekende
Amerikaanse journalist en publicist Robert Kaplan. Het zal misschien nog een
paar jaar duren maar uiteindelijk is er dan stabiliteit op de Balkan.
Opmerkelijk optimistische woorden van een journalist die vooral bekend staat om
zijn doemscenario's, zoals in zijn boek over Afrika.

Maar over de ontwikkelingen op de Balkan, waar Kroatie en Servie zich na de
verwoestende oorlog van de jaren negentig in democratische richting lijken te
bewegen, is hij echt hoopvol, ondanks de wens van de nationalistische Kroaten in
Bosnie om uit de moslim-Kroatische federatie te stappen en het
onafhankelijkheidsstreven van Montenegro.

De Amerikaan, die afgelopen maand in Amsterdam was om zijn boek 'Oostwaarts'
over zijn reis door de Balkan en het nabije Oosten onder de aandacht van het
Nederlandse publiek te brengen, drukt de EU en de NAVO echter op het hart om
ditmaal Macedonie alleen te helpen met de beheersing van het conflict. Ze moeten
niet militair ingrijpen en weer een staatje met een door de internationale
gemeenschap beschermde status scheppen zoals Bosnie of Kosovo.

Kaplan heeft nog een opmerkelijk stelling: niet de na de Eerste Wereldoorlog
willekeurig getrokken grenzen op de Balkan zijn de oorzaak van het etnische
geweld, maar de grote werkloosheid onder de jongeren in dat gebied.Maffia.

Er is door de slechte economische situatie absoluut geen werk voor hen, heeft
hij op zijn vele reizen door het gebied geconstateerd. Dus dan is het logisch
dat ze hun toevlucht zoeken tot de criminaliteit, zoals smokkel, en guerrilla.
Meestal gaan deze activiteiten trouwens samen en zijn de guerrillalegertjes
onderdeel van maffiabendes.

Het enige medicijn is volgens hem economische ontwikkeling, waardoor er een
middenklasse ontstaat, de ruggengraat van iedere goed functionerende
maatschappij. Die is altijd democratisch gezind en brengt vaak een democratisch
gekozen bewind aan de macht. Dit heeft weer tot gevolg dat internationale
bedrijven in het land durven investeren, de economie aantrekt en werkloze
jongeren een baan kunnen vinden.

De Amerikaanse journalist ziet de Balkanlanden voorlopig nog niet toetreden tot
de Europese Unie. Hetzelfde geldt voor het naburige Roemenie en Bulgarije,
landen die door de eeuwenlange Byzantijnse en Turkse overheersing, het orthodox
christelijke geloof en de communistische heerschappij zo'n grote achterstand op
West-Europa hebben opgelopen dat een EU-lidmaatschap op korte termijn moeilijk
zal zijn.

Maar Roemenie en Bulgarije zouden wel moeten worden toegelaten tot de NAVO zodat
ze strategisch in ieder geval wel bij het Westen horen, vindt Robert Kaplan.
Kijk naar Turkije, dat is niet democratisch, een van de redenen dat het nog niet
tot de EU mag toetreden, maar wel lid is van de NAVO.Bureaucratie.

Van de man die opzienbarende boeken schreef als 'Het einde van Amerika' en 'Het
anarchistisch pandemonium' (over de chaos in Afrika) zou je ook doemdenken over
de Europese Unie verwachten. Maar hij ziet de ondergang van de EU nog lang niet
gloren. De organisatie van de EU is zich al sinds 1945 aan het ontwikkelen, zegt
de schrijver.

Ik denk dat zij de komende vijftig jaar op hetzelfde, gestage pad doorgaat. Het
grote gevaar voor de EU is echter de bureaucratie, waardoor een soort despotisme
van de hogere middenklasse dreigt terwijl de lagere klassen zich van Europa
afwenden. Iets dergelijks zie je nu al in Frankrijk en Italie waar reactionaire
partijen populair zijn bij de gewone man.

Hij wijst erop dat de migrantenstroom uit Afrika de EU bij de gemiddelde
Spanjaard weinig geliefd maakt.

De EU moet ervoor zorgen dat zij wat voor de man in de straat te betekenen
heeft, zegt Kaplan. Maar dat duurt jaren. Je kunt niet van de ene dag op de
andere een patriottische mythe scheppen voor Europa. In de VS heeft dat ook zo'n
honderd jaar geduurd. De toetreding van nieuwe landen zoals Polen, Tsjechie,
Hongarije en Slovenie, landen die vanwege hun Habsburgse verleden veel dichter
bij West-Europa staan dan Bulgarije, Roemenie en de Balkanlanden, zal volgens
hem best lukken.

Met Spanje, Portugal en Griekenland, die destijds ook een enorme achterstand
hadden, is het toch ook gelukt? Robert D. Kaplan: 'Oostwaarts' - Reizen door de
Balkan, het Midden-Oosten en de Kaukasus. Uitgeverij Het Spectrum (f47,50)
Robert Kaplan aan de Amsterdamse Herengracht: optimisme in zijn laatste boek.

LOAD-DATE: April 19, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               31 of 44 DOCUMENTS

                                  De Telegraaf

                                 April 14, 2001

HOOGBEGAAFDE HANS VINDT ONTUCHT NORMAAL

LENGTH: 275 words

DATELINE: HAAG


Hij ging met minderjarige meisjes naar de sauna, liet ze bloot bij hem op de
kamer slapen en maakte pornografisch getinte foto's van een dertienjarig meisje.

De 58-jarige Hans van O., ex-directeur van Facta, een instituut voor
hoogbegaafde kinderen, vond dit gedrag doodnormaal. Dit liet hij gisteren voor
de Haagse rechtbank, waar hij terechtstond voor ontucht met twee minderjarige
meisjes en het maken en bezitten van kinderporno, weten.

Dat de rechtbank, waar hij 2 jaar celstraf tegen zich hoorde eisen, dit niet
gewoon vond, ligt volgens de Nieuwkoper aan het feit dat hij heel hoogbegaafd is
en de rechtbank slechts uit 'gewone' burgers bestaat.

Van O., die volgens het psychiatrisch rapport over een narcistische
persoonlijkheid beschikt, is er van overtuigd dat zijn slachtoffertjes hem wel
begrepen. De man ontkent de ontucht met de twee meisjes, toen 10 en 14 jaar oud.
Wel geeft Van O. toe in het bezit te zijn van kinderporno, zij het ongewenst. Zo
zouden de tienduizenden afbeeldingen tussen andere informatie ongewild van
internet zijn gedownload.

Ook geeft de ex-directeur van Facta toe naaktfoto's te hebben gemaakt van de
toen veertienjarige Laura, een van de cursisten. Hoewel Van O. zelf zegt dat hij
'stom' is geweest, zou hij het hebben gedaan om het meisje te helpen. Zij wilde
graag fotomodel worden, aldus Van O.

Zijn advocaat, mr. H. Brink, verzocht in zijn pleidooi de aanklacht niet
ontvankelijk te verklaren wegens schending van het briefgeheim. Brieven die
geschreven waren aan de al vijf maanden vastzittende Van O., zouden zonder reden
geopend zijn voordat ze aan hem werden doorgestuurd.

LOAD-DATE: April 18, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               32 of 44 DOCUMENTS

                                  De Telegraaf

                                 April 4, 2001

MARIA DEL CARMEN CERRUTI ALTIJD GEWOON GEBLEVEN - EEN MOEDER IN HART EN NIEREN

LENGTH: 899 words


Maria del Carmen Cerruti altijd gewoon geblevenEEN MOEDER INHART EN NIERENWIM
ROMEIJN.

BUENOS AIRES In dezelfde vruchtbare pampavlakte waar vlak na de oorlog een groep
Nederlandse landbouwers neerstreek, heeft de familie van Maxima's moeder, Maria
del Carmen Cerruti Carricart, haar wortels. In het dorpje Gonzalez Chavez leeft
de naam van Domingo Carricart, Maxima's grootvader, voort. Hij was de eerste
burgemeester van het stoffige plaatsje in het zuiden van de provincie Buenos
Aires en maakte bovendien naam als de grote weldoener van de streek.

De Carricarts waren landbouwers en hadden grote boerderijen in bezit. Maar in
tegenstelling tot de meeste andere herenboeren waren zij begaan met het lot van
de gewone man. Zij staken veel geld in de bouw van plattelandsscholen,
eerstehulpposten en andere voorzieningen. Het waren welgestelde, maar toch heel
gewone mensen, zo vertelt de plaatselijke amateur-geschiedschrijver Patricio
Fuentes, terwijl hij wijst naar het standbeeld dat op het dorpsplein is
neergezet voor de grondlegger van Gonzalez Chavez.Kolonisten.

Later bracht Maxima's opa het tot gouverneur van de Bank van de Provincie Buenos
Aires en tot burgemeester van het stadje Tres Arroyos, niet ver van Gonzalez
Chavez, waar zich na de oorlog een groep Nederlandse kolonisten vestigde en dat
nog steeds een vleugje Hollands is.

Net als haar omstreden echtgenoot is Maria del Carmen van Baskische afkomst. Zij
kan de oorsprong van haar familie terugvoeren naar een zekere Bernardo Carricart
Haramburu, een veearts die samen met zijn vrouw in 1896 vertrok uit Moncayolle
in het Baskenland naar Argentinie en zich vestigde in het toen snel groeiende,
maar inmiddels ingedommelde pampastadje Castelli, eveneens in de provincie
Buenos Aires.

Zelf zag Maria del Carmen het levenslicht in de stad Pergamino, ongeveer 120
kilometer ten westen van Buenos Aires, waar haar vader Jorge Cerruti in de buurt
een succesvol boerenbedrijf bezat. Van de Cerruti-landerijen is een kleinere
'hobby-farm' van ongeveer 300 hectare overgebleven. De Zorreguieta's zijn hier
te vinden tijdens lange weekeinden en feestdagen. Als tiener nodigde Maxima
menigmaal vriendinnen uit voor een paar gezellige dagen op de
boerderij.Gezelligheid.

Voormalige klasgenoten van Maxima die wel eens bij de Zorreguieta's over de
vloer kwamen, hebben niets dan lof voor de moeder van de toekomstige koningin.
Ze is niet alleen zorgzaam, maar ook altijd bezorgd over haar vier kinderen. Dat
ging zelfs zo ver dat het wel eens irritaties opriep. Maar dat ging steevast
snel voorbij, want mevrouw Zorreguieta hecht aan gezelligheid en tovert op de
meest onmogelijke momenten lekkere hapjes te voorschijn waartegen geen
tiener-rebellie bestand was. Ook weet zij altijd de juiste opmerking te vinden
voor elke gelegenheid. Tactvol omschrijft nog niet half haar kwaliteiten als
verzoenster, aldus Maxima's hartsvriendin Tristana Maccic.

Even na haar twintigste verjaardag kwam Maria del Carmen vanuit Pergamino naar
Buenos Aires, waar zij eerst emplooi vond bij de overheid en daarna in het
bedrijfsleven als secretaresse. Het was in die functie dat zij Jorge Zorreguieta
leerde kennen. Het was geen makkelijke liefde. Jorge was getrouwd maar diep
ongelukkig. Hij was ook zestien jaar ouder. In tegenstelling tot veel
Argentijnse mannen nam Jorge evenwel het besluit om een punt te zetten achter
zijn huwelijk met de universiteitsprofessor Martha Lopez Gil om voor het
levensgeluk en dus Maria del Carmen te kiezen.

Eenvoudig was dat niet. De Argentijnse wet voorzag niet in echtscheidingen en
het nieuwe stel moest uitwijken naar buurland Paraguay. Hier kon Jorge zijn
eerste huwelijk ongedaan laten maken en Maria del Carmen trouwen. Het was toen
eind 1970 en Maxima was reeds op komst.

Als telg uit een prominente en vooral conservatieve familie had Maria del Carmen
in Pergamino veel uit te leggen. Het begin van haar lange en gelukkige relatie
met Jorge Zorreguieta zat vol uitdagingen. Er was niet veel geld. Het nieuwe
gezin nam zijn intrek in een bescheiden appartement aan de Libertador Avenue met
uitzicht over het spoorwegemplacement van het immense Belgrano station in het
hartje van Buenos Aires.Solide opvoeding.

Dat moeilijke begin legt deels uit waarom het Zorreguieta-gezin altijd
nauwkeurig op de centjes lette. Vader Jorge had aan het begin van de jaren
zeventig vijf kinderen uit twee huwelijken om financieel zorg voor te dragen en
slaagde er ondanks de moeilijke economische tijden in om hun een solide
opvoeding te geven met de allerbeste prive-scholen en zelfs een buitenhuis aan
de voet van de Andes in de wintersportplaats Bariloche.

Die niet geringe prestatie is voor een belangrijk deel toe te schrijven aan
Maria del Carmen. Zelfs als ministersvrouw liet zij haar hoofd nooit op hol
slaan door mooie titels. Maria del Carmen is altijd gewoon gebleven en dat is
opvallend in een statusbewust land als Argentinie, waar schijnwelvaart de norm
is. Mevrouw Zorreguieta liet in het huishouden haar handen wapperen, deed en
doet zelf de wekelijkse inkopen om de beste prijzen te krijgen, gaat ook zelf
naar de bank om rekeningen te betalen en is bovendien niet te beroerd om stoffer
en blik ter hand te nemen wanneer de werkster een dag vrij heeft, zo verzekert
een buurvrouw in het bescheiden pand in de Uriburustraat waar de Zorreguieta's
thans leven.

LOAD-DATE: April 5, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               33 of 44 DOCUMENTS

                                  De Telegraaf

                                 April 3, 2001

ANTI-AMERIKAANSE PROTEST IN RUSLAND

LENGTH: 337 words


De uitlevering Washington aan Zwitserland van de van verduistering en
geldwitwasserij verdachte oud-Kremlintopman Pavel Borodin heeft gisteren in
Rusland geleid tot uitingen van anti-Amerikanisme die het land sinds het begin
van de NAVO-bombardementen op Kosovo, nu bijna twee jaar geleden, niet meer
heeft gekend.

De 54-jarige Borodin werd eind januari, op weg naar de inauguratieplechtigheid
van president George Bush, justitie op het vliegveld Kennedy Airport in New York
in de kraag gevat, nadat Zwitserland via Interpol een internationaal
opsporingsbevel tegen hem had uitgevaardigd. Borodin wordt ervan verdacht ruim
50 miljoen gulden aan steekpenningen te hebben aangenomen van de Zwitserse
bouwfirma Mabetex, in ruil voor lucratieve bouwcontracten van de Russische
overheid.

Sindsdien zit de Rus in een cel in Brooklyn, in afwachting van uitlevering aan
Zwitserland, die vermoedelijk nu binnen een week zal plaatsvinden. Borodin
behoorde tot de 'Jeltsin-familie' en is nu secretaris van de commissie die hoopt
te komen tot een federatie tussen Rusland en Wit-Rusland. Uitgerekend gisteren
werd door de Russische president Vladimir Poetin en zijn Wit-Russische
ambtgenoot, Aleksandr Loekasjenko, op het Kremlin het lustrum herdacht van de
ondertekening van het verdrag dat uiteindelijk tot een bondsstaat tussen Moskou
en Minsk moet leiden. Tot dusver is deze nog zeer ver weg.

Niet zozeer de uitlevering zelf (gisteren verklaarde Borodin dat hij berechting
door de Zwitsers prefereerde boven het nog langer verblijven in een Amerikaanse
cel) alswel de arrogantie van de Verenigde Staten was aanleiding tot furieuze
protesten. Voor de Amerikaanse ambassade in Moskou verbrandden jongeren de
Amerikaanse vlag. Het is een schande dat Washington Borodins diplomatieke status
en immuniteit niet erkent, zei een van de organisatoren. Tegelijkertijd
arriveerde in Moskou een trein vanuit de Siberische stad Irkoetsk met 20.000
handtekeningen van 'gewone burgers' die Borodins directe vrijlating eisten.

LOAD-DATE: April 4, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               34 of 44 DOCUMENTS

                                  De Telegraaf

                                 April 3, 2001

STAATSLOTERIJ VIERT 275STE VERJAARDAG MET HET UITGEVEN VAN V EEL GELD. BIJNA
DRIE EEUWEN GELDZUCHT EN GOKLUST

LENGTH: 620 words

DATELINE: HOOGERSDEN HAAG


Morgen is het precies 275 jaar geleden dat de Staatsloterij begon met de
voorbereiding van haar eerste trekking. Onder auspicien van de Staten-Generaal
van de Republiek der Nederlanden moest de in 1726 gestarte
'Generaliteitsloterij' geld opleveren om het tekort in de schatkist aan te
vullen. Een lot kostte toen liefst dertig gulden en de te winnen hoofdprijs
bedroeg 60.000 gulden. Astronomische bedragen in een tijd dat negentig procent
van de bevolking in een jaar minder dan zeshonderd gulden verdiende. Van de
120.000 uitgegeven loten werd maar een klein deel verkocht.

De Staatsloterij viert haar verjaardag het hele jaar met, hoe kan het anders,
het uitgeven van geld, veel geld. Zo is de hoofdprijs van de maandelijkse
trekking verhoogd van een miljoen gulden tot twee keer twee miljoen gulden en is
in januari een bedrag van 8,8 miljoen gulden aan niet afgehaalde prijzen
toegevoegd aan de pot.

In het marmeren hoofdkantoor van de Stichting Exploitatie Nederlandse
Staatsloterij (SENS), gelegen aan de deftige Paleisstraat te Den Haag, glundert
mr.dr. Arjan van 't Veer van oor tot oor. Sinds 1 januari mag de 32-jarige
jurist, gepromoveerd op de Wet op de Kansspelen, zich directeur van het
SENS-kenniscentrum noemen.

Eigenlijk is er in al die jaren niet veel veranderd, begint de nieuwbakken
directeur. Want de loterij draait nog steeds om dezelfde twee motieven:
fondsenwerving en bestrijding van illegale loterijen.

In de kantine van het Staatsloterijkantoor schetst hij hoe in het begin van de
achttiende eeuw in de Republiek een ware loterijkoorts woedde. De
Staten-Generaal wilden een graantje meepikken. De overzeese handelssuccessen van
de Verenigde Oost-Indische Compagnie waren fors teruggelopen en de verschillende
oorlogen hadden een gat in de bodem van de schatkist geslagen.

Van 't Veer: De Staten-Generaal hoopten met de Generaliteitsloterij de
staatsschuld van 124 miljoen gulden terug te dringen. Maar de eerste trekking
werd geen succes en leverde uiteindelijk maar twintigduizend gulden op. De
loterij was voor de gewone man veel te duur.

Toch was het begin van de Staatsloterij een feit. De geldzucht en de goklust
bleven al die jaren vaste waarden voor het loterijbedrijf, dat meedeinde op de
woelige baren van de vaderlandse geschiedenis. Het principe bleef hetzelfde, de
naam veranderde van Generaliteitsloterij in Bataafsche Loterij (1798),
Koninklijke Hollandsche (1806), Keizerlijke Hollandsche (1811), Nederlandsche
(1813), Koninklijke Nederlandsche (1816) en uiteindelijk de Staatsloterij
(1848).

Na de afscheiding van Belgie in 1848 kreeg de Staatsloterij in feite de vorm die
het bijna anderhalve eeuw zou houden, zegt Van 't Veer. Iedere twee maanden een
trekking met een hoofdprijs van honderdduizend gulden.

Sinds de verzelfstandiging in 1992 heeft de Staatsloterij de grootste
ontwikkeling doorgemaakt. Daarvoor was het giraal spelen, in de jaren zeventig
ingevoerd, een mijlpaal; het stimuleerde de lotenverkoop en de winnaars hoefden
niet meer voor een verkooppunt in de rij te staan om hun prijs te
innen.Calvinistisch.

Van 't Veer: Sinds 1992 is de omzet verdubbeld tot 1,3 miljard gulden in het
jaar 2000. Nu speelt de helft van de Nederlandse huishoudens mee in de
Staatsloterij. Dat zijn veel deelnemers als je bedenkt dat het gokken ons
calvinistische Nederlanders niet in het bloed zit.

Afgelopen donderdag kwam staatssecretaris Wouter Bos (Financien) naar de
Paleisstraat om de bescheiden tentoonstelling '1726 Staatsloterij van start' te
openen in het kleine Nederlands Kansspelmuseum, een hoekje in het
SENS-hoofdkwartier. Het afgelopen jaar stortte de Staatsloterij een winst van
250 miljoen gulden in 'zijn' schatkist.

LOAD-DATE: April 4, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               35 of 44 DOCUMENTS

                                  De Telegraaf

                                 March 31, 2001

ZEILCRUISES VEROVEREN DE WERELDZEEN. ROYAL CLIPPER HEEFT WI ND ECHT IN DE ZEILEN

LENGTH: 1169 words


Zeilcruises veroveren de wereldzeeen.

ROYAL CLIPPER HEEFT DE WIND ECHT IN DE ZEILEN.

PETER BABBEKO.

BARBADOS, zaterdag.

Je vraagt aan een scheepswerf ergens in de wereld een 'flat' te bouwen die ook
nog moet kunnen drijven. Voor een cruiseschip is dat namelijk noodzakelijk. De
hoogte van het 'pand' maakt niet uit, als er maar zo'n 2500 passagiers op
kunnen, plus nog eens 1000 bemanningsleden. Daarnaast wil de opdrachtgever graag
dat het een bijzondere uitstraling heeft. Het oog wil namelijk ook wat.

Het ontwerp, vaak Italiaans, ziet er gelikt uit. Dertien etages hoog, boven de
waterlijn, maar dat mogen de Amerikanen niet weten, want die hebben moeite met
het getal dertien. Dus de lift slaat een etage over en je staat dus ineens op de
veertiende, met drie restaurants, verschillende bars en nachtclubs, een bios
voor 1000 gasten, een casino, een winkelstraat, ruimtes voor sport,
schoonheidssalons en nog veel meer. En dat dan allemaal onderdeks.

Bovendeks komen op z'n minst vier zwembaden, bubbelbaden, een tennisveld, een
ruimte voor golfers om een balletje te kunnen slaan en een route voor joggers
over het schip.

Je zou zo zeggen, het kan niet op... En dat is ook zo. De meeste gemeenten in
ons land beschikken bij lange na niet over deze mogelijkheden, maar op de
grotere cruiseschepen zijn ze een must. Anders kan je wel aan de wal gaan
liggen.

Dat laatste gebeurde vroeger daadwerkelijk met wat oudere en kleinere schepen.
Andere 'oudjes' werden met groot succes omgebouwd tot zeer luxe cruiseschepen
voor een beperkt aantal passagiers, maar de meeste varen als 'pontje' ,
bijvoorbeeld tussen de Griekse eilanden.

Veel mensen hangen naar de tijd van vroeger. Kijk maar naar het succes van oude
treinstellen die overal in de wereld rond tuffen en de gigantische aantallen
bezoekers die afkomen op grote zeilevenementen. Sommige cruisemaatschappijen
hebben daar op ingespeeld en op een cruiseschip voor de show een paar masten
gezet.

Paal.

Een holle paal waar het zeil in- en uit gerold wordt, plus een computer die
reageert op de windkracht, en je hebt een zeilschip. Bij een beetje wind rolt
het zeil onmiddellijk naar binnen, zodat het 'zeilschip' vooral niet overhelt,
want het is uiteindelijk alleen maar bedoeld voor het gezicht en de passagiers
mogen er niets van merken. Er zou wat om kunnen vallen.

Dat het ook anders kan, bewijzen de clippers van de Zweedse reder Mikael Krafft.
Drie heeft hij er inmiddels in de vaart: de Star Clipper, de Star Flyer en als
klap op de vuurpijl de Royal Clipper. De 'Royal' is niet alleen het grootste
zeilschip ter wereld, maar vermoedelijk ook het slimste, want het is voorzien
van de laatste technische snufjes.

Het is een echt zeiljacht/cruiseschip. Dat houdt in, dat de passagiers het
comfort hebben van een cruiseschip en de sportieve spanning van een echt
zeilschip. Natuurlijk zijn er aan boord ook zwembaden en alle andere zaken die
de verwende toerist denkt nodig te hebben.

Het schip is vierkant getuigd, heeft vijf masten met ra's die hol zijn, zodat de
zeilen erin geborgen kunnen worden en de bemanningsleden niet meer de mast in
moeten met alle risico's van dien. Toch blijven ze niet altijd met beide benen
benen op het dek staan. Zeer regelmatig vliegen ze omhoog om iets te corrigeren
aan het touwwerk, bijvoorbeeld als een zeil niet meer automatisch verschijnt.
Daarnaast moet er ook het nodige schilderwerk worden verricht. De passagiers
staan regelmatig met de mond open omhoog te kijken, in de hoop dat dat maar goed
gaat.

Touwwerk.

Als het schip onder zeil gaat, zijn bij elke mast vier bemanningsleden in de
weer met het touwwerk. Dat is geen eenvoudige opgave en vergt een langdurige
opleiding. Gelukkig zijn er nogal wat ervaren zeelieden voorhanden, omdat veel
Poolse en Russische windjammers die werden gebruikt als opleidingsschip voor de
marine wegens geldgebrek voor de kant liggen. Het personeel is overgestapt op
westerse schepen.

Voor de passagiers, waar zich veel zeilers onder bevinden, is het een feest om
te zien hoe zo'n gigantisch zeilschip met de wind in de zeilen voorzichtig vaart
krijgt.

De kapitein van de Royal Clipper is zeker geen figuur die in een schitterend
uniform de ganse dag handjes loopt te schudden en party's geeft. Geen
gala-uniform, maar een korte broek en een paar strepen op het overhemd, want je
moet natuurlijk wel kunnen zien met wie je te doen hebt. Nu is dat bij 'onze'
kapitein geen probleem. De Duitser Uli Pruesse straalt letterlijk en figuurlijk
gezag uit. Niet schreeuwend, maar via de portofoon rustig instructies gevend.
Soms, als er iets niet naar zijn zin is, spreken zijn ogen boekdelen. Een
tikkeltje ijdel en supertrots op zijn schip. Hij heeft ook nog eens een berg
ervaring, want wie kan zeggen dat hij met Duitse opleidingsschepen vijf keer
zeilend Kaap Hoorn heeft gerond.

Dat zeilen zijn lust en zijn leven is, is duidelijk te merken. Bij een zuchtje
wind gaat het schip al op de zeilen. Ook als er wat meer wind staat. Als het
schip tussen Martinique en Barbados de golfslag van de Atlantische Oceaan moet
trotseren bij een windkracht zes, blijven de zeilen er voor een deel op.

Liefhebbers.

Dit tot grote vreugde van de zeilliefhebbers. Maar niet iedereen is blij, blijkt
tijdens het diner. Passagiers zonder zeebenen blijven weg en de bemanningsleden
hebben de grootste moeite om de gasten van eten te voorzien. Een enkele eter
moet naar het achterdek hollen om de vissen te voeren.

Het is dan ook verstandig om bij een reis op een zeilschip eerst na te gaan of
je snel last krijgt van zeeziekte. Anders is zo'n trip zonde van het geld.

Gelukkig is het weer tijdens cruises in het Caribisch gebied over het algemeen
perfect. De zon schijnt, de eilanden hebben gezellige haventjes en goudgele
stranden. Toch denk ik dat de meeste eilanden in dit gebied, of ze nu
Amerikaans, Engels of Frans zijn, op moeten passen dat ze zich niet uit de markt
prijzen. Op het schitterende eiland Barbados bijvoorbeeld is het voor de lokale
bevolking bijna niet meer mogelijk om buiten de deur te eten. Alles is in
Amerikaanse dollars geprijsd. Een hamburger bij een McDonalds kost ongeveer 25
gulden. Bij de afhaal-Chinees kun je onder de honderd gulden voor twee personen
niet meer terecht.

Nu geven toeristen natuurlijk wat makkelijker hun geld uit. Maar twee
hardwerkende Nederlanders aan boord van de Royal Clipper die voor twee weken
hebben geboekt, gaan wel de wal op, maar een terrasje pikken is er niet bij:
Zonde van het geld, want alles aan boord is gratis.

Dan maar even op een droogje.

Royal Clipper:.

Passagiers 228.

Bemanningsleden 106.

Lengte over alles: 133,2 meter.

Zeilend topsnelheid: 20 knopen.

Masten: vijf.

Zeilen: 42. Ra's: 26.

Zeiloppervlak: 5050m2.

De bouw van het schip heeft circa 150 miljoen gulden gekost.

REISWIJZER.

Boekingen en inlichtingen VCK Zeereizen. Telefoon 020-6800878. Email:
cruisesvcktravel.nl Website: www.vckzeereizen.nl

LOAD-DATE: April 3, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               36 of 44 DOCUMENTS

                                  De Telegraaf

                                 March 23, 2001

COLUMN KUNSTGREEP: TELEPROMPTER

LENGTH: 593 words


Julia Roberts geestig? 's Werelds succesvolste filmactrice krijgt dit weekeinde
(Amerikaanse tijd) een Oscar voor haar sterke rol in 'Erin Brokovich', niet voor
haar gevoel voor humor. Dat ze als presentator van een van de gouden beeldjes
(waarde zaal verzekerd is van haar befaamde glimlach, ook al zou ze onverhoopt
zelf niet winnen) grappig uit de hoek komt, dankt ze niet aan eigen
spiritualiteit maar aan de kwaliteit van tekstschrijvers.

Niets mag er fout gaan tijdens het jaarlijkse Hollywoodfeest, dat door zo'n twee
miljard televisiekijkers over de hele wereld wordt gevolgd. En daarom lopen de
teksten van de verschillende presentatoren keurig mee op een zogenaamde
'teleprompter', een groot televisiescherm midden in de zaal. Ik maakte kennis
met die elektronische souffleuse tijdens een illegaal bezoek aan de repetities
van de 61ste Oscaruitreiking, nu 12 jaar geleden.

De Holland Flower Council had de eervolle uitnodiging gekregen om het Shrine
Auditorium, het tweejaarlijkse toneel van de uitreiking van de hoogste
filmprijzen, met bloemen te versieren. Een van de directieleden was bevriend met
onze Stan Huygens en via hem kreeg ik de uitnodiging om de bloemenbrigade te
komen versterken. Terwijl vaardige Hollandse handen in de ingevlogen ruikers
sneden, kon ik in een poloshirtje van onze Flower Council vrijelijk ronddwalen
tussen de coulissen, met een bloem of plantje als dekking.

In kochnito, zogezegd, want op entree van journalisten, voor de avond der
avonden, staat zo'n beetje de doodstraf. Alle gebeurtenissen (hoe geregisseerd
ook) moeten voor het kijkende wereldpubliek net zo verrassend zijn als de inhoud
van de enveloppen met de prijswinnaars. Ook tijdens de uitreiking zijn er
overigens geen reporters in de zaal. De pers is keurig opgeborgen in een tent
naast de feestzaal. Daar kan men de festiviteiten op tv-schermpjes volgen, net
zoals het gewone volk. De sterren zien ze alleen in levenden lijve als die zich
met hun pasgewonnen beeldje in de tent komen melden, om vragen te beantwoorden
over wat er door hen heen ging.

Daags voor de uitreiking komen de presentatoren van de verschillende Oscars hun
praatje oefenen. 'Gene: wat heb je een kale kop, Willem,' ziet Gene Hackman op
de teleprompter staan. Willem Dafoe zoekt de zin daaronder en vindt een grapje
over zijn nieuwe film, waarvoor hij onder de tondeuse moest. Aan de
presentatoren om het zo spontaan mogelijk te laten klinken. De oude James
Stewart tuurde op het moment supreme moeizaam door zijn bril en lepelde
hakkelend zijn zinnen op; Dudley Moore leunde ontspannen tegen het katheder en
vroeg zich quasi-improviserend af waarom zijn mede-presentatrice Bo Derek de
Oscar voor de beste kostuums mocht uitreiken. Ik kan me niet herinneren dat jij
iets aanhad in '10'!.

Elders in het gebouw klonken geluiden van zang en dans. Zoons en dochters van
sterren oefenden een shownummer. Onder hen de 16-jarige dochter van Ricky
Nelson, popidool in de jaren vijftig. Ze had net een gevecht met een vorm van
jeugdkanker gewonnen, had ik ergens gelezen. Misschien leuk voor een zijlijntje
in een reportage. Glimlachend nam ze mijn complimenten in ontvangst. En met je
vader gaat het ook weer zo goed, hoorde ik... Die is twee maanden geleden
neergestort, antwoordde ze. Vaag mompelde ik iets over cd-verkopen in Holland,
die zo aangetrokken waren. Zodat ik dacht dat... Schielijk maakte ik me uit de
voeten.

Was het me kwalijk te nemen? Ach, het werkelijke leven is nu eenmaal geen
Hollywood. Voor ons geen teleprompters.

Eric Koch

LOAD-DATE: March 24, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               37 of 44 DOCUMENTS

                                  De Telegraaf

                                 March 22, 2001

INENTEN VEE 'TE DUUR' - VOORDELIGER OM EENS IN DE TIEN JAAR UITBRAAK IN DE KIEM
TE SMOREN

LENGTH: 502 words


De uitbraak van mond- en klauwzeer heeft de kritiek op het huidige non
-vaccinatiebeleid weer doen oplaaien.

Inenten is sinds 1992 in Europees verband verboden. Importlanden als Japan en de
Verenigde Staten weren vlees van gevaccineerde dieren, omdat ze dit niet kunnen
onderscheiden van producten die afkomstig zijn van echt zieke dieren.
Gecombineerd met de directe kosten van het inenten zou het in economisch opzicht
voordeliger zijn om ongeveer eens in de tien jaar een uitbraak in de kiem te
smoren.

Minister Brinkhorst (Landbouw) probeerde eerder deze week tevergeefs het
opheffen van het non-vaccinatiebeleid op de Europese politieke agenda te
krijgen. Nu het gevreesde mond- en klauwzeervirus definitief heeft toegeslagen
wordt de binnenlandse druk op de bewindsman alleen maar groter.

Het non-vaccinatiebeleid moet op de helling, stelt Piet Thijsse, voorzitter van
het Bedrijfschap voor de Handel in Vee. Volgens hem is het risico op een
uitbraak in de loop der jaren groter geworden door een sterke stijging van het
toeristenverkeer.Lucratief.

Bovendien wordt de rekensom van een uitbraak in de tien jaar niet meer door de
maatschappij getolereerd. En wat zijn de exportbelemmeringen bij vaccineren nou
helemaal? De export van varkensvlees naar Japan is lucratief, maar qua volume
klein. Bovendien wordt de concurrentie van de Verenigde Staten, Canada en
Brazilie in die regio steeds sterker.

Ook de Rabobank, de 'boerenbank' bij uitstek, vindt dat het verbod op vaccineren
moet worden 'heroverwogen'. De gevolgen voor dieren- en boerenwelzijn zijn
gigantisch, stelt Henk van de Kerk, directeur Rabobank Nederland. Mogen
economische redenen hier werkelijk doorslaggevend zijn? Na de varkenspest is bij
de gewone burger de gedachte: dit geen tweede keer. Die snapt weinig van
destructie en beesten die uit hun hokken groeien.Oplossing.

Brinkhorst heeft overigens wel de mogelijkheid noodentingen te doen in een
straal rond een besmet bedrijf, zoals nu ook gebeurt. Onderzoeksinstituut ID
Lelystad heeft tegen het nu rondwarende mkz-virus een half miljoen doses vaccin
gereserveerd voor het ministerie. En als het nodig is kunnen we wekelijks nog
eens 750.000 doses bij produceren. Vanuit het dier geredeneerd is vaccinatie
natuurlijk de oplossing. Maar wij hebben geen mening, wij leveren desgevraagd
alleen aan.

De vleessector wijst erop dat een beleidswijziging alleen in Europees verband
kan worden doorgevoerd. Op eigen houtje vaccineren betekent het verlies van
exportmarkten binnen en buiten Europa. Importlanden zijn bevreesd voor vlees van
ingeente dieren omdat de anti-stoffen niet zijn te onderscheiden van die bij
echt zieke dieren. Diergeneeskundigen aan de universiteit Utrecht zijn inmiddels
bezig met de ontwikkeling van een vaccin waarbij dat onderscheid wel kan worden
gemaakt. Daarnaast komt Akzo Nobel-dochter Intervet naar eigen zeggen binnen een
half jaar met een test waarmee men kan zien of vlees afkomstig is van een ziek
of een ingeent dier.


LOAD-DATE: March 23, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               38 of 44 DOCUMENTS

                                  De Telegraaf

                                 March 3, 2001

RIK VANWALLEGHEM, GEWOONWEG GELUKKIG IN KLEIN ITALI; BREEKI JZER VAN DE ZIEL.
RUBRIEK DE ACHTERGROND DOOR BERT SCHAAP

LENGTH: 1887 words


Met de Omloop Het Volk ontwaakt het Vlaamse wielrennen vandaag met een daverende
klap uit zijn winterslaap.

Het rijke, sportieve erfgoed van de Belgische wielersport begint aan een nieuw
epos waarin gewone volksjongens helden worden en halfgoden van hun sokkel
vallen. In Den Omloop staat vandaag een markant man langs het parcours.

Terug aan het front. Als bioloog, auteur, wielerjournalist, hoofdredacteur van
Het Nieuwsblad en pr-man van Domo-Farm Frites leerde hij de Vlaamse wielersport
van alle kanten begrijpen en waarderen.

Elke keer kwam de ras-Vlaming tot dezelfde ontdekking: voor zijn streekgenoten
is het wielrennen veel meer dan alleen een sport of een passie. Rik
Vanwalleghem, gewoonweg gelukkig in Klein ItalieBreekijzervan de ziel.

door Bert Schaap.

OUDENAARDE, zaterdag.

Door het wielrennen werd zijn fascinatie voor het leven geopenbaard. Rik
Vanwalleghem slaat met zijn vuist op tafel om zijn bewondering kracht bij te
zetten, de Westmalle deint door zijn glas. Potverdorie, het is toch wat als je
uit totaal verloren positie weer wielrenner wilt worden. Voor mij is Johan
Museeuw een levende legende, mijn Leeuw van Vlaanderen. Museeuw heeft veel
gewonnen, maar nog veel meer tegenslag overwonnen. Dat is voor de Vlamingen het
allerhoogste. Nec plus ultra.

De Vlamingen, hij heeft ze in zijn hart gesloten. Als auteur van een serie
indrukwekkende wielerbijbels kent Vanwalleghem de geschiedenis van zijn
streekgenoten als geen ander. Vroeger was de wielersport de brug naar een beter
bestaan.

En ach, eerlijk is eerlijk, dat is het nu nog.

Aan het begin van deze eeuw reisden de coureurs naar Amerika om daar in New York
en Chicago zesdaagsen te rijden. De beesten uit Vlaanderen, zo werden zij in
1920 genoemd. Karel van Wijnendaele, die in de States door het leven ging als
MacBolle, sprong daar als manager handig op in. De Flandriens werden
geafficheerd als wilde beesten achter tralies. Er zijn foto's van MacBolle
waarop hij ze in Madison Square Garden met een vork een stuk rauw vlees
toesteekt. Iedereen wilde deze totaal onopgevoede gasten, geen slechte kerels
overigens, elkaar zien kloppen. De kranten sprongen er op in en de velodromes
zaten vol.

In die tijd groeide in Vlaanderen het zelfbewustzijn. Als de renners op de baan
iedereen de baas waren, dan moest dat in het dagelijks leven ook lukken. Alle
koninkrijken en keizerrijken die Europa heeft gekend, hebben Vlaanderen
overrompeld. Wij hebben iedereen op onze kop gehad. Dan weer stond Alfa uit
Spanje voor de deur en een dag later kwam Maximillian uit Oostenrijk op bezoek.
Wij kregen klappen, lansen in ons lichaam, maar bleven fier en trots. Aan het
begin van de vorige eeuw is het besef gaan groeien dat wij zelf ook iets kunnen.
De Flandriens waren daarvan het levende bewijs.

Door de bloemrijke taal van het wielerjournaille, vol metaforen en hyperbolen,
aangevoerd door Karel van Wijnendaele, werden de coureurs tot halfgod verheven.
Nu lacht iedereen zich een bult. Maar vroeger, toen onze jongens de Tourmalet
bedwongen, vlogen de adelaars in het rond, vlak boven hun hoofden. En de mensen?
Zij geloofden het. Ook het decor sprak tot de verbeelding. De Vlaamse
klassiekers met de kapellekes, knotwilgen, kasseien, grauwe luchten, slijk,
regen, scheve populieren. Dat was onze wielersport. En is het nu nog.

In de ogen van de bioloog is er qua beleving niets veranderd. Integendeel. In
deze tijd van rationalisering en overinformatie gaan de mensen meer en meer op
zoek naar iconen. Het kadaster, het Ministerie van Omgekeerde Asbakken, de
sociale afspraken, alles is ingevuld. Daardoor is de wielersport totaal
onthecht, iedereen gaat naar de koers. Ministers, dokters en het gewone volk, de
microbe heeft zich verspreid, want de massa heeft een veel te vlak leven.

Zijn verklaring: De mensen voelen het aan, de wielersport is echt. Alles waarin
een mens groot en klein kan zijn, zie je in het wielrennen. De sport breekt je
ziel open. Roem, eer, glorie, geld, list en bedrog. Verraad, inderdaad. Een
voorbeeld? Een renner is weg met een coureur die hem in de sprint verslaat. Hij
moet kiezen: of zijn benen stil houden en wachten op zijn bevriende ploeggenoot
die in aantocht is, of voor een miljoen meerijden. De druk, de media, de
supporters, de man in de straat, iedereen heeft een mening. Maar op zo'n eenzaam
moment wordt er geen werkgroep aangesteld, die een commissie samenstelt, die een
expert aanwijst waarna het probleem wordt verdronken. Onze vriend kiest voor het
miljoen en wordt tweede. Dan komt hij aan de streep en krijgt een peer op zijn
bakkes. In de politiek zijn er ook spanningen, maar gebeurt er niets.

Nog altijd is de wielersport een brug naar een beter bestaan en voor normale
stervelingen veel te zwaar. Briek Schotte is daarvan het levende bewijs. Hij
heeft in zijn carriere veel gewonnen en nog meer geleden, maar nog altijd hangen
de mensen aan zijn lippen. Hij bezit het echte vermogen om verhalen te
vertellen. Helaas willen de mensen ze nu liever zien. Daarom zijn de soaps zo
populair. Enfin, Briek Schotte dus. Al anderhalf jaar wordt zijn bloed drie keer
per week gespoeld. Zelf zegt hij over zijn nierdialyse dat de helft van zijn
leven is weggesneden. De behandeling was net begonnen toen ik bij hem thuis in
Kortrijk ben langs gegaan. Daar zat hij in zijn pyjama, de koffievlekken erop.
Een clochard in zijn nadagen, alleen op een flatje. Anderhalve week later kwam
ik hem tegen en stond hij er weer. Dat is karakter. Ge moe nie trunken, niet
klagen, zeggen de mensen hier. Doordoen! Briek is het beste symbool daarvan.

Den Briek was in zijn hoogtijdagen een onverwoestbare Flandrien, een man met de
hardheid en het karakter van een kassei. De laatste onverwoestbare erfgenaam van
het roemruchte Vlaamse wielrennen. Zoals ieder kind ben ook ik een kind van mijn
cultuur. Van mijn vaders kant waren er nogal wat wielerliefhebbers. Wij volgden
Briek Schotte, Lucien Buysse en Rik van Steenbergen. Gaston Rebry, de winnaar
van de Ronde van Vlaanderen in 1934, komt uit mijn geboortedorp Wevelgem. Als
kind leg je alle elementen van de wielersport op elkaar en als je dan ook nog
een knettergekke schoonbroer hebt, zoals ik, dan begint het vuur vanzelf te
branden.

Zijn zwager Jules was in het begin van de jaren zestig een lopende encyclopedie.
De televisie was nog maar net in opkomst en daarom zochten de mensen hun vertier
op kwisavonden. Van wielrennen wist hij echt alles. Op die kwisavonden in
parochiezalen en achter in cafes kon je geen geld winnen, maar wel
naturaprijzen. Jules was onverslaanbaar. Hij heeft zijn hele huis met allerlei
prijzen gemeubileerd. Het ziet er niet uit.

Door de leepheid van Jules wist hij dicht in de buurt van de allergrootste
coureurs te komen. Na Gent-Wevelgem wasten de renners zich in de kleuterschool.
Als ik mijn ogen dicht doe, zie ik nog de teiltjes met warm water staan. Voor de
ingang stond de politie. Wij klommen over de muur van de speelplaats en slopen
naar de school. Daar liep Vittorio Adorni op drie, vier meter in zijn
regenboogtrui en stond Peter Post, de grote Peter Post, in de struiken te
piesen. Even verderop zagen wij Felice Gimondi. Jules stapte er zo op af. Hij
had de flair van de burgemeester, hij kon dat. 'Ah Felice', zei hij dan, 'goed
gereden'? Zo kreeg ik de fascinatie. Nu leest men de kranten en wordt de
wielersport op tv gevolgd. Flauwe romantiek.

Het verhaal van de speelplaats had meer waarde dan een sollicitatiebrief. Toen
de West-Vlaming vijf jaar voor de Rijksdienst voor Monumenten- en Landschapszorg
had gewerkt, wilde hij wielerjournalist worden. Van de hoofdredacteur kreeg hij
een pluim voor zijn theorie. 'Maar heeft U wel het heilig vuur?' Ik heb het
verhaal van de speelplaats verteld en werd aangenomen met de woorden: U zult
wielrennen doen.

Via de eindredactie van Het Nieuwsblad werd hij adjunct-hoofdredacteur en was
hij een dik jaar hoofdredacteur van het een na grootste Vlaamse dagblad. In de
diverse managementsfuncties ontdekte hij dat er heel wat voor komt kijken om een
muur in beweging te brengen. Vergaderitis kan zelfs plesant zijn als er
resultaat wordt geboekt, maar voor het overgrote deel hield ik mij bezig met
marketing, de comptabiliteit van redactionele systemen, budgetten, strategieen
en personeelspolitiek. De krant kon goed, kon beter of ze hadden er een puinhoop
van gemaakt. Eens een journalist altijd een journalist. In de maatschappij heb
je planners en types van laat maar komen. Ik behoor tot de laatste categorie.

Vorig jaar mei kwam ik Patrick Lefevere in Bessegem tegen op een avond voor de
Lions-club. Hij was bezig met een Belgische ploeg, ik was als moderator
aangesteld. Hoe zit het, vroeg iedereen. 'U gaat wat meemaken', antwoordde
Lefevere. 'Het is gedaan met het amateurisme.' Hij sprak over merchandising, een
eigen website, communicatie. Een paar maanden later sprak ik hem weer. 'Ga jij
het doen?' Bij het Nieuwsblad zat ik gebeiteld. Nog een paar jaar uitrekenen en
dan een brugpensioen. Bij Domo-Farm Frites kreeg ik zekerheid voor drie jaar.
Niet meer. Ik heb ja gezegd.

Daarom maakt hij nu zijn rentree in wat hij noemt het echte leven. Het project
is mooi, vanaf nul zijn we aan de slag gegaan. Er is altijd wat. Vergis U niet,
maar wielrenners zijn de grootste planmakers ter wereld. Dan weer staat daar een
camion vast aan de grens, dan weer heeft een renner zijn vliegtuig gemist. Waar
blijven de tijdritfietsen? Altijd wordt overal een oplossing voor gevonden. Met
klonen als Lomme Driessens of Albert de Kimpe zou ik voor de eer bedanken.
Lefevere is van een geheel ander kaliber. De tijd dat de ploegleider alleen de
kuiten masseerde, is voorbij. Lefevere doet alles en onthoudt alles. Hij was
vroeger boekhouder en noemt zo 150 nummerplaten op en de auto's die erbij horen.
Bij Mapei heeft hij zijn sporen verdiend. Als manager moet je een olifantenhuid
hebben. Ongeacht de uitslagen, er is altijd wat.

Hoewel de maand april nog ver weg is, heeft Domo-Farm Frites de Ronde van
Vlaanderen en Parijs-Roubaix al gewonnen. Ook de Omloop Het Volk wordt vandaag
een prooi voor een coureur van de internationale Belgische ploeg. Zeggen de
Vlamingen. Daar praten we niet meer over. Natuurlijk gaan we ze allemaal
kloppen, maar ik vrees dat wij de hoge verwachtingen nu al niet meer kunnen
inlossen. De boog gaat een keer springen.

Hoe dan ook, gaat vandaag de zweep over het peloton. De ras-Vlaamse renner
fietst van Het Volk tot aan Lombardije, beweert Vanwalleghem. Dat wordt in deze
streek heel normaal gevonden. De Vlaamse arbeider behoort tot de meest
productieve ter wereld. Er wordt hier veel gewrocht, zeggen ze, want het woord
werken klinkt veel te elitair. Dan spreek ik niet alleen over de stratenmaker,
maar ook over de Vlaamse intellectueel. En degenen die slagen in het leven,
laten dat ook zien. Ze zetten een afgrijselijke villa neer, met vijftien kamers
en een Mercedes voor de deur.

Na de tweede Westmalle wordt nog een ander facet van de Vlaamse volksaard
belicht. Iedere rechtgeaarde Belg probeert de belasting te ontduiken. Ook wij
zijn daar meesters in. Het is bij ons bijna een intstituut geworden. Door de
eeuwen heen zijn wij verre van gezagstrouw geworden. Zwart geld is in Vlaanderen
de gewoonste zaak van de wereld. Klein Italie.

LOAD-DATE: March 7, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               39 of 44 DOCUMENTS

                                  De Telegraaf

                                February 9, 2001

WINKELIER EISTE RECHTSZAAK NA STRAFBLADVERMEDLING WEGENS VAS THOUDEN STELENDE
JUNK 'IK DEED ALLEEN MIJN PLICHT'

LENGTH: 662 words

DATELINE: LEIDEN


Winkelier eiste rechtszaak na strafbladvermelding wegens vasthouden stelende
junk IK DEED ALLEEN MIJN PLICHT' CHARLES SANDERS .

Middenstander Farokh Tahmasian heeft er zelf voor gekozen komende maandag voor
de politierechter te verschijnen. Immers, de officier van justitie had de zaak
tegen de avondwinkelier voorwaardelijk geseponeerd vanwege geringe
strafwaardigheid.

De nu 40-jarige zou 17 maart 1999 te hardhandig zijn opgetreden, toen hij een
aan drugs en alcohol verslaafde dief, die met twee criminele maten in zijn
winkel amok maakte, overdroeg aan de politie. De overvaller deed daarop aangifte
van mishandeling en het slachtoffer werd uiteindelijk verdachte.

Voor Tahmasian volstrekt onacceptabel. Hij verzette bergen om het toch tot een
proces te laten komen. De tot Nederlander genaturaliseerde Iranier ervoer het
als een klap in het gezicht dat justitie hem niet wilde vervolgen omdat er geen
brood in de zaak zat, maar toch een proeftijd van twee jaar gaf.

Dus stapte zijn advocaat naar het gerechtshof met een klaagschrift. Het beklag
werd toegewezen, het hof erkende de belangen van Farokh Tahmasian. De man zou
immers een voorwaardelijke vermelding krijgen in het Algemeen
Documentatieregister en dus met een strafblad opgescheept zitten als het aan
justitie lag.

En ik ben geen crimineel, vertelt Fahasian op rustige toon in zijn winkel in
hartje Leiden. Ik wens niet te worden veroordeeld, ook al is het 'maar'
voorwaardelijk, omdat ik een inbreker die mijn zaak kort en klein slaat en mij
met een wapen bedreigt, overdraag aan de politie. Dat laatste is immers de taak,
nee zelfs de plicht, van elke Nederlandse burger! De officier dacht er makkelijk
van af te komen, maar dankzij het gerechtshof mag de onafhankelijke rechter nu
beslissen.

Bierflesje.

Voor Tahmasian telt ook de maatschappelijke relevantie. Hij wil dat de 'gewone
man' weet wat mag en niet mag als hij zich verzet tegen een vermeende crimineel.
Dat deed de middenstander zelf ook toen de onder invloed verkerende Robert B.
met twee maten 17 maart 1999 even voor middernacht Avondwinkel Rembrandt binnen
kwamen. Nadat ze een etalage hadden stuk geslagen en Tahmasian met een
bierflesje hadden bedreigd, greep deze in. Van de vluchtende overvallers wist
hij B. van zijn fiets te plukken en vast te houden tot de gealarmeerde politie
ten tonele verscheen.

Maar B. deed aangifte en we werden beiden in de cel gezet, weet Tahmasian nog
goed. Ik werd geboeid afgevoerd en zat vijftien uur vast, langer dan Robert B.
Mijn kwelgeest zou een week later opnieuw worden gearresteerd nadat hij een
bejaarde vrouw had beroofd. Hij werd veroordeeld. En ik kreeg dus als dank die
voorwaardelijke seponering aan mijn broek.

Justitie meende, ondanks getuigen die het allen voor de winkelier opnamen, dat
Tahmasian B. te ruw had bejegend. Zijn advocaat startte een procedure tegen de
Nederlandse staat bij het Europese hof en diende in Den Haag het beklagschrift
in.

Raadsman mr. G.G.J. Knoops die Tahmasian vertegenwoordigt: Mijn client spaart
kosten noch moeite om voor de rechter te komen en zijn eigen vevolging te
vragen, principieler kan het toch niet! Hij is er oprecht van overtuigd dat hij
heeft gehandeld volgens de letter van de wet. Niemand in dit land weet zo
langzamerhand wat je wel en niet mag doen als een overvaller je pad kruist. Het
is goed dat rechters zich nu eens buigen over een maatschappelijk vraagstuk als
dit. Want wat is nu wel noodweer en wat niet?.

De verdachte boevenvanger Farokh Tahmasian zelf: Ik heb een risicobaan in een
risicogebied. Als inbrekers het vanavond weer op mijn zaak hebben voorzien,
probeer ik ze weer aan de politie over te dragen. Maar dat gaat niet als je het
ze vriendelijk verzoekt, je moet ze wel vasthouden. Ik hoop dat de
politierechter maandag beslist dat dat in Nederland nog mag, dat zo'n
handelwijze je niet zelf tot crimineel maakt. Want hoe moet het anders nog
verder met onze maatschappij?

LOAD-DATE: February 10, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               40 of 44 DOCUMENTS

                                  De Telegraaf

                                January 31, 2001

KAMPEERDERS WORDEND OVER PIEK-AFFAIRE NOORD-HOLLANDS WATERLE IDINGBEDRIJF - 'EN
WIJ WORDEN WEGGEPEST'

LENGTH: 659 words

DATELINE: BLOEMENDAAL AAN ZEE


Kampeerders woedend over piek-affaireNoord-Hollands waterleidingbedrijf'En wij
worden weggepest...' 'Ik wilhet woordcorruptieniet latenvallen'.

MARTIJN KOOLHOVEN.

De kampeerders van 'De Lakens' koken van woede. Terwijl het Provinciaal
Waterleidingbedrijf Noord-Holland (PWN) hen probeert 'weg te pesten' met
huurverhogingen van meer dan 10 procent per jaar en gedwongen verhuizingen,
blijkt PWN-directeur Fred van der Vegte zelf voor een piek duinvilla 'Jachtduin'
in Nationaal Park de Kennemerduinen in handen te hebben gekregen.

Oke, de PWN-topman moest 'Jachtduin' voor een paar ton renoveren en hij betaalt
fl15.000 erfpacht per jaar, maar toch...

Soortgelijke duinwoningen op het terrein van Staatsbosbeheer, eveneens op
erfpacht (fl12.000 per jaar), gaan even verderop voor minstens fl1,1 miljoen
grif van de hand, zo meldt een Haarlemse makelaar.

Afrikaanse toestanden, zo omschrijft een briesende Cor Moot (58) van
Kampeerdersvereniging 'De Lakens en Liguster', die de opmerkelijke transactie
tussen de PWN-directeur en de commissaris van de Koningin, Jos van Kemenade
boven water haalde. Ik wil het woord corruptie niet laten vallen, maar een huis
voor fl1 in zo'n mooi gebied..

Moot zelf is een van de jongste kampeerders van De Lakens, 80 procent van de
stacaravanhouders is ouder dan 60 jaar. Merendeel aow'ers, mensen met een
bescheiden beurs, die vaak al dertig jaar of langer naar hun geliefde stekkie in
Bloemendaal aan Zee gaan. Maar eigenaar/verhuurder PWN (100 procent eigendom van
de provincie Noord-Holland) moet zo nodig 'commercieel' en wil per 2010 helemaal
af van de kampeerders. Tot die tijd moeten de 65-plussers ieder jaar torenhoge
huurverhogingen ophoesten.

Twee weken geleden werd voorzitter Moot voor het eerst geinformeerd over de
Jachtduin-transactie van de PWN-directeur. Ik schrok mij rot, vertelt hij. En ik
ben hartstikke kwaad. Ik heb geen vertrouwen meer in deze man. Ik vind dat er
voor eigen gewin misbruik gemaakt is van een positie. Aan de ene kant wil de PWN
winst maken met de camping, terwijl ze aan de andere kant voor een habbekrats
een hele woning verkopen.

Zowel Van Kemenade als Van der Vegte ontkent overigens met klem dat er sprake is
geweest van een 'vriendendienst'. Zowel de commissaris van de Koningin als de
PWN-directeur wijst er op dat Van der Vegte veel kosten heeft moeten maken voor
de renovatie van Jachtduin en dat hij jaarlijks een forse erfpachtcanon moet
betalen voor het gebruik van de grond. Aan de andere kant: een pand op zo'n
toplocatie wordt snel meer waard, dus een aanschafprijs van fl1 is een koopje.
Van de meerwaarde moet de PWN-directeur een vijfde terugbetalen.

Terugbetalen? lacht Cor Moot. Prachtig, maar aan wie? Van der Vegte heeft zijn
huis gekocht van Stichting Het Nationale Park de Kennemerduinen, maar die
stichting bestaat niet meer...

Op Camping De Lakens grimlacht men... Dat uitgerekend de PWN-directeur nu in
opspraak komt, de man die volgens de kampeerders altijd het standpunt heeft
verdedigd dat het waterleidingbedrijf gedwongen is commercieel te gaan. Cor
Moot: Tegen dit beleid zijn we in het geweer gekomen. We betalen weliswaar aan
PWN, maar het geld komt uiteindelijk bij de provincie terecht, want die is enig
aandeelhouder. Het is niet de taak van de provincie de mensen weg te jagen ten
behoeve van meer winst. Dat kan niet, dat is zakken vullen en de gewone man is
weer de dupe...

De advocaat van de kampeerders, mr. F. Kemp zegt: Weliswaar voert de PWN ten
aanzien van De Lakens een strikt commercieel beleid, maar dit geldt kennelijk
niet voor de prive huisvesting van de heer Van der Vegte.

En de overwegend 65-plussers van camping 'De Lakens'? Zij willen blijven
genieten van hun stekkie in de duinen. Dat hoeft niet voor een piek, het mag
best ietsje meer zijn.

Cor Moot, voorzitter van Kampeerdersvereniging'De Lakens en Liguster',is boos
over de PWN-transactie: Afrikaanse toestanden.

LOAD-DATE: February 1, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               41 of 44 DOCUMENTS

                                  De Telegraaf

                                January 24, 2001

COLUMN EETGERINK: GEHEIM

LENGTH: 158 words


GEHEIM VAN iemand als Jacques Wallage, de man die als tweede lijsttrekker van de
PvdA bij de Kamerverkiezingen in 1998 dertigduizend voorkeurstemmen kreeg maar
al die stemmers nog geen twee maanden later schoffeerde zijn hielen te lichten
uit Den Haag en burgemeester te worden in Groningen...

Kon verwacht worden dat hij zijn minachting voor de gewone man ook later nog wel
eens zou laten blijken.

Dat is gebeurd; hij weigert een rapport openbaar te maken waarin staat dat
asielzoekers in Groningen veel crimineler zijn dan autochtone Grunningers.

De rode regent Wallage maakt wel even uit wat anderen mogen weten en wat niet.

Maar goed dat deze volksverlakker alleen maar ergens burgervadertje speelt, en
geen voorzitter is van de VN-commissie voor klimaatverandering.

In dat geval was hier nooit iets bekend geworden van het schokkende VN-rapport
van deze week over de stijgende temperatuur op aarde.HERMAN EETGERINK

LOAD-DATE: January 25, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               42 of 44 DOCUMENTS

                                  De Telegraaf

                                January 20, 2001

'ZO WILLEN WIJ WONEN!'. LEZERS ZOEKEN IN JAREN DERTIG-HUIZEN VEILIG ANTWOORD OP
KILLE ZAKELIJKHEID

LENGTH: 1914 words


Brabant geeft goede voorbeeld: klassieke en betaalbare bouw.

Twee weken geleden begon deze krant de serie over foeilelijke woningbouw. Dat
leverde inmiddels meer dan 500 reacties op. Het overgrote deel spuwde zijn gal
over de misbaksels op de Vinex-locaties.

Wij vroegen ook wat u wel mooi vindt. Uitzonderingen daargelaten is de
gemiddelde Nederlander behoudend in zijn keuze. Bij gebrek aan boeiende,
hedendaagse nieuwbouwprojecten grijpt menig woonconsument terug naar de
traditionele woningbouw zoals die in de jaren dertig werd bedreven.

De smaak van de Nederlander is architecten, projectontwikkelaars en aannemers
niet ontgaan. De jaren dertig worden volop herontdekt.

door EMILE BODE.

HELMOND, zaterdag.

Geachte architect, stedenbouwkundige, aannemer en politicus. Hierbij een
antwoord op de vraag waar de gemiddelde Nederlander, rekening houdend met zijn
portemonnee, wil wonen. Knoop het s.v.p. in uw oren!.

De meer dan 500 spontane reacties die wij de afgelopen twee weken ontvingen,
roepen het volgende beeld op: de Nederlander droomt van een twee onder een
kapwoning met garage die groot genoeg is om zijn auto te stallen. Het
'herenhuis' wordt bij voorkeur uit baksteen opgemetseld. Echte houten kozijnen
en beslist geen voordeur van waaibomenhout. Ook geen raampjes van plexiglas en
geen schreeuwende kleuren. Voordat je het weet, zijn die kleuren weer uit de
mode en moet Jan Modaal halsbrekende toeren op het 'leer' verrichten om zijn
onderkomen van een nieuwe verflaag te voorzien.Kavel.

Een kavel van minstens 300 vierkante meter is toch niet te veel gevraagd. Daarop
een huis met de buitenmaten 10 bij 6 meter. De kap, met dakkapel en geen
dakraam, dient voldoende hoog te zijn zodat er ruimte overschiet voor een mooie
kamer, bergingen (ja, we bewaren van alles) en eventueel voor het plaatsen van
een wasmachine. Kent u trouwens het woord droogzolder nog? Vlizotrappen zouden
bij wet verboden moeten worden.

Beneden moet er een redelijk ruime woonkamer zijn (liefst met open
haard/houtkachel) en een keuken waar je ook kunt eten. Een bijkeukentje wordt
zeer op prijs gesteld. Makkelijk voor de wasmachine en diepvriezer. En met
inlopen.

In de hal moet je ook je jas kunnen ophangen, het liefst in een nisje en niet op
zo'n ordinaire haak. De woonconsument zou gaarne zijn achterwerk in het
watercloset willen keren zonder beklemd te raken. Er bestaat een voorliefde voor
woningen met een erker en andere, uitspringende elementen. Beschaafde ornamenten
kunnen een gelukzalig sluitstuk vormen van het (hypoticaire) bezit.

Op de eerste verdieping liefst drie, niet al te kleine slaapkamers, een badkamer
en een gescheiden toilet. Aannemers die een wc in de badkamer plaatsen,
verdienen het failliet te gaan. Liefst ook van die lekkere, ruime inbouwkasten
in de slaapkamers. Een kelder zal wel te veel zijn gevraagd. Waarom worden deze
fantastische gewelven amper nog gebouwd?.

De jaren dertig woning komt het meest aan het bovenstaande beeld, opgetekend uit
uw brieven, tegemoet. Uitgerekend in Helmond, de stad waar vroeger heel wat
Brabanders nog niet begraven wilden worden, bouwt het gemeentebestuur deze
villa's. Het zijn misschien wel de mooiste Vinex-huizen van Nederland. Er is dus
nog hoop: veni, vidi, vinex.

Het Wonder van Helmond begon een paar jaar geleden in de nieuwbouwwijk Dierdonk.
Een ruim opgezet tuindorp met 1700 woningen die allemaal gebouwd zijn in de
vooroorlogse stijl. Met Dierdonk wilde Helmond vooral de midden- en hogere
inkomens voor de stad behouden. Daar is het stadsbestuur in geslaagd. De kavels
zijn gemiddeld 300 vierkante meter. De straten, zijn breed en landelijk.
Burgemeester mr. W.B.J.M. van Elk zegt: Dierdonk is in positieve zin een
spraakmakend project. De weinige negatieve reacties komen vrijwel uitsluitend
van sommige architecten die vinden dat wij teruggrijpen op een traditionele
bouwstijl.

De familie Van de Wetering nestelde zich drie jaar geleden in een tweekapper in
Dierdonk. De waarde van het bezit is inmiddels bijna verdubbeld. Mevrouw Van de
Wetering zegt: Ons huis heeft sfeer, ziet er niet goedkoop uit en heeft een
tijdloze vormgeving. Als we hier op straat wandelen, hebben we het gevoel dat de
wijk al jaren bestaat.

Het Wonder van Helmond krijgt een vervolg op de Vinex-locatie Brandevoort waar
6.000 woningen zullen verrijzen. Daar zijn de ambities zo mogelijk nog groter.
Burgemeester Van Elk zegt: Aan deze locatie liggen bouwstijlen ten grondslag die
in het verleden in Noord-Brabant zo succesvol zijn geweest en heden ten dage
weer zeer gewaardeerd worden.

We worden rondgeleid door gemeentevoorlichter Frans van Daal en informatrice
Jacqueline Klomp. Van Daal legt uit: Brandevoort wordt in feite een nieuw,
Brabants dorp. Het hart wordt gevormd door De Veste, een centrumgebied waar 600
hoge huizen komen. Er zijn nauwe en brede straten, pleintjes, terrasjes en
winkels. De dichte bebouwing herinnert aan vroegere tijden. Geen woning is
hetzelfde maar alles bij elkaar vormt het toch een geheel.

Rondom De Veste liggen de buitenwijken die ruim van opzet zijn. Van Daal: Op
Vinex-locaties moeten minimaal 30 woningen per hectare worden gebouwd. Dat is
erg krap en kan leiden tot eenvormigheid. Wij bouwen in De Veste circa 50
woningen per hectare waardoor wij in de buitengebieden er 20 op een hectare
kunnen neerzetten.

De resultaten zijn verbluffend. De eerste, gereedgekomen woningen in De Veste
hebben niet de aanblik van een dorp maar veeleer van een middelgrote stad. De
huizen stralen een on-Nederlandse monumentaalheid uit en zijn desondanks
betaalbaar. In de buitenwijken staan voor het overgrote deel tweekappers en
vrijstaande woningen langs slingerlanen. Lelijke bouwsels ontbreken. Zelfs de
goedkoopste koop- en huurhuizen (huren van fl1.000 tot fl1.200 per maand) zien
er niet armoedig uit. Ze liggen deels aan vriendelijke hofjes.

Geen schreeuwende kleuren, geen kunststof platen aan de gevels, geen onooglijke
schuttingen; er wordt zoveel mogelijk gebruik gemaakt van duurzame materialen
zoals natuursteen en gebakken steen. Er wordt gewerkt met warme aardkleuren en
zachte wittinten. De overwegend schuine daken met dakpannen worden uitgevoerd in
antraciet en rood. Het is Brabants Classicisme in optima forma, zegt Jacqueline
Klomp. Je vindt dergelijke woningen in klassieke Brabantse gemeenten zoals
Oirschot, Geertruidenberg en Heusden.

De belangstelling voor Helmond is overweldigend. Van heinde en verre komen
mensen die in Brandevoort willen wonen. Gemeentebestuurders lopen de deur plat
om ideeen op te doen en eventueel ook in dezelfde stijl te bouwen.

Het architectenbureau van Friso Woudstra uit het Gelderse Eefde is al jarenlang
succesvol met de restauratie en nieuwbouw van woningen in neo-classicistische
stijl. Hij bouwt peperdure villa's met hoge schuiframen, hoge plafonds, dubbele
deuren, vestibule, apart trappenhuis en metselwerk in kruisverband.

In Beek en Donk laat hij zien dat er in deze stijl die teruggrijpt naar de
klassieke oudheid ook betaalbare woningen gebouwd kunnen worden. Zijn plan tot
verbouw van het monumentale klooster- en scholencomplex werd uitverkoren.
Woudstra zegt: Het klooster wordt in oorspronkelijke staat teruggebracht en
daarin worden appartementen gevestigd. Op de binnenterreinen en in de directe
omgeving komen deels 'notariswoningen', huurappartementen en seniorenwbungalows.
De goedkoopste woningen zijn fl400.000.

Een ander, zeer geslaagd project zijn de appartementen en kantoren die gebouwd
zijn op het 13 hectare grote terrein van de voormalige Chassekazerne. Een
bekroond ontwerp in de binnenstad van Breda. De appartementen in de voormalige
pakhuizen zijn beslist de moeite waard. Met de beschikbare ruimte is ingenieus
omgesprongen.

Veel succes heeft het Zeeuwse architectenbureau van Matthijs Zeelenberg. Hij
maakte aanvankelijk naam met de bouw van het Mediterane vakantiedorp Port
Zelande en tal van andere recreatiewoningen. Vorig jaar heeft hij in Wemeldinge
nostalgische kadewoningen gebouwd die binnen mum van tijd verkocht waren.
Momenteel wordt nabij Hellevoetsluis zijn plan Cape Helius ontwikkeld. Dat zijn
125 huizen in houtrijke Marinastijl. Het lijken op koloniale huizen met brede en
lange veranda's waarop je al schommelend van het waterrijke uitzicht kunt
genieten. Zeelenberg zegt: Hellevoetsluis was ooit een oorlogshaven. Er stonden
veel houten huizen die direct afgebroken konden worden om schootsveld te hebben
als de vijand naderde. Vandaar dit concept.

Er zijn architecten die het teruggrijpen naar classicistische bouwstijlen
verfoeien. Dat is vreemd, want het zijn niet-tijdgebonden stijlen met algemeen
geaccepteerde schoonheidsregels die elke keer weer opduiken. J.J. Winckelmann
schreef reeds in 1764: 'Het is edele eenvoud en stille grootheid.'.

De architecten die deze bouwstijl veroordelen stellen daar amper boeiende en
moderne alternatieven tegenover. Kent iemand een na-oorlogse bouwstijl die breed
gedragen wordt door het publiek? Zelf kunnen de architecten er ook niet zoveel
aan doen. Moderne vormgeving is duur en op Vinex-locaties wordt op elke cent
beknibbeld.

De sociale woningbouw op het KNSM-eiland bewijst evenwel dat ook moderne
vormgeving mooi kan zijn. De woningbouwvereniging Het Oosten nam de Belgische
architect Bruno Albert in de arm die interessante appartementen ontwierp.
Directeur F. Bijdendijk vindt dat gewone huurders ook recht hebben op
architectonische schoonheid met een monumentale entree. Volgens hem moet er
groot, mooi en duurzaam worden gebouwd. Niet voor 50 jaar, maar voor minstens
200 jaar. Hij hekelde drie jaar geleden al de architecten met hun saaie panden
waar elke versiering aan ontbreekt.

Architect Woudstra zegt: Architecten die beweren dat wij kitscherige woningen
bouwen, hebben ongelijk. Hun opvattingen zijn vaak door jaloezie gevoed. Ik
kopieer niet, ik ontwerp een bepaalde stijlperiode. De beroemde architect
Cuypers ontwierp het neo-gotische Centraal Station en het Rijksmuseum. Dat zijn
nu monumenten, maar Cuypers kopieerde wel de Rennaissance-stijl. Daar klaagt
toch ook niemand over. Bovendien is het echt niet zo makkelijk op oude
stijltendensen terug te grijpen. Je ziet op een afstand of het goed of slecht is
gedaan. Overigens moet je jaren dertig-woningen alleen bouwen als het
functioneel is. Bijvoorbeeld als de omgeving zich daarvoor leent.

Waarom willen zoveel Nederlanders in een oudlijkend huis wonen? Woudstra zegt:
Het is gewoon meer huis. Het geeft een veilig gevoel. Het is een antwoord op de
kille zakelijkheid van de 21e eeuw. Ruimte met nisjes, hogere plafonds en een
ruimere entree. Woningen met speelse kappen en schuin aflopende muren waardoor
je veel bergruimte schept.

Overigens vindt de architect dat consumenten zelf mede schuldig zijn aan de
Nieuwe Lelijkheid. Zij nemen vaak een klein huis voor lief als ze maar kunnen
pronken met hun dure keuken of badkamer. Je kunt je geld veel beter steken in
een ruimer huis met bijvoorbeeld inbouwkasten, een kelder en een ruime hal. De
dure aankleding komt vanzelf. Bovendien is zo'n keuken naar paar jaar niets meer
waard.

Wat hij van de Vinexwijken vindt...

Ik reed laatst door Leidsche Rijn. Huizen met een frontbreedte van 4.70 meter.
Dat is toch schandalig. Ik vrees dat we de krottenwijken van de toekomst bouwen.
Hoog tijd dat er iemand ingrijpt.

VOLGENDE WEEK: staatssecretaris Remkes (Volkshuisvesting) over mooie en lelijke
woningbouw.

LOAD-DATE: January 23, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               43 of 44 DOCUMENTS

                                  De Telegraaf

                                January 17, 2001

VLAAMSE VILLA S NIET AAN TE SLEPEN

LENGTH: 710 words


'Gewone' Nederlanders storten zich massaal op Belgische huizenmarkt.

VLAAMSEVILLA'S NIETAAN TE SLEPEN.

'Al in het najaar is het storm gaan lopen'.

doorGEMMA BUTERS en RONALD VAN GESSEL.

HOOGSTRATEN (Belgie), woensdag.

Een villa met een flinke lap grond erbij voor een tonnetje of vijf a zes, een
riant landhuis met zwembad onder de 900.000 gulden; waar vind je dat nog? Het
antwoord ligt net over de grens met Belgie, waar hordes Nederlanders zich de
laatste maanden als hongerige wolven op de huizenmarkt storten.

Nu de hypotheekrente sinds 1 januari ook voor woningen in het buitenland
volledig aftrekbaar is geworden, is het hek helemaal van de dam. Het is razend
druk. We zijn bijna uitverkocht op het moment, glundert makelaar Michel Dielen
uit Hoogstraten, een Vlaams stadje in de Noordkempen pal onder Breda. Acht op de
tien huizen die ik de laatste tijd verkoop, gaan naar Nederlanders. Vroeger was
dat hooguit de helft. De prijzen stijgen snel, maar het verschil met Nederland
is zeker nog 30 procent.

Nederlanders steken de grens over omdat er in ons land door de woningnood
nauwelijks nog een betaalbaar huis is te vinden. Voor hetzelfde bedrag heb je in
Belgie meer huis, meer grond en meer natuur. De cultuurverschillen zijn niet al
te groot, auto's zijn een kwart goedkoper en de Albert Heijn blijft net over de
grens onder handbereik.

De belangstelling komt vooral uit het zuiden des lands en richt zich op de
grensgemeenten die pal onder de grote steden in Brabant liggen. Eindhovenaren
kijken in Lommel, Tilburgers trekken naar Turnhout of Poppel en kopers uit de
regio Breda belanden in Hoogstraten of Meerle.

De nieuwe Nederbelgen zijn niet meer de rijke fiscale vluchtelingen die al veel
eerder neerstreken in de lommerrijke dreven van Brasschaat, Schilde of Schoten.
Het zijn 'gewone' tweeverdieners; gemiddeld hebben ze vijf ton tot een miljoen
te besteden.

Het is Jan met de Pet, van jonge koppels tot gepensioneerden, zegt makelaar Carl
Tournier uit Lommel. Mensen die hun huis in Nederland goed kunnen verkopen en de
winst hier investeren nu het fiscale regime zo gunstig is geworden.

Ook Frans Kools, manager buitenland van de Rabobank in Baarle-Nassau, kan de
vraag om financieel advies bijna niet bijbenen. Al in het najaar is het storm
gaan lopen, toen de nieuwe Belastingwet was aangenomen, vertelt hij. We krijgen
nu per week dertig toekomstige Nederbelgen over de vloer, terwijl wij maar in
een klein grensgebied werken.

Het gevolg van de Nederlandse koopdrift is wel dat de prijzen van onroerend goed
en bouwgrond in de grensregio pijlsnel klimmen. Makelaars spreken van een
stijging met minstens 50 procent in de afgelopen drie jaar, terwijl de echte
grote trek nog moet beginnen. Geen wonder dat de plaatselijke bevolking mort;
vooral jonge Vlamingen kunnen de concurrentie met de Nederlanders niet aan en
moeten uitwijken. In sommige gemeenten begint ook de plaatselijke politiek zich
inmiddels flink te roeren. Lommel verkoopt alleen nog bouwgronden aan mensen die
al vijf jaar in de gemeente wonen. Hoogstraten overweegt een soortgelijke
maatregel. Het socialistische Kamerlid Peter Vanvelthoven, zoon van de Lommelse
burgemeester, pleit ervoor de onroerendgoedbelasting fors te verhogen omdat de
Nederlanders in de grootste huizen wonen en geen belasting betalen, terwijl ze
wel van de lokale voorzieningen gebruik maken.

Maar de makelaars vinden dit allemaal krokodillentranen. De mensen klagen totdat
ik hun huis mag verkopen. Dan zeggen ze: zoek maar een rijke Nederlander voor
me, vertelt de Hoogstratense makelaar Jules Schrickx.

Momenteel wonen er zo'n 90.000 Nederlanders in Belgie. Jaarlijks komen er circa
8000 bij en gaan er 2500 terug. Robert Maarschalkerweerd, uitgever van twee
tijdschriften voor Nederbelgen, denkt dat er dit jaar wel 10.000 Nederlanders de
grens over zullen steken. En dan steeds meer, tot de huizenprijzen gelijk komen
te liggen, voorspelt hij.

Eerdere schattingen, dat de nieuwe Belastingwet een half miljoen landgenoten
naar Belgie zou drijven, noemen alle kenners echter overdreven. Flauwekul,
sneert makelaar Niek de Boer uit Brasschaat. Het wordt allemaal enorm opgeklopt.
Laat iedereen zijn hoofd een beetje koel houden.


LOAD-DATE: January 18, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf

                               44 of 44 DOCUMENTS

                                  De Telegraaf

                                January 3, 2001

HOOFDARTIKEL : GROOTSCHALIG

LENGTH: 205 words


Korpschef J. Wiarda van de regiopolitie Haaglanden acht het bedenkelijk dat de
massale inzet van politie bij grootschalige evenementen het reguliere speurwerk
en de wijkzorg in het gedrang komen. Hij wijt het hieraan, dat zijn korps het
afgelopen jaar minder delicten heeft kunnen oplossen dan wenselijk is.

Met het probleem dat Wiarda hier signaleert, kampen trouwens meer politiekorpsen
en zeker niet alleen die in de grote steden. Steeds luider wordt er zeker na de
euforie rond het zo succesvol verlopen EURO 2000 en de recente
Klimaatconferentie gepleit voor het organiseren van meer van dergelijke grote
evenementen in ons land.

Daar is op zichzelf niets tegen. Nederland heeft bij herhaling getoond een
uitstekend organisator te zijn en verwierf daarmee terecht groot internationaal
aanzien.

Het mag echter nooit zo zijn dat een te grote aanslag op de politie wordt
gepleegd, waardoor het normale werk er onder gaat lijden. Er zal daarom steeds
een zorgvuldige afweging moeten worden gemaakt of de organisatie van een
dergelijk evenement niet ten koste gaat van de veiligheid en leefbaarheid van de
gewone burger.

Die prijs is te hoog, zoals korpschef Wiarda terecht stelt in zijn
nieuwjaarsrede.

LOAD-DATE: January 4, 2001

LANGUAGE: Dutch / Nederlands

PUB-TYPE: Paper

                          Copyright 2001 De Telegraaf
