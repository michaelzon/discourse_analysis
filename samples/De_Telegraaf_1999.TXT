
                               1 of 79 DOCUMENTS

                                  De Telegraaf

                               December 30, 1999

KEES SCHILPEROORT (82) OVERLEDEN

LENGTH: 402 words


Kees Schilperoort, de gezelligste presentator van Nederland, is zondag op 82
-jarige leeftijd overleden. Hij wordt morgen in besloten kring gecremeerd.

Schilperoort, die in 1917 in Apeldoorn werd geboren, groeide uit tot een van de
belangrijkste vaderlandse radiomakers. Zijn naam staat bij velen in het geheugen
gegrift als de stem van talloze spelletjes die hij presenteerde. Ook schreef hij
jarenlang een column voor De Telegraaf.

Raden Maar, De Stemband en De Piepshow zijn slechts een greep uit de vele
programma's waar Schilperoort aan meewerkte. Pas vorig jaar oktober besloot hij
een punt achter zijn omroepcarriere te zetten. Reden daarvoor was dat zijn vaste
medepresentator Michael Pilarczyk stopte. Dan moet ik weer gaan samenwerken met
iemand van een jaar of 21. Ik heb helemaal niets tegen de jongere generatie.
Maar 60 jaar verschil...Nee, lichtte de immer jeugdige Schilperoort toen zijn
besluit toe in een interview met De Telegraaf.

Schilperoort belandde in 1946 bij de VARA. Twee jaar later stapte hij over naar
de KRO, waar hij bekend werd als Gait-Jan Kruutmoes van de Boertjes van Buten,
genoemd naar het orkest dat in dit programma centraal stond. Het programma bleef
28 jaar bestaan. Echt beroemd werd hij met het tv-programma Het Gulden Schot,
maar radio bleef zijn grote liefde. In 1982 ging hij officieel met pensioen,
maar hij bleef spelletjes presenteren voor Veronica en Radio 538.

Wie Schilperoort zegt, zegt ook de Nederlandse huisvrouw, de door hem meest
geliefde kandidaten in zijn spelletjes. Ze schreven ooit over me: 'De David
Bowie van de Nederlandse huisvrouw'. Ik weet niet hoe dat komt, maar de gewone
vrouw ziet en hoort me graag. Niet dat ik ooit op avances ben ingegaan. Ben je
gek! Meestal waren het van die types met bloemetjesjurken aan. Met zo'n wit vest
erover, zei Schilperoort in hetzelfde interview.

Naast programmamaker was Schilperoort ook een verdienstelijk hobby-dichter.
Dichten doe ik al mijn hele leven. Het zou toch mooi zijn als het eens werd
uitgegeven. In een van zijn manuscripten schrijft hij:.

'Ons leven speelt zich af tussen twee advertentiesMet blijdschap geven wij
kennis van de geboorte vanEn bedroefd geven wij kennis van het overlijden
vanHierover heb ik mijn gedachten laten gaan'.

Kees Schilperoort stierf als weduwnaar. Zijn vrouw Lien, vaak onderwerp van
gesprek in zijn programma's, overleed in 1993.


LOAD-DATE: February 3, 2000

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               2 of 79 DOCUMENTS

                                  De Telegraaf

                               December 29, 1999

COLUMN KRINGEN: PECHVOGEL

LENGTH: 383 words


De verkiezing van de Pechvogel van de Eeuw: hadden we die al gehad?.

Volgens mij niet. Ik claimde haar dan ook onmiddellijk. De spoeling werd immers
dun, na al die andere verkiezingen, zoals bijvoorbeeld, via de radio, die van de
Hond van de Eeuw, waarvoor tot mijn verbijstering Charlotte Nicodemia O'Hickerey
from Highland to Knickerbocker mijn trouwe Zeeuwse Dijkterrier niet eens was
genomineerd.

Geeft niet, baas, gromde zij. Dan word ik wel de Hond van de Volgende Eeuw.

Wat een karakter.

Voor de verkiezing van de Pechvogel van de Eeuw stelde ik uit alle geledingen
van de Nederlandse samenleving een jury samen, onder voorzitterschap van drs.
ir. Quirinus A. Snoepie, hoofdambtenaar op alle ministeries, regelmatig gast in
deze rubriek en niet vies van een schnabbeltje.

Aan hem geef ik nu het woord.

In de eerste plaats, aldus Snoepie, besloten wij de Bekende Nederlanders te
elimineren. Zij waren bij al die andere verkiezingen al genoeg aan de beurt
geweest. Wij concentreerden ons op de gewone man en vrouw, op Jan met de Pet en
Mien Dobbelsteen zeg maar, vanzelfsprekend op voorwaarde dat zij op daverende
wijze door het noodlot waren getroffen.

Een serieuze kandidate, vervolgt de jury-voorzitter, Was de Haagse vrouw die de
afgelopen kerstdagen bekneld in een bijzettafeltje heeft doorgebracht. Maar
uiteindelijk viel haar leed toch in het niet bij dat van de man, eveneens uit
Den Haag, die zichzelf onlangs met een lange ketting, die via zijn gulp naar
zijn hals liep, aan de brug van de Lijnbaan had vastgeklonken.

Het arme schepsel, aldus Snoepie, Had met een vriend een afspraak gemaakt voor
een sm-spel. Deze vriend kwam echter niet opdagen, volgens sommige ter zake
kundige leden van de jury, onder wie uiteraard ikzelf, het optimale genot van de
ware sm-liefhebber. Zo te worden gestraft: heerlijk!.

Groter kan de vernedering toch niet zijn? Opwindender kan... pardon... ik laat
mij te veel meeslepen. Feit is dat de man na anderhalf uur door de politie werd
bevrijd. Wij van de jury vragen ons af of hem daarmee wel een plezier werd
gedaan. Hoe dan ook: zijn droom viel in duigen en daarom is hij voor ons de
Pechvogel van de Eeuw.

En de prijs, meneer Snoepie?.

Domme vraag.

Hoe bedoelt u?.

De Gouden Zweep, uiteraard!

LOAD-DATE: December 30, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               3 of 79 DOCUMENTS

                                  De Telegraaf

                               December 27, 1999

CORKY DE GRAAUW: SPEURTOCHT NAAR EEN BISSCHOP TUSSEN THE MAP LE LEAFS

LENGTH: 2301 words


EDWIN SCHERPENISSE

TORONTO/CLAREMONT (Canada) Weggestoken tussen een woud van bomen ligt Claremont
en op meer dan een uur rijden van de Canadese metropool Toronto lijkt het
bestaan bij het nietige dorpje zo een beetje op te houden. We're in the Boonies,
zegt de uit Trinidad afkomstige taxichauffeur en hij lacht zijn tanden
veelbetekenend bloot. De speurtocht naar Corky de Graauw, een van de
vaandeldragers van Oranje op de Winterspelen van Lake Placid in 1980 en het
gezicht van De Bisschop Amsterdam, lijkt moeilijker dan verwacht. Totdat een
dame, ingeriemd een vijftal honden, ons nauwkeurig kan vertellen waar de Spring
Creek Golfcourse precies ligt. Tien minuten later draait 'Trinidad' het terrein
van de negen holes-baan op. Het clubhuis opgebouwd uit stenen van een huis uit
1823, zo blijkt later ligt er aanvankelijk verlaten bij en wordt slechts
geflankeerd door een oude Cadillac. Schijn bedriegt.

Het lijkt of de tijd stil heeft gestaan als de deur openzwaait en de man met het
befaamde 'slapshot', de fluwelen stickhandling en de ijzeren vuisten vrolijk
lachend en met een weids gebaar op ons afstapt. Karakteristieke snor met baard
tooien nog steeds de meester, die ijshockeyminnend Nederland in vuur en vlam
zette. Corky de Graauw torst slechts een enkele grijze haar, maar zijn voorkomen
heeft iets 'Back to the Future'-achtigs. Achttien jaar geleden speelde hij zijn
laatste wedstrijd voor De Bisschop, om nooit meer naar de vaderlandse
ijshockeystadions terug te keren.

Sponsor De Bisschop goed voor het toen rijkelijk hoge bedrag van een miljoen
gulden per seizoen verdween, Amsterdam ging verder onder de naam S.IJ. Amsterdam
en gedwongen door de economische teruggang vertrok het merendeel van de
Nederlands/Canadese en buitenlandse spelers terug naar The Maple Leaf (alleen de
Amerikaan Bob Sunderland bleef). In het seizoen '81-'82 verkocht voorzitter
Sjoerd Terpstra, een van de drijfveren achter de populariteit van het team in de
hoofdstad, de shirts van de sterren bij opbod tijdens een tombola-avond. Waarmee
de zich later in het bedrijfsleven tot crisismanager ontpoppende preses aangaf
hoe slecht het opeens was gesteld met de stichtingskas.

Met name de shirts van Tom Simpson, de voormalige 'Shotgun' van Toronto Toros,
en De Graauw lagen goed op de markt. Zijn blauw/rode tricot verdween zoals
hijzelf in de vergetelheid en prijkt nu misschien nog steeds ergens aan een muur
van een Amsterdamse woning.

Hoezeer De Graauw nog steeds aan de hoofdstad en Holland hangt, blijkt als we
het clubhuis betreden. De houtblokken in de open haard knetteren gezellig, de
Oranje-leeuw dient als logo van zijn golfcourse en op een eikenhouten tafel ligt
het boek 'Amsterdam' van fotograaf Ed van der Elsken.

Een prachtig boek, he, zegt hij met twinkelende ogen nadat de koffie met Baileys
op tafel is gezet. Om na een kortstondige rust te vervolgen: Korte tijd geleden
was ik voor het eerst sinds lang weer eens in de gelegenheid om op vakantie te
gaan. Ben ik naar Spanje geweest. Daar las ik in Telesport het verhaal over die
oud-wielrenner, Theo Middelkamp. Prachtig. Het intrigeerde me vooral dat hij op
dezelfde dag is geboren als ik: 23 februari. Dan krijg je toch een speciale band
met zo'n man. Nieuwsgierig of hij net zo in elkaar zit als ik. Toen jullie mij
kortgeleden belden voor dit interview, kwam alles weer bij me bovendrijven. Mijn
begintijd bij HIJS Veronica (Den Haag, seizoen '72-'73, red.), De Bisschop
Amsterdam, het Nederlands team. Ik ben nu 49 jaar, mijn zoon Christopher (26) en
dochter Jennifer (30) zijn allebei dokter geworden, maar ik voel me nog zoals in
1981. Jong, energiek. Nu besef ik me eigenlijk pas dat de tijd als een sneltrein
voorbij is gegaan. Gek he?.

Hoewel hij af en toe even naar een woord moet zoeken, spreekt De Graauw na al
die jaren nog bijna vloeiend Nederlands. Alleen zijn Canadese tongval verraadt
een lang verblijf over de grote vijver. Van origine is de voormalig center ook
Nederlander. De wieg van Cornelis Leonardes Alidas Maria Jozef de Graauw stond
namelijk in het Brabantse Bladel, maar op driejarige leeftijd emigreerde hij met
zijn ouders naar Canada. IJshockey is religie in het grootste land ter wereld en
gezien de lange, strenge winters kon een carriere als ijshockeyer niet
uitblijven.

Op achtjarige leeftijd begon hij, op zijn twintigste speelde hij Junior A in
Guelph met verdediger John van Boxmeer. Van Boxmeer (Corky was een hele goeie)
maakte in 1972 zijn opwachting in de National Hockey League (NHL) bij Buffalo
Sabres. Corky de Graauw vertrok naar Nederland met in zijn kielzog andere
Canadese ijshockeypioniers voorzien van een Nederlands paspoort. Leo Koopmans,
Jack de Heer, Larry van Wieren, Chuck Huizinga, Brian de Bruijn. Zo maar een
greep namen uit de geslaagde invasie, die later garant stond voor een Oranje op
mondiaal topniveau.

Onder leiding van Hans Westberg (tevens coach van Amsterdam) stoomde de
vaderlandse trots in een ruk door van de WK C- naar de A-poule (herinnert u zich
Galati 1979 nog? de spectaculaire en allesbeslissende 4-3 overwinning op
Oost-Duitsland na een 3-0 achterstand) en wachtte in 1980 de Winterspelen van
Lake Placid. De Amerikaanse College Kids van coach Herb Brooks kaapten het goud
voor de neus van de oppermachtige Sovjet-Unie weg. Een superstunt die in de VS
werd gekozen tot sportmoment van de eeuw.

Maar vergeet niet dat wij toen ook een wereldprestatie hebben geleverd! De
Graauw keert even in gedachten, komt weer terug tot de realiteit en zegt: Oranje
eindigde als zesde, een plaats achter Canada, nota bene het moederland van de
ijshockeysport. Daarvan hebben ze hier nog raar op hun neus gekeken. Het gaf ook
aan hoe goed het niveau in Nederland destijds was.

En dan pedagogisch: Ik heb veel spelers ontmoet die veel meer hebben verdiend
dan ik. Ze werden prof in Canada of de VS, doken meteen de duurste kledingzaken
in, kochten een peperdure sportwagen en aan het eind van het seizoen was het
geld al op. Moesten ze het seizoen daarop weer knokken voor een nieuw contract.
Als dat er ook kwam dan startte de cyclus van voren af aan. Deden ze niet goed.
Ik heb iets gedaan wat maar voor weinig jongens was weggelegd. Geld raak je zo
kwijt, maar je schat aan ervaring nooit. Ik reisde met De Bisschop en Oranje de
hele wereld over, speelde op de Olympische Spelen en op de WK A-poule in Zweden.
Dat is maar voor zeer weinigen weggelegd. Geestelijk ben ik dus steenrijk.
Geweldig.

Stockholm, april 1981. Na anderhalve minuut staan The Canucks in het WK-duel
tegen Nederland op hun kop en roept heel Canada: Oh, my God! Corky de Graauw was
getuige van een stukje regelrechte 'heiligschennis'. NHL-club Montreal Canadiens
werd uitgeschakeld in de play offs en kon zodoende superster Guy Lafleur afstaan
aan Team Canada. Guy Lafleur, na Wayne Gretzky, Gordie Howe en Bobby Orr de
beste ijshockeyer die ooit was voortgebracht. Op dat moment ook de uitblinker in
de Noord-Amerikaanse profcompetitie. Een keiharde aanvaller waar iedere
verdediger al jaren tevergeefs jacht op had gemaakt. Totdat hij de uit Toronto
afkomstige Oranje-defenseman Rick van Gog op zijn pad trof. Het licht ging uit
bij Lafleur, om later in een ziekenhuisbed weer tot bewustzijn te komen.

De Graauw: Guy Lafleur was vlak voor de wedstrijd geland op het vliegveld, in
razend tempo naar het stadion gebracht en even voordat hij het ijs op wilde
stappen werd hem nog een helm toegegooid. Lafleur speelde in de NHL altijd
zonder hoofddeksel. Op internationaal niveau is dat echter verboden, dus moest
hij wel. Door de randen van de helm kon hij de zijkanten niet goed zien en dus
ook Rick van Gog niet... Velen spraken over een illegale check (elbowing, red.),
maar ik heb daar later met Lafleur aan de bar onder het genot van een glas
whisky ha ha nog eens uitgebreid over gesproken. Hij zei: 'Nog nooit in mijn
leven heb ik zo'n goeie bodycheck gehad. Mijn complimenten...' Dat Triviant er
later een vraag aan besteedde, zegt iets over de impact van het voorval ('Welke
'Duitser' reed Guy Lafleur...?').

Zitten aan de bar met een glas whisky. De Graauw is een gezelligheidsdier pur
sang. Dat is wat ik in Canada het meeste mis, de Nederlandse gezelligheid. Er is
ook geen Engels woord waarmee je dat kunt vertalen. Ik probeer ze hier op de
golfclub wel zover krijgen, maar als ik je zeg dat ik daar al twaalf jaar mee
bezig ben, zul je wel begrijpen dat Canadezen anders in elkaar steken. In
Nederland trapte ik op donderdagmiddag vaak een balletje met Jan Mulder en Sjaak
Swart. Na afloop nog wat drinken. Trouwens, met Soren Lerby kon je ook altijd
lekker feesten na een thuiswedstrijd in de Edenhal. Hij voorop in de polonaise,
wij erachter aan.

Zijn contact met de Russen was daarentegen verre van prettig. Het gerucht ging
dat De Graauw in de spelersbus een robbertje had gevochten met routinier Helmut
Balderis. Dat verhaal klopt niet. Ik heb wel bijna slaande ruzie gehad met
Victor Tichonov, de coach. Wat een vreselijke vent.

Had dat ook een politieke lading, Oost contra West? Het toenmalige systeem vond
ik niks, maar daar ging het niet om. Eind jaren zeventig moesten we met Oranje
een vriendschappelijke interland spelen tegen de Sovjet-Unie in Groningen. Het
vroor en sneeuwde toen verschrikkelijk en er reed geen trein. Slechts vijf
internationals hadden het gehaald, onder wie Henk Hille en ik. De tribunes waren
tot de nok gevuld, maar met zo weinig spelers kun je moeilijk een wedstrijd
spelen. Zeker niet tegen de Russen. Toen ben ik naar Tichonov toegegaan met een
voorstel. Ik zei: 'Als jij ons nou Tretjak op goal geeft en nog een paar
spelers, dan krijg jij onze keeper John de Bruijn. Kunnen we er voor het publiek
toch nog een leuke avond van maken. ' Tichonov reageerde: 'Eerst vijfduizend
dollar dan pas praten we verder.' It ticked me off. Heb 'm verrot gescholden. Ik
kaatste terug: 'Als jij dan zo nodig moet winnen van een stelletje ongeregeld
dan doe je dat maar'. De wedstrijd verloren we met een sterk ingekrompen team
met 10-3. Nog redelijk.

De Graauw staat op, schenkt nog een koffie met Baileys in en vervolgt: Maar
daarmee was de koek niet op. De Sovjets hadden een bus die hen weer naar
Amsterdam zou brengen. Ik dacht: verdomme, ik ga niet mee met die Russen. Ik ben
uiteindelijk toch maar, met een pak bier onder de arm, ingestapt en zei tegen
Tichonov: we rijden mee, klootzak. Heb die Russen ook nog een biertje
aangeboden, maar niemand wilde of zei iets. Ontzettende ijskonijnen. Vlakbij de
Afsluitdijk, rond half twee 's nachts, begaf de bus het in het stikke donker. De
verlichting ging uit, we sneeuwden in en op een gegeven moment vroor het ook
binnen. Geen telefoon in de buurt. Uiteindelijk konden we een uur of vijf later
naar de busgarage worden gesleept. Daar kregen we koffie en broodjes en
babbelden we een poosje met Tretjak. Echt een ontzettend aardige vent. Maar toen
hun vertaler er bij kwam sprak ook hij opeens geen woord Engels meer.

Dan vraagt De Graauw, die zich nog steeds kan opwinden over Tichonov, of we zijn
golfbaan willen zien. Gewapend met golfbal en ijshockeystick (...) wandelen we
naar de eerste hole. Leuk voor een foto, toch? Met groot gemak put hij de bal in
de hole, laat nog een staaltje stickhandling zien en wijst de mooie plekjes op
de winterklaargemaakte course aan.

Negen holes? Komen er nog negen bij? Het gaat economisch goed in Canada, maar
bankiers investeren nu eenmaal niet zo graag in golfbanen. Wat we hier tot op
heden hebben bereikt, is puur met eigen middelen betaald. De Graauw wijst naar
een forelvijver en dan naar een uit rots gehouwen voodoo-hoofd dat volgens hem
van de paaseilanden komt. Een grapje zo verzekert hij later lachend. Maar het
doet het altijd goed bij de klanten.

Spring Creek Golfcourse is er voor iedereen, ook voor Jan met de pet. Door de
week kan je voor veertien Canadese dollar (fl21,00) per dag terecht. In het
weekend kost het twee dollar meer. Zo maak je het golf voor iedereen betaalbaar.
Vroeger was het ijshockey ook een echte volkssport, kon je voor zes dollar gaan
kijken. Daarin is wel verandering gekomen. Tegenwoordig kost een kaartje voor
een NHL-wedstrijd van Toronto Maple Leafs tachtig dollar. Of meer. Is voor velen
niet te betalen. De echte fans zijn ook afgehaakt. Die hebben plaats gemaakt
voor rijke mensen die graag een zakenrelatie willen meenemen naar een wedstrijd.
En die juichen niet. Doodzonde. De sfeer is verziekt.

Verleden, heden. Als de toekomst van het Nederlandse ijshockey ter sprake komt
is De Graauw gematigd optimistisch. Dus Henk Hille (bondsdirecteur, red.) denkt
met louter Nederlands talent over vier jaar terug te zijn in de A-poule? Lukt
hem nooit. Hij vergeet gemakshalve waarom hij zo'n goede verdediger is geworden,
met Oranje en De Bisschop destijds op zo'n hoog niveau mee kon. Louter omdat hij
met veel buitenlanders rondschaatste. Het probleem is dat jongens als Henk
Hille, William Klooster, 'Turbo' Tjakko de Vos hij schaatste sneller dan hij kon
denken en Jerry Schaeffer iets anders zijn gaan doen, want zij hadden de rol
kunnen vertolken die de Nederlandse/Canadezen in de jaren zeventig en begin
jaren tachtig speelden: jeugd opleiden. Een gemiste kans. Het ijshockey had er
nu beter voor kunnen staan. Niettemin wens ik Henk toch veel succes met zijn
Nederlanders.

Nog eenmaal put De Graauw, ooit een seizoen Telesport-columnist, de bal
vlekkeloos in een hole en houdt het dan voor gezien. Buiten slaapt 'Trinidad' in
zijn taxi, wachtend op de klanten die weer naar de bewoonde wereld moeten,
Toronto. Corky de Graauw wacht ook, maar dan met smart. Zijn dochter Jennifer is
in verwachting en uitgerekend op 1 januari 2000. Het nieuwe millennium heeft
voor hem het grootvaderschap in petto. Een grootvader, van '31'..

LOAD-DATE: December 28, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               4 of 79 DOCUMENTS

                                  De Telegraaf

                               December 23, 1999

EEUWGENOTEN UIT HET LEVEN GEGREPEN

LENGTH: 416 words


Eeuwgenoten: uit het leven gegrepen ESTHER KLEUVER Bij het naderen van het
nieuwe millennium wordt de ene verkiezing na de andere gehouden. De sportman van
de eeuw, de popgroep van de eeuw en de gebeurtenis van de eeuw zijn daar slechts
voorbeelden van. Maar hoe zat het met het leven van de 'gewone' vrouw in de
afgelopen honderd jaar? Wat heeft zo iemand allemaal niet meegemaakt in een eeuw
waarin twee wereldoorlogen werden uitgevochten en de technologische
ontwikkelingen elkaar in rap tempo opvolgden?  In de theatervoorstelling
'Eeuwgenoten' vertellen verschillende vrouwen tussen de 60 en de 84 jaar wat hen
gedurende hun leven allemaal heeft beziggehouden. Het gaat hier om elf vrouwen
uit Utrecht die het spannend vonden om eens aan zo'n project mee te werken.
Yolande Bertsch en Daria Mohr (beiden ooit werkzaam bij het Werktheater)
tekenden voor de regie. Zoals bij het Werktheater ook gebruikelijk, kwam de
voorstelling 'Eeuwgenoten' tot stand door opdrachten en improvisaties. Langzaam
maar zeker een stuk opbouwen door er gewoon mee aan de slag te gaan. Daria Mohr:
Hoewel de aanpak ongeveer hetzelfde was als bij het Werktheater, hadden we nu
natuurlijk niet met professionele acteurs te maken. Yolande Bertsch: Ik had nog
nooit met amateurs gewerkt, en merkte dat dit toch een heel andere aanpak
vergde. Er waren bijvoorbeeld technische beperkingen, waardoor het moeilijk was
een vorm te vinden waarin die vrouwen tot hun recht kwamen. Herinneringen De
vrouwen spelen uiteindelijk zichzelf, maar toch ook weer niet. Ze vertolken
eigenlijk een personage dat sprekend op hen lijkt. Dat geeft ook meer vrijheid,
want als je volledig als jezelf op het toneel gaat staan, ben je wel erg
kwetsbaar, vertelt Yolande. Je kunt het een GEBREIDE voorstelling noemen. We
hebben allerlei flarden en herinneringen aan elkaar gemonteerd in een
associatief verband. Jos Groenier heeft daarbij voor een prachtig toneelbeeld
gezorgd en Anke Noorman is op toneel de aangeefster van de herinneringen.
Gemakkelijk was dit project niet. Yolande Bertsch: Ik had het wel een beetje
onderschat. Een voorstelling maken met elf mensen en maar dertig repetities is
eigenlijk van de gekke. Toch heb ik er geen seconde spijt van gehad. Het was een
unieke ervaring om zo te werken. Mohr beaamt dat: We hebben zoveel vertrouwen en
liefde van die vrouwen gekregen. Dat is hartverwarmend. 'Eeuwgenoten' is t/m 6
januari in de Stadsschouwburg Utrecht in de Blauwe Zaal te zien. Info:
030-230.20.23.

LOAD-DATE: December 24, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               5 of 79 DOCUMENTS

                                  De Telegraaf

                               December 22, 1999

HOOFDARTIKEL: LACHWEKKEND

LENGTH: 204 words


Het ministerie van Volkshuisvesting, Ruimtelijke Ordening en Milieu heeft zijn
4500 medewerkers die een fietstas hebben gekregen als kerstcadeau, gevraagd die
weer in te leveren.

Gebleken is namelijk dat er meer cadmium in de tassen zit dan is toegestaan.
Weliswaar leveren ze geen gevaar op voor de gezondheid, maar als ze ooit bij het
afval terechtkomen kan schade aan het milieu ontstaan.

Dit laatste moet vermeden worden. Daar heeft VROM groot gelijk in.

Maar afgezien daarvan, is het tamelijk lachwekkend dat een departement dat bij
het minste of geringste op milieugebied aan de bel trekt, zelf zo'n domme fout
maakt.

Dat VROM zijn medewerkers een fietstas cadeau geeft, kan er misschien toe leiden
dat zij de auto iets vaker laten staan.

Een nobel streven.

Maar nu de gulle kerstman er achter is gekomen dat hij per ongeluk iets
milieuschadelijks cadeau heeft gedaan, mag hij zichzelf daarvoor wel eens stevig
kapittelen. Ook de gewone burger wordt immers aangepakt, als hij per ongeluk
eens een milieufoutje maakt.

De importeur van de betreffende fietstassen heeft een proces-verbaal gekregen.
Het zou niet misstaan, dat proces-verbaal dit keer te laten afdoen met een
waarschuwing.

LOAD-DATE: December 23, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               6 of 79 DOCUMENTS

                                  De Telegraaf

                               December 16, 1999

EUROPA TE GRETIG MET UITBREIDING

LENGTH: 797 words

DATELINE: DEN HAAG


Gemma Buters.

Geen probleem zo groot of de Europese Unie lost het wel op. Als de uitbreiding
van de Unie naar het Oosten is voltooid, dan hebben we straks een continent vol
vrede, veiligheid en welvaart. Dat was ongeveer de boodschap van de Europese
regeringsleiders tijdens de EU-top van afgelopen weekeinde in Helsinki toen zij
Turkije de kandidaat-status toekenden en de onderhandelingen over het
EU-lidmaatschap openstelden voor alle 12 aspirantleden. Hoog tijd voor wat
gezond realisme, meent EU-expert Alfred Pijpers van het Instituut Clingendael in
Den Haag.

Volgens de politicoloog verwachten de politici te veel van de uitbreiding.
Europa heeft altijd de neiging met blauwdrukken te werken en nu heeft men weer
een nieuwe utopie, namelijk de uitbreiding, zegt Pijpers in zijn kantoor in het
statige pand van Clingendael. Mijn bezwaar is dat de kritische kanttekeningen
bij dit project niet worden besproken. Zeker in Nederland wil men geen debat
voeren over de voors en de tegens, het hele verhaal is doordrenkt van de zucht
naar consensus.

Pijpers is in principe geen tegenstander van de vergroting van de Europese
familie, die in de tweede helft van het volgende decennium van start zal gaan.
Maar hij ergert zich aan de neiging bij politici om dergelijke grote projecten
als een geneesmiddel voor alle problemen te presenteren.

Het is een illusie dat je daarmee onze nationale problemen zou kunnen oplossen,
zoals dat van de asielzoekers. Als het moeilijk wordt, dan gaan we heel hard
'Europa' roepen. In Nederland laat men Europa een rol spelen die de EU helemaal
niet aan kan. Het is opium voor het Europese volk.

Twee jaar geleden was de gretigheid om de voormalige Sovjet-satellieten toe te
laten tot de EU lang niet zo groot als nu. De Kosovo-oorlog zet echter een grote
druk op de Unie om snel nieuwe leden toe te laten. Men denkt dat uitbreiding de
enige manier is om vrede en stabiliteit in Europa te waarborgen. Pijpers
waarschuwt echter voor te veel optimisme op dit onderdeel.

Natuurlijk is de uitbreiding goed voor de stabiliteit. Maar het is geen garantie
dat het in de nieuwe lidstaten dan meteen goed zal gaan. De kwestie
Noord-Ierland is bijvoorbeeld ook niet opgelost door het EU-lidmaatschap van
Groot-Brittannie, stelt hij.

Je haalt ook een hoop problemen binnen van economische aard. Arbeidsmigratie,
criminaliteit enzovoort. Maar die hebben we nu ook al lang, los van de
uitbreiding. De vraag is of de vergroting van de Unie daar wat aan kan
veranderen. Sommige problemen kunnen we binnen de huidige EU al niet aan. Het is
bijvoorbeeld onzin om te denken dat Brussel een effectief beleid tegen
criminaliteit kan opzetten. In de VS lukt ze dat ook niet, het is gewoon een
onderdeel van de moderne samenleving.

Pijpers vindt dat men zich in Nederland niet te zeer moet bezighouden met de
uitbreiding van Europa, maar zich op nationaal niveau moet concentreren op de
problemen die de burgers nu bezighouden, zoals het geweld in de grote steden, de
criminaliteit, drugsproblematiek, milieu en het dichtslibben van wegen en
steden. De vraag is of de uitbreiding van Europa daar wat aan kan doen, in
hoeverre wij de EU nodig hebben om te realiseren wat wij als land willen. Het
hele verhaal heeft erg academische trekjes, het staat erg ver van de gewone
burger.

Uiteindelijk verwacht de Clingendael-onderzoeker dat Nederland er niet eens
zoveel van zal merken als de nieuwe lidstaten vanuit Oost-Europa de Unie
binnenkomen. De Nederlandse economie is groter dan die van alle nieuwe
toetreders samen, relativeert hij. Misschien komen er wat meer Polen hierheen,
maar die stroom kan je dan veel beter reguleren door afspraken te maken.
Natuurlijk moet er veel geld naar die landen, maar we kunnen wel een stootje
hebben. Nederland is nu al gewend om jaarlijks 8 a 9 miljard te besteden aan het
verkleinen van de kloof tussen arm en rijk. En als je de mensen in Polen of
andere landen een perspectief kan geven dat ze daar iets kunnen opbouwen, dan
komen ze niet hierheen.

Alles overwegend denkt Pijpers dat de huidige Europese Unie wel in staat is de
nieuwkomers op te vangen, mits de bestaande subsidieregelingen worden hervormd
omdat de Brusselse schatkist anders binnen de kortste keren leeg zou zijn. Je
moet de club openstellen voor de Europese volken die er door de voormalige
Sovjet-Unie buiten zijn gehouden.

Dan is er nog de kwestie Turkije, dat voor 90% in Azie ligt en het eerste
islamitische EU-lid zou worden. Voorzitter Nicole Fontaine van het Europees
Parlement waarschuwde in Helsinki voor culturele problemen als Turkije lid van
de Unie zou worden. Culturele integratie is helemaal niet nodig in de Unie,
meent Pijpers. Ik integreer ook niet met de Italianen en die zitten er al
vijftig jaar in.

LOAD-DATE: December 17, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               7 of 79 DOCUMENTS

                                  De Telegraaf

                               December 14, 1999

DUITS VERTROUWEN IN 'DE POLITIEK' GESCHOKT

LENGTH: 631 words


De Duitse burger dreigt het groeiend aantal affaires het vertrouwen in de
politiek te verliezen.

Na oud-kanselier Helmut Kohl (CDU) liggen nu ook bondspresident Johannes Rau en
Verkeersminister Reinhart Klimmt (beiden SPD) onder vuur. De dag- en weekbladen
puilen uit van ingezonden brieven waarin lezers hun afkeuring uiten over 'de
politiek'.

Alleen al vermoedens van omkoopbaarheid door geheime rekeningen, betaalde
reisjes en gratis vliegarrangementen geven aanleiding tot teleurgestelde
reacties van de 'gewone' man.

Terwijl de Duitse christen-democraten nog druk bezig zijn de schade van de
'affaire Kohl' te inventariseren, kondigt zich al het volgende politieke
schandaal aan. Bondspresident Johannes Rau zou zich in zijn 'vorig leven' als
minister-president van Noordrijnland-Westfalen gratis hebben laten vervoeren
door een particuliere luchtvaartmaatschappij.

De socialistische bewindsman zou deze gunst bij herhaling hebben genoten in het
gezelschap van Heinz Schleusser, minister van Financien in voornoemde deelstaat.
De reisjes zouden niet alleen de socialistische SPD in de verkiezingstijd ten
goede zijn gekomen, maar ook een prive-karakter hebben gehad. Een van de
onbetaalde luchtreizen van Rau voerde naar een vakantiehuisje aan de Noordzee,
zo luidt althans de beschuldiging in de pers.

Het jachtseizoen op groot politiek wild is door de Duitse pers al een paar
maanden geleden geopend. En niet zonder gevolgen.

Gerhard Globowski (SPD), minister-president van de deelstaat Nedersaksen, moest
vorige maand zelfs zijn baan eraan geven. De opvolger van Gerhard Schroder in
Hannover kwam kort na zijn aantreden in opspraak. Hij zou zich in prive-uitgaven
hebben laten 'sponsoren' door een bierbrouwerij en een reisorganisatie.
Globowski ging al mopperend heen dat politici kansloos zijn als de pers eenmaal
een hetze is begonnen.

Ook in opspraak gekomen is Reinhard Klimmt (SPD). Hij is sinds enige maanden de
nieuwe minister van Verkeer in het kabinet van bondskanselier Gerhard Schroder.
Klimmt komt uit de deelstaat Saarland en was daar partijvoorzitter.Duur diner.

De SPD in Saarland organiseerde vorig jaar zomer een groots opgezet diner van
vijf gangen dat driehonderd mark per persoon kostte. Klimmt zou ervoor
verantwoordelijk zijn geweest dat de deelnemers geen rekening van de
horeca-ondernemer mee naar huis kregen, maar een bonnetje van de SPD. Het
gepeperde uitje was op die manier getransformeerd tot een 'partijdonatie' en
aftrekbaar geworden voor de belasting.

Sinds duidelijk is dat Helmut Kohl het tijdens zijn kanselierschap niet zo nauw
nam met de wettelijke regels op het gebied van partijfinanciering, worden bij
onze oosterburen alle uitgaven op dit gebied onder een vergrootglas gelegd.

Het weekblad Der Spiegel ontdekte zo dat de Saarlandse SPD een bedrag van 70.000
mark buiten de boeken zou hebben gehouden. Mogelijk een tweede vlekje op het
blazoen van Klimmt, die sinds zijn promotie naar Berlijn ook tot de categorie
'groot wild' kan worden gerekend.

Volgens Rita Sussmuth (CDU), oud-voorzitter van de Duitse Bondsdag, lijdt het
geen twijfel dat de affaires rond politici de democratische cultuur schade doen.
Het is ook de kracht van het democratisch systeem dat deze zwakheden,
ongerechtigheden en fouten worden opgespoord en opgehelderd, verklaarde zij
gisteren. De keerzijde van de medaille is dat in de bevolking steeds meer de
indruk ontstaat dat partijen en politici corrupt zijn.

Sussmuth was zelf enige jaren geleden doelwit van negatieve publiciteit. Zij zou
zich door de Duitse luchtmacht van en naar prive-onderkomens in Nederland en
Zwitserland hebben laten vliegen. Een onderzoekscommissie kwam tot de conclusie
dat 'tijd en veiligheid' destijds verdedigbare argumenten waren.

LOAD-DATE: December 15, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               8 of 79 DOCUMENTS

                                  De Telegraaf

                               December 11, 1999

HET LEED VAN NASHVILLE. DE VERHALEN ACHTER DE VIJFTIEN MEEST AANGRIJPENDE
COUNTRYSONGS ALLER TIJDEN

LENGTH: 3361 words


EVERGREENS.

In Nashville, het hart van country & western, koesteren nog altijd duizenden
mannen en vrouwen de hoop dat ze in kantoortijd het liefdeslied schrijven dat
alle liefdesliederen overbodig maakt. De meesten druipen gedesillusioneerd af,
een enkeling slaagt. Jip Golsteijn over de verhalen achter de meest
legendarische countrysongs, verpakt in zijn persoonlijke top 15.

Op de drempel van 2000: de verhalen achter de vijftien meest aangrijpende
countrysongs aller tijden.

Het leed van Nashville.

Johnny Cash houdt het erop dat 'Folsom Prison Blues' de mensen zo aanspreekt,
omdat iedereen op zijn of haar manier in een gevangenis leeft, of het nou werk,
religie of huwelijk is.

Hank Williams was het type dat boos werd als hij z'n gitaar oppakte en er geen
nieuwe song kwam, maar over 'Jambalaya' deed hij onkarakteristiek lang, wel een
week of drie.

Tot Danny Hills verbazing huilde iedereen in zijn bier zodra hij zijn mond
opendeed om te zingen. Het inspireerde hem 'Detroit City' te schrijven. De
versie van Jerry Lee Lewis ging de hele wereld over. Zelfs naar Wales, waar een
22-jarige mijnwerker 't op de radio hoorde. Zijn naam: Tom Jones.

Tekst: JIP GOLSTEIJN

Mozart schreef soms zaterdagnacht nog een stukje muziek, waarop de dochter van
de keizer zondagochtend, na de kerkgang, piano kon studeren. Maar ook voor een
herdenkingsmis, als er een getrouwe uit hogere hofkringen was overleden, draaide
hij zijn hand van componeren niet om. Niet langer dan een week tenminste,
dezelfde tijd die hij nodig had voor een Italiaanstalige opera, ter gelegenheid
van een staatsiebezoek van een Romeinse of Florentijnse
hoogwaardigheidsbekleder. Ik wil maar zeggen: er is meer mooie muziek gemaakt in
opdracht van corrupte pausen en tirannen dan uit goddelijke inspiratie.

Nergens ter wereld weten ze dat beter dan in Nashville, de zelfbenoemde Music
City U.S.A., hoofdstad van country en, in betere tijden, western. Daar zitten ze
tot op de dag van vandaag, duizenden mannen en vrouwen, die zelf geen hoop mogen
koesteren op een plaats in de schijnwerpers, in kantoortijd nog voor de lunch
het liefdeslied te schrijven dat alle andere liefdesliederen overbodig moet
maken. Het zijn niet de eersten de besten die het treurige bestaan van
broodschrijver hebben geleid. Ik kan me een soort jongere uitgave van Larry 'JR'
Hagman herinneren, die me een keer liet horen wat hij van zijn vader, een
muziekuitgever, had geerfd: drie dozijn songs van de hand van een 20-jarige John
Hiatt, lang geleden anderhalf jaar op de loonlijst, voor tachtig dollar per
week, zonder dat er ooit een song van hem aan wie dan ook was gesleten, zelfs
niet nadat Hiatt het had al lang had geschopt tot een van de meest uitgevoerde
songschrijvers in de business. En dan behoorde Hiatt nog niet eens tot de 20.000
mensen die wekelijks in Nashville uit de Greyhound stappen om binnen het jaar
vele illusies armer weer thuis te zitten in Oklahoma of Arkansas.

De Russische acteur, regisseur en theaterhervormer Konstantin Stanislavsky
(1863-1938), uitvinder van het 'psychologisme' in de toneelkunst en daarmee van
Amerikaans 'method acting', bedacht ooit dat er 37 'plots' zijn waarop elke
dramatische handeling is terug te voeren (jongen ontmoet meisje, jongen raakt
meisje kwijt, enzovoort). In de country & western doen ze het met minder dan de
helft. Er zijn maar vijftien soorten countrysongs: 1) liederen die 'thuis'
verheerlijken, 2) religieuze liederen, 3) liederen over dood en verderf, 4)
komische liedjes en 'novelties', 5) gezongen liefdesverklaringen, 6) klaagzangen
over verloren of onbeantwoorde liefde, 7) idem over overspel, 8) kroegliederen,
9) sociaal commentaar, 10) oorlogs- of vaderlandslievende liederen, 11)
gevangenisliederen, 12) liederen waarin de gewone man wordt geprezen of diens
troosteloze bestaan juist wordt beweend, 13) cowboysongs, 14) 'road songs' en
15) liederen die een verhaal vertellen dat als metafoor kan dienen voor het
leven zelf. Hierbij de mooiste voorbeelden uit elk genre.

1 (Thuis best): Danny Dill, in 1960 een aspirant-songschrijver van even in de
twintig, vervloekte de boekingsagent die hem een optreden in een kleine club,
type laatste halte voor de goot, had bezorgd in Detroit, vijftienhonderd
kilometer van huis. Maar tot zijn verbazing huilde iedereen in zijn bier zodra
hij zijn mond opendeed om te zingen. Na afloop moest hij tientallen verhalen
aanhoren, in zuidelijker accenten dan dat van hemzelf, waarin mensen hun nood
klaagden over de onverdraaglijkheid van een baan aan de lopende band in de
auto-industrie en heimwee naar een leven in de schoot van familie, in Alabama,
Tennessee of Kentucky. Thuisgekomen schreef Dill 'Detroit City'. Het duurde drie
jaar voor Jerry Lee Lewis het opnam, maar die versie ging dan ook de wereld
over. Zelfs naar Wales, waar een 22-jarige mijnwerker hem op de radio hoorde.
Zijn naam: Tom Jones.

2 (Geloof): De mooiste 'gospel' aller tijden, 'Amazing Grace', is (mede)
geschreven door een van de grootste zondaren die ooit heeft geleefd. John
Newton, in 1725 geboren en voor galg en rad opgegroeid in het armoedigste deel
van Londen, was jaren slavenhandelaar, kapitein van zijn eigen, gekaapte, schip
geweest, toen onverklaarbare wroeging hem deed besluiten theologie te gaan
studeren. Zestien jaar duurde het voor de Anglicaanse Kerk zijn zonden vergaf en
hem benoemde tot dominee in een dorpje in het graafschap Avon. Zijn eerste preek
eindigde met 'Amazing Grace', een gedicht van eigen hand. Newton stierf in 1806,
maar zijn meesterwerk overleefde hem zo lang, dat William 'Singing Billy'
Walker, een Amerikaanse collega, er 29 jaar later muziek op kon maken. Het zou
echter tot de jaren twintig van deze eeuw duren voor twee concurrerende
kerkkoren, The Wisdom Sisters en Dye's Sacred Harp Singers, 'Amazing Grace' op
de plaat zouden zetten en zo de boodschap verbreidden tot in alle uithoeken van
de Engelstalige wereld. Waarna de rest volgde. Nederland het laatst. Pas in 1971
sleet Karel Hille zijn Nederlandse vertaling, 'Waarheen Waarvoor', aan Mieke
Telkamp. Het zou Neerlands begrafenishit bij uitstek blijven, tot Gordons 'Kon
Ik Maar Even Bij Je Zijn'. Ik weet zeker dat John Newton en Billy Walker ze
allemaal zouden hebben vergeven.

3 (Dood): Het eerste liedje dat Elvis Presley ooit in het openbaar zong, was
'Old Shep'. Hij deed dat als 4-jarig kleutertje, op een 'fancy fair' in Tupelo,
Mississippi, zes jaar nadat Red Foley, in kleine kring herinnerd als schoonvader
van Pat Boone, het in 1933 had geschreven en als eerste op de plaat gezet. Het
was Pats vrouw Shirley die jaren later onthulde dat de hond uit de titel, die in
de ongegeneerde smartlap moet worden afgemaakt omdat hij van ouderdom blind is
geworden, in werkelijkheid Hoover heette en door een buurman was vergiftigd,
toen hij al over de twintig was. De mooiste versie die ik van 'Old Shep' heb
gehoord was van Bruce Springsteen, tijdens een 'sound check', voor een optreden
in een sporthal. In Nashville.

4 (Humor): Hank Williams schreef 'Jambalaya' als geintje, enkele maanden voor
zijn dood, die kwam op de achterbank van een van zijn zeven Cadillacs, op weg
naar een optreden in Canton, Ohio, op Nieuwjaarsdag 1953. Hank was het type dat
boos werd als hij de gitaar oppakte en er geen nieuwe song kwam, maar over
'Jambalaya' deed hij onkarakteristiek lang, wel een week of drie. Dat kwam omdat
hij de melodie had gestolen van 'Grand Texas', een geliefd dansliedje onder
Cajuns, de Franstalige inwoners van de moerassen van Louisiana. 'Jambalaya', een
van de meest uitgevoerde songs ooit, wordt nog moeiteloos van Pool tot Pool
meegezongen, hoewel bijna niemand weet waar de tekst over gaat. Ter stichting en
vermaak: de 'pirogue' uit het derde couplet is een uit een boomstam geholde
kano, de 'file' en 'gumbo' uit het refrein zijn respectievelijk een combinatie
van tijm en sassafras, om saus mee in te dikken, en een stamppot of fricassee
van vis of vlees, op basis van olie en meel. Zelfs Chuck Guillory, de man die
'Grand Texas' in 1949 op de plaat had gezet, toonde zich verre van haatdragend.
Als Hank bij hem in zijn restaurant in Baton Rouge kwam eten, kreeg hij steevast
een gratis maal voorgezet. Hij mocht alleen niet kiezen.

5 (Liefdesverklaring): In een stad die zich, slechts half schertsend, beroept op
zijn slechte smaak, gold John Hartford als een verfijnde intellectueel. Dat kon
hem mooi nagedragen worden, als een van zijn songs weer eens een flop was
geworden: te goed voor het grote publiek. Hij had dan ook weinig hoop voor
'Gentle On My Mind', geinspireerd op 'Dr. Zhivago'. Vier coupletten van vier
ellenlange zinnen elk, voor Hartford zelf nog van het soort
geniaal-of-onzin-doorhalen-wat-niet-verlangd- wordt, en geen refrein. 'Dr.
Zhivago' kreeg vijf Oscars en John Hartford een gouden plaat. Zijn enige.

6 (Onbeantwoorde liefde): Ralph Mooney was pas 22 in de zomer van 1949, maar al
jaren getrouwd en vader van een dochter van anderhalf. Hij was ook een zware
alcoholist. Elke dag reed hij in zijn Mustang naar de club, 'down town' Las
Vegas, waar hij werkte als steelgitarist in een countryband, om al spelend zo
dronken te worden dat hij blij was als hij tegen het ochtendgloren kruipend zijn
trailer aan de rand van de stad had gehaald, waar zijn gezin al op hem wachtte.
Terwijl hij volslagen beschonken een half uurtje met zijn dochtertje speelde,
ging zijn vrouw de auto ophalen, in een taxi. Leuk was anders, maar ze pikte
zijn gedrag. Overdag dronk Ralph immers niet? Tot hij het op een dag, zaterdag,
zijn enige vrije, wel deed. Tijdens het boodschappen doen liepen de Mooneys
Charles Seals, de gitarist van de band, en diens vrouw tegen het lijf. Charlie
stelde Ralph voor een whiskey te gaan drinken, terwijl 'de drie gratien' de
boodschappenlijstjes af zouden werken. Maandagochtend was Ralph weer thuis. Zijn
vrouw en dochter niet. Die waren naar haar moeder in Los Angeles, stond op het
briefje naast de telefoon. Ralph had het nog niet uit of het toestel rinkelde.
Aan de lijn was Charlie. Zijn vrouw had hem verlaten. Over de telefoon schreven
ze in een paar minuten 'Crazy Arms'.

7 (Overspel): Mel Tillis was twaalf toen de Tweede Wereldoorlog eindigde. In het
slaperige stadje in Florida waar hij was opgegroeid, had hij er weinig van
gemerkt. Maar nu was de enige soldaat die de vijfhonderd zielen tellende
gemeenschap had voortgebracht, terug uit Europa. In een rolstoel. Maar met zijn
kersverse bruid, een Engelse verpleegster, die hem had verzorgd in het militaire
ziekenhuis waar hij na de invasie van Normandie zwaargewond was opgenomen. Er
was goede hoop dat hij spoedig weer zou kunnen lopen. Dat gebeurde ook. Maar
nooit lang achter elkaar, dan moest hij soms maanden terug in zijn rolstoel. In
een zo'n periode begon de Engelse 's avonds uit te gaan. Nou ja, uit, voor de
deur van de enige bar van het stadje liep ze uren heen en weer, op haar paasbest
gekleed, op hoge hakken en opgemaakt of ze naar de opera moest. Niemand van de
mannen binnen durfde haar echter aan te spreken. Jupiter, Florida, was in 1946
nog Norman Rockwell-land, idyllisch en godvrezend. Mel Tillis durfde wel. Hij
genoot van de eerste vrouwelijke belangstelling voor hem die niet van zijn
moeder of zusters kwam. Bovendien was hij nog jong genoeg om zijn stadgenoten er
niet iets achter te laten zoeken. Dat deden ze ook niet achter de afscheidskus
die hij van haar kreeg, toen hij naar Nashville vertrok, om songschrijver te
worden. In Music City schreef hij 'Ruby, Don't Take Your Love To Town', vanuit
het standpunt van de man in de rolstoel, met wie hij nooit zelfs maar kennis had
willen maken. Kenny Rogers & The First Edition namen het nummer op. Het bleek te
worden opgevat als de eerste song over Vietnam. Toen 'Ruby' No.1 stond, begon
Mels geweten te knagen. Als het echtpaar zichzelf nou eens in de song had
herkend, om van Jupiter, Florida, nog maar te zwijgen? Tillis hoefde niet met de
Greyhound, hij kon de Lear Jet van Willie Nelson lenen. De oorlogsveteraan en
zijn Engelse bleken dood. Hij had eerst haar en toen zichzelf een kogel door het
hoofd gejaagd.

8 (De Kroeg): Op een warme, maanloze nacht in 1952 reed Jay Miller door
Louisiana. Op de autoradio hoorde hij Hank Thompson 'The Wild Side Of Life'
zingen en de schrijver, William Warren, uitleggen wat hem tot de song had
geinspireerd. Hij was nog geen half jaar getrouwd geweest toen zijn vrouw hem
had verteld de armoede niet langer te kunnen verdragen en van hem af te willen.
Ze waren amper van tafel en bed gescheiden, in afwachting van de rechterlijke
uitspraak die hun scheiding officieel moest maken, toen hij haar een bar zag
binnenkomen, in het gezelschap van een perfect in het pak zittende man, die
contant hele flessen wijn en whiskey betaalde, uit een varkensleren
portefeuille. Warren had zich getroost met de gedachte dat ze niet zozeer van
hem af had gewild, als wel terug had verlangd naar 'de wilde kant van het
leven', waaruit ze volgens hem was voortgekomen (haar ouders hadden een chic
hotel gehad, in Savannah, Georgia). Warrens uitleg stond Jay Miller tegen. Als
gelovig christen vond hij niet dat man en vrouw door iets anders dan de dood
konden worden gescheiden. Thuisgekomen schreef hij 'It Wasn't God Who Made Honky
Tonk Angels', als antwoord op 'The Wild Side Of Life'. Het werd een nog grotere
hit.

9 (Sociaal): Merle Haggard was 'the next big thing in country' toen zijn toerbus
in 1969 door Muskogee, Oklahoma, reed. Zijn band, The Strangers, staarde somber
naar buiten. Ik wil wedden dat ze hier geen marihuana roken, zei Roy Burris, de
drummer. Iedereen gierde het uit, behalve Merle. Die begon te noteren wat ze
vast nog meer niet deden in het middenwesten van de Verenigde Staten, waar
Nixons zwijgende meerderheid woonde: LSD slikken, oproepkaarten voor militaire
dienst verbranden, vrije liefde bedrijven, enzovoorts. Tien kilometer buiten de
gemeentegrens was 'Okie From Muskogee' klaar. De zwijgende meerderheid wist het
nog niet, maar ze had een woordvoerder.

10 (Oorlog): Ook in 1953 werden er al oproepkaarten verbrand, om dienst in de
Koreaanse oorlog te vermijden. Een zo'n 'de facto deserter', Billy Barton, legde
net een kaartje, in de Clover Club in Bakersfield, Californie, toen een vriend,
met verlof uit Taegoe, nog in uniform, bij hem kwam uithuilen. Zijn vriendin had
het uitgemaakt, al maanden geleden, zonder dat hij het had geweten. Haar brief
naar het centrale adres van de Amerikaanse strijdkrachten in Seoel moest zijn
weggeraakt, of misschien was van hogerhand besloten dat het moreel der troepen
door Chinese offensieven al genoeg was aangetast. Billy Barton, gezegend met
meer gezond verstand dan moed, vroeg zich af of er geen brood zou zitten in een
standaardbrief voor gefrustreerde verloofdes. Hij werd door de hele bar
weggehoond. Op een man na. Die vond het een goed idee. Hij wilde het wel ruilen
tegen de Kaiser waarin hij voor was komen rijden. Toen 'A Dear John Letter' hem
meer had opgebracht dan de auto nieuw had gekost, gaf hij Billy Barton eenderde
van diens song terug. Nog een derde verkocht hij, aan een andere vaste klant van
de Clover, Fuzzy Owen, voor de prijs van een nieuwe Kaiser. Een derde hield hij.
Iedereen was al gauw uit de kosten. Behalve Billy Bartons vriend. Die sneuvelde
bij Inchon.

11 (Gevangenis): Ooit zocht ik met mijn vrouw onze dochter op, die in die tijd
studeerde in Sint Petersburg. Voor onze eerste avond samen in maanden had ze
geen risico genomen, maar een tafel gereserveerd in het duurste
(hotel-)restaurant van de stad: acht Amerikaanse dollars voor elk van de drie
hoofdgerechten. Voor die prijs kreeg je nog live entertainment ook. Een Rus van
hooguit twintig, met zijn grijze Beatle-pakje aan en Ray Ban Outdoorsman II op
een kruising tussen James Dean en een gangster uit een film van Martin Scorsese,
zong, in zuidelijk Amerikaans Engels: 'I shot a man in Reno just to watch him
die'. Het mankeerde er nog maar aan dat het publiek opsprong en begon te
juichen, zoals de langgestraften deden toen Johnny Cash in 1968 bij hen in de
gevangenis 'Folsom Prison Blues' zong. Cash houdt het er zelf op dat mensen een
zin als 'I bet there's rich folks eating in a fancy dining car, they're probably
drinking coffee and smoking big cigars', het beeld dat de hoofdpersoon uit
'Folsom Prison Blues' schetst vanuit het getraliede raam van zijn cel, zo
aanspreekt omdat iedereen op zijn of haar manier in een soort gevangenis leeft,
of het nou werk, religie of huwelijk is. Mooi gezegd. Maar de man is dan ook een
songschrijver van wereldklasse.

12 (De gewone man): Dat neemt niet weg dat hij een goede song van een ander
(h)erkent als hij er een krijgt aangeboden, zoals 'Busted' van Harlan Howard,
Nashville's beste lopende-bandschrijver ooit. Maar Cash had een verzoek: mocht
het, in plaats van over mijnwerkers, ook over katoenarbeiders gaan? Dat maakte
identificatie met de hoofdpersoon, die van armoede niet meer weet hoe hij zijn
hoofd boven water moet houden, nog gemakkelijker. Of het aan die wijziging lag
weet ik niet, maar niet Johnny Cash, doch Ray Charles scoorde de grootste hit
met 'Busted'. Ik denk van niet. Alleen Burl Ives zong de oorspronkelijke versie,
met de mijnwerker als hoofdpersoon. En Ives houdt zijn hoofd niet eens meer
boven de grond, laat staan boven water.

13 (Cowboysongs): Bob Nolan, een mijnwerker uit het hoge noorden van de Canadese
provincie Saskatchewan, had nog nooit woestijn, laat staan woestijngras, gezien
toen hij in 1934 de song schreef die de geschiedenis in zou gaan als 'Tumbling
Tumbleweeds'. Die heette eigenlijk 'Tumbling Leaves', maar dat concept bleek
moeilijk te bevatten voor het publiek uit Arizona, waarvoor The Sons of the
Pioneers, de band waarin Nolan speelde, het nummer voor de eerste keer speelde.
Dat had zelden bladeren gezien, en al helemaal geen vallende. Toen ze een
verzoekje te veel naar zijn zin hadden gekregen voor 'tumbling weeds', werd de
titel veranderd. Met 'Cool Water', Nolans twee jaar later geschreven ode aan het
leven in de woestijn, hadden ze zelfs in Arizona geen probleem. Koel water
kregen ze ook zelden, maar uit films met Roy Rogers wisten ze dat het bestond.

14 (Roadsongs): Zes weken nadat ze in februari 1970 waren getrouwd stapten Steve
Goodman en zijn vrouw Nancy op de trein naar Mattoon, Illinois, om haar
grootmoeder op te zoeken. Het was maar een kort ritje vanuit Chicago, zeker
vergeleken met de reis die Goodman een paar jaar daarvoor met dezelfde trein had
gemaakt, tot het eindpunt, New Orleans. Nadat zijn jonge bruid in slaap was
gevallen schreef Steve 'City Of New Orleans', in een ruk, op twee servetjes, die
Nancy en hij bij hun sandwich had gekregen. Hij deed het uit zijn geheugen, want
hij kon een song over een trein die 900 mijl dwars door Amerika ging, moeilijk
na vijftig laten stoppen, alleen omdat hij daar uit moest stappen. De route is
opgeheven, maar de 'City Of New Orleans' dendert voort. In Nederland als 'Het Is
Weer Voorbij Die Mooie Zomer' van Gerard Cox.

15 (Levensverhaal): Ook Charlie Daniels, de grote zanger, gitarist en
songschrijver uit Georgia, keek niet op een mijl meer of minder. Hij was bijna
klaar met 'Million Mile Reflections', zijn album uit 1979, nog altijd zijn best
verkopende, toen hij besloot dat hij nog een song nodig had, een 'fiddle tune',
waarin het singles kopende jonge radiopubliek eindelijk kon horen waar de groep
op het podium het meeste succes mee scoorde. Daniels baseerde zich voor 'The
Devil Went Down To Georgia' op het gedicht 'Mountain Whippoorwill' van Stephen
Vincent Benet uit 1925, waarmee zijn grootmoeder hem als kleuter altijd in slaap
had gekregen. Hij veranderde de rivaliteit tussen twee van Gods vliegende
schepsels, om wie het mooist kon zingen, in die tussen de Duivel en een violist
uit Georgia, om wie het mooist kan spelen, met als inzet de gouden viool van
Lucifer en de ziel van de muzikant. Daniels deelt de auteursrechten van 'The
Devil Went Down To Georgia' met de hele band. Dat is mooi van hem, want het is
nog altijd zijn grootste hit. Zijn ziel hield hij. Dat is meer dan Nashville van
zichzelf kan zeggen.

LOAD-DATE: December 14, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               9 of 79 DOCUMENTS

                                  De Telegraaf

                               December 11, 1999

NEDERLANDERS ONTDEKKEN HET FICHTELGEBERGTE

LENGTH: 1289 words


Precies tien jaar na de val van het IJzeren Gordijn is het Fichtelgebergte tegen
de grens met Tsjechie en de voormalige DDR een belangrijk toeristisch gebied
voor Duitsland geworden. Vroeger kwamen hier nauwelijks vakantiegangers uit ons
land, omdat daar zoveel wegen dood liepen op een grens met veel prikkeldraad,
betonnen muren en wachttorens.

Nu die obstakels gelukkig allemaal afgebroken zijn, groeit het toerisme gestaag
en komen er elk jaar hotelbedden bij. Ook de Nederlanders hebben inmiddels dit
heuvelachtige gebied ontdekt. Van alle buitenlanders die hun vakantie in deze
streek doorbrengen, komt maar liefst 70 procent uit ons land.

Een ideaal vakantiegebied, niet in de laatste plaats omdat het kuuroord
Marienbad in Tsjechie zo lekker dichtbij is.Ideaal gebied voor wandelaars,
fietsers en omdat kuuroord Marienbad dichtbij is.

NEDERLANDERS ONTDEKKEN HET FICHTELGEBERGTE.

door HARRY MULLER.

SELB/MARINBAD, zaterdag.

Het Fichtelgebergte lijkt wel wat op het zuiden van onze provincie Limburg. Veel
heuvels en niet al te hoog, maar plaatsjes als Valkenburg waar tijdens de
zomermaanden de toeristen zich door de nauwe straatjes persen, heb je er niet.
Het is er heerlijk rustig en dat komt ook, omdat deze streek vroeger in een dode
hoek van Duitsland lag. Zo vlak tegen het IJzeren Gordijn wilde niemand graag
wonen. Daarom vind je hier ook nu nog een overvloed aan kleine boerendorpen,
waar vaak niet meer dan veertig mensen wonen. Opvallend bij de boerderijen zijn
de grote houten schuren.

Deze vlekjes op de kaart van Duitsland waren eens de nederzettingen van de
eerste bewoners, die pas omstreeks het jaar 1000 in dit toen nog onherbergzame
gebied durfden te gaan wonen. Verhalen deden de ronde dat er boze geesten in de
bergen zouden wonen. Ook nu zijn er velen in deze streek die de sagen kunnen
vertellen over Hoimann die in de bossen op de moerasvrouwtjes jaagt en over de
Bilmerschneider die 'snachts stiekem het koren van de boeren afsnijdt met zijn
voeten. Dan zijn er ook de Wichtel, dwergen die schatten in ontoegankelijke
grotten bewaken.

De Fichtelwichtel-hotels hebben hierop ingespeeld en dikwijls worden daar bij
het knappend haardvuur deze sagen verteld. Om daarvan te kunnen genieten, hoef
je niet diep in de geldbuidel te tasten. Al vanaf ongeveer fl70 per persoon per
dag (halfpension) kan men hier van de gastvrijheid proeven, die hoog in het
vaandel staat.

Scherven.

Overigens spelen geesten nog steeds een rol in dit gebied. Talrijk zijn de
fabrieken waar porselein vervaardigd wordt en daar mislukt nogal eens iets
tijdens de fabricage. Afgekeurde borden, kannen, kopjes en schalen die voor
weinig geld in een grote plastic zak gekocht kunnen worden, gooit men de avond
voor een huwelijk voor de woning van het bruidspaar stuk. Men noemt dat de
'Polterabend' en met het lawaai van brekend porselein en veel scherven probeert
men de boze geesten uit het huis te verjagen.

Heel beroemd in het Fichtelgebergte zijn porseleinfabrieken als Rosenthal,
Hutschenreuther, Heinrich of Winterling. Ze zijn gevestigd in de stad Selb en
omgeving. Bij de meeste fabrieken kan men voordelig porselein kopen met heel
kleine fouten, die een leek vaak niet ziet. Uniek is het porseleinmuseum in
Hohenberg en onlangs werd het Europese Industriemuseum voor keramiek geopend in
Selb. Men heeft ook een toeristische porseleinroute beschikbaar.

De vakantiegangers uit ons land hebben ontdekt, dat je in dit gebied heerlijk
kunt wandelen en fietsen. Onderweg genieten van prachtige vergezichten en soms
een hele tijd niemand tegen komen. Een praatje maken met een boer die nog de
tijd voor je heeft, want dit is een wereld zonder stress. Komt het werk vandaag
niet klaar, dan is er morgen weer een dag. Je komt hier tot rust te midden van
de natuur, die nog niet verprutst is. Lekker eten in een dorpsherberg hoort er
ook bij. Grote stukken vlees en worst, weinig groenten en veel gebakken
aardappelen. Een zware kost over het algemeen, die meestal ook nog vergezeld
gaat van een grote pul bier. Gelukkig fiets of wandel je die extra calorieen in
dit glooiend landschap gemakkelijk weg.

Tsjechie.

Het Fichtelgebergte is een uitstekend uitgangspunt om kennis te maken met
Tsjechie. Ook dit land heeft geprofiteerd van het neerhalen van het IJzeren
Gordijn, want in de afgelopen jaren groeide het aantal toeristen sterk. Dat
brengt extra inkomsten met zich mee en het gevolg is, dat het land er steeds
beter uit gaat zien. Allerlei historische panden worden nu keurig gerestaureerd.
Enkele tientallen kilometers over de grens met Duitsland is bijvoorbeeld het
Keizerbos, waar de Oostenrijkse keizer Franz Joseph (gehuwd met Sissi) eens zijn
jachtgebied had.

De kanselier van de keizer woonde in het Slot Metternich dat een paar jaar
geleden nog op instorten stond, maar nu weer vrijwel helemaal in oude staat is
hersteld. Een paar kamers die als vroeger werden ingericht, zijn weer
toegankelijk voor het publiek en in de loop van de restauratiewerkzaamheden
komen daar steeds meer kamers bij. Het kolossale park met veel oude bomen er
omheen is een ideaal wandelgebied en binnenkort start men daar met de aanleg van
een golfbaan.

Het jachtslot van de keizer dat gebouwd werd in Zwitserse stijl, staat er ook
nog en wordt tegenwoordig gebruikt als hotel. Van hieruit is het nog maar enkele
kilometers naar het kuuroord Marienbad, in het Tsjechisch Marianske Lazne. De
weg er heen is zo smal, dat een bus en een auto elkaar nauwelijks kunnen
passeren. Daarom mag je vier keer per dag niet van de weg gebruik maken, omdat
de bus er langs moet.

Kuuroord.

De bronnen met geneeskrachtig water werden al in de 14e eeuw ontdekt, maar pas
500 jaar later werd het kuuroord in het jaar 1818 in gebruik genomen. Prachtig
zijn de vele geel geschilderde klinieken en hotels, die in de stijl van de
huizen langs de boulevards in Parijs zijn gebouwd. In de loop van de tijd kwamen
heel wat vorsten hier kuren, waaronder de laatste sjah van Perzie. De Engelse
koning Edward VII had zelfs een speciale koningscabine, waar nu ook het gewone
volk gebruik van mag maken. Jaarlijks laten ongeveer 15.000 gasten zich voor
allerlei kwalen behandelen. Ze komen uit dertig verschillende landen en daar
zijn ook Nederlanders bij.

Marienbad heeft 15.000 inwoners, maar wil beslist niet groter worden. In een
straal van enkele tientallen kilometers is geen enkele industrie en daarom is de
lucht hier zo schoon. Veel straten in het centrum zijn afgesloten voor het
gemotoriseerd verkeer om zo de gasten van het kuuroord de broodnodige rust te
kunnen garanderen.

Ook voor wie niet van het kuuroord gebruik maakt, is Marienbad de moeite waard.
Het centrum in 19de eeuwse bouwstijl is verrassend gaaf gebleven en zou zo als
decor voor een film kunnen dienen. Prachtig zijn de parken met fonteinen en
'smiddags kun je dansen in een van de vele hotels.

Tijdens de zomermaanden komen veel Nederlandse toeristen naar dit kuuroord om
van al dit moois te genieten. Bovendien zijn de drankjes en de maaltijden in de
restaurants erg goedkoop. Een warme maaltijd hoeft niet meer dan een tientje te
kosten. Karperfilet met knoflook staat op de kaart voor slechts zeven gulden en
een schnitzel is nog een gulden goedkoper. Voor een halve liter bier betaal je
fl1,50 en voor een kop koffie een gulden.

Dat is voor de vakantiegangers mooi meegenomen...

INLICHTINGEN: Duits Verkeersbureau Amsterdam, telefoon 020-6978066 of
folderbestellijn 0900-1091029. Uitgebreide informatie over de streek is ook
verkrijgbaar bij Tourist-Information Fichtelgebirge, D-95686 Fichtelberg,
telefoon 0049-9272-6255 of fax 0049-9272-6454. Deze VVV heeft ook een
internetpagina: www.fichtelgebirge.de

LOAD-DATE: December 14, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               10 of 79 DOCUMENTS

                                  De Telegraaf

                                December 4, 1999

ROGER WATERS BLIJ MET JUBILEUMUITGAVE VAN ZIJN MEESTERWERK - IK BEN DE WAGNER
VAN DE ROCK - POPSCORE

LENGTH: 1911 words


'Is There Anybody Out There? The Wall Live, Pink Floyd 1980-1981'.

Het zal nooit zijn hobby worden, maar als hij interviews geeft, dan doet hij het
in stijl. Wanneer ik de 'Chambre Citronnier' van het Hotel de Crillon in Parijs
betreed ligt Roger Waters languit op de sofa naar een rugbywedstrijd op de 'high
definition' tv te kijken. Hij heeft het Franse commentaar niet nodig om te zien
dat Engeland door Zuid-Afrika wordt afgedroogd. Dat doet pijn, al brengt Waters
tegenwoordig de meeste tijd door als belastingvluchteling in Los Angeles.

Daar is in de jaren zeventig een Engelse gemeenschap in ballingschap ontstaan
die zich Engelser gedraagt dan ieder lid afzonderlijk zou hebben gedaan toen hij
of zij nog in Surrey of Essex woonde, zegt Waters, na onze begroeting, terwijl
hij koffie en cognac inschenkt en een Romeo Y Julieta Churchill presenteert uit
een mahoniehouten 'humidor' (Thierry, de 'intermedaire' van zijn Franse
platenmaatschappij, heeft ons op Rogers' verzoek meteen alleen gelaten, maak je
niet alle dagen mee met een ster van deze 'magnitude'). Er is in de heuvels van
Hollywood een levendige handel in videobanden van Last Night of the Proms, The
Antique Road Show en de Cup Final ontstaan. Daar wens ik niet aan mee te doen.
Ik wil niet gekker worden dan de rock & roll me toch al heeft gemaakt. Maar ik
houd er wel van om in het buitenland in een Britse sfeer te verblijven.

Dat is dan gelukt, wat heet. De Citronnierkamer zou gemakkelijk als bibliotheek
kunnen dienen in zo'n BBC-kostuumdrama, naar Jane Austin of een van de zusjes
Bronte, waar Michael Gambon zich in terugtrekt met port en sigaar, om de staat
van het Imperium te bespreken met andere middelbare mannen met een vest over hun
'embonpoint'. Terwijl Claire Bloom babbelend met de dames haar uiterlijk op orde
brengt in de 'ladies room'.

December 1999 markeert het twintigste levensjaar van 'The Wall', het laatste
meesterwerk dat Roger Waters maakte met Pink Floyd, de band die hij toen al als
de zijne beschouwde. David Gilmour, de enige andere kandidaat voor het
leiderschap, dacht daar anders over en vond in de ontstane successieoorlog de
overige leden, Rick Wright en Nick Mason, aan zijn zijde. Pink Floyd was niet
het speeltje van Roger Waters, maar groter dan de som der delen.

Daar heeft Gilmour gelijk in gekregen, moet zelfs Roger Waters tegenwoordig
toegeven. Ik dacht dat het publiek mijn rol in Pink Floyd moeiteloos zou
(h)erkennen, maar dat is niet het geval gebleken. Ik ben gereduceerd tot een
artiest die ook in Pink Floyd heeft gespeeld. Het heeft me jaren gekost om daar
vrede mee te krijgen, maar het is me gelukt. Daarom heb ik er nu geen moeite mee
'Is There Anybody Out There?' (ondertitel 'The Wall Live, Pink Floyd 1980.1981'
JG) te promoten. Het is maar een week of twee van mijn leven, niet veel, om vrij
te maken voor mijn levenswerk.

Mislukt.

'The Wall' is live maar een paar maal door Pink Floyd uitgevoerd. In Los
Angeles, New York, Dortmund en Londen, gedurende 1980 en 1981, en een keer in
1990, op de Potsdamer Platz aan de Berlijnse Muur, met een rond Roger Waters
verzamelde sterbezetting, ten overstaan van een publiek van een half miljoen
mensen en een veelvoud daarvan aan televisiekijkers over de hele wereld. 'Is
There Anybody Out There? The Wall Live, Pink Floyd 1980-1981' is de weerslag van
een experiment met mobiele 48-sporen opname-apparatuur. Een experiment dat de
leden van Pink Floyd, voor een keer unaniem, destijds als interessant, maar
grotendeels mislukt beschouwden, een mening die ze, bijna twintig jaar later, al
even unaniem, hebben moeten herzien. Waters: Wie maalt er om perfectie als
geschiedenis wordt geschreven?.

De duurzaamheid van 'The Wall' is ook voor de betrokkenen een constante bron van
verbazing. Ik had nooit gedacht dat ik er twintig jaar later nog over zou
praten, laat staan in het openbaar. Het voelt als een herhalingsoefening voor
een dienstplichtige: je bent volwassen geworden, in ieder geval te oud voor die
flauwekul. Je hebt wel wat beters te doen, maar het is leuk om de maten weer
eens te zien. En dan bedoel ik natuurlijk de fictieve hoofdpersonen van 'The
Wall', niet sommige ex-collega's.

En het gaat maar door. Op het ogenblik werk ik aan een toneelversie. Na het
studio-album, de live shows en de film van 'The Wall' bleef ik met het
onaangename gevoel zitten dat er nog dingen aan ontbraken. Het belangrijkste?
Humor. Daar is Pink Floyd in de loop van haar bestaan toch al niet overdreven
vaak van beschuldigd, maar 'The Wall' is wel het toppunt van ernst. Dat viel me
in 1990 aan de Berlijnse Muur pas goed op, helaas nadat ik me twee weken lang
van mijn meest humorloze kant had laten zien. Met het einde ben ik ook nooit
tevreden geweest. Je kan het 'open' noemen, maar de openheid van de een is de
vaagheid van de ander.

Ja, ik had Bertolt Brecht en Kurt Weill voor ogen toen ik 'The Wall' schreef,
zonder hun werk nou zo goed te kennen. De rechtszaak uit 'The Wall' is
natuurlijk rechtstreeks ontleend aan die in 'Aufstieg Und Fall Der Stadt
Mahagonny', en dan druk ik me nog netjes uit. Brecht, meer als Weill, die
zichzelf, zeker in zijn Amerikaanse tijd, zag als een pure professional, 'a man
for all seasons', streefde met zijn werk naar maatschappelijke veranderingen.
Zover wil kan!  ik niet gaan, maar ik vind het leuk als mijn muziek een
praktisch doel dient. Ik zie op tv geregeld grote sportprestaties verrichten op
muziek van Pink Floyd. Die schijnt ideaal te zijn voor een bepaald soort
documentaire. Ik ben de Wagner van de rock & roll gebleken. Storm op til? 'Dark
Side Of The Moon' onder de idyllische beelden. Dan weet iedereen: dit loopt niet
goed af.

Brieven.

Het staat me wel aan dat 'The Wall' veel op scholen wordt gebruikt, niet alleen
om kerstmusicals van te maken, waar ouders tot tranen toe geroerd kunnen raken
van hun talentloze kinderen, maar ook op muziekles. Ik krijg nog wekelijks
minstens vijftig brieven, uit de hele wereld, of ik in een of andere functie mee
wil werken aan een schooluitvoering. Ik heb er nooit tijd voor onwillekeurig
denk ik dat een amateuruitvoering meer voeten in de aarde zal hebben dan mijn
eigen ensceneringen in het verleden, hoewel dat zo goed als onmogelijk is maar
ik schrijf altijd terug. Niet aan beginnen, haha. Maar serieus, ik voel me
vereerd door elk beetje aandacht voor 'The Wall'. Die went nooit. Geen mens kan
er genoeg van krijgen.

Iedereen schijnt te denken dat het succes van 'The Wall' voor de poorten van de
hel is weggesleept. Dat komt door het openingsverhaal uit Frederic Dannen's
'Hitmen', over maffia-invloed en corruptie in het algemeen, in de
muziekindustrie. Daarin worden de machinaties achter de sabotage van 'Another
Brick In The Wall' als hitsingle uit de doeken gedaan. Menige interviewer kan er
twintig jaar later er nog zielsverontwaardigd over doen, maar 'Another Brick In
The Wall' is een van de grootste hits uit de popgeschiedenis, dus hoe fataal kan
die sabotage nou helemaal zijn geweest?.

Een officiele boycot in Zuid-Afrika werd in Pink Floyd-kringen veel
beangstigender gevonden, herinner ik me nog. Maar ook daar geldt: 'Another Brick
In The Wall' is een grotere hit geworden dan de meeste No. 1's. Ik geloof dat
hij in Zuid-Afrika zeven op de lijst van grootste aller tijden staat, achter
'Light Up My Life' van Debby Boone, '(Everything I Do) I Do It For You' van
Bryan Adams, Celine Dion's Titanic-song en een paar Beatleliedjes.

Ja, de kreet: 'Hey, teacher, leave the kids alone' is veel pedagogen in het
verkeerde keelgat geschoten. Hadden ze beter naar de tekst moeten luisteren. Hoe
kunnen een stel kunstacademie-studenten die muziek zijn gaan maken nou
anti-onderwijs zijn? Als Pink Floyd ergens voor staat, dan voor de
intellectualisering van de popmuziek. Overigens was dat in 1965 nog een
aanbeveling, als je de Britse media uit die tijd, die ons, toen we wereldsucces
kregen, vrijwel unaniem begonnen af te kraken, tenminste moet geloven.

Rebel.

Ja, zelf was ik op school een rebel. Met 'cause'. De zaak was: gelukkig worden.
Gelukkiger dan de generatie van mijn ouders in ieder geval. Zat er niet in, in
het Engeland van na de oorlog. Het was: bek houden en doorwerken. Business as
before. Alleen was in vijf jaar oorlog de wereld drastisch veranderd. Om te
beginnen waren we geen wereldmacht meer. Integendeel, de wereldkaart die aan het
begin van de lagere school nog vol Britse vlaggetjes stond, was aan het eind al
behoorlijk van kleur verschoten.

Op de middelbare school kon je de landen van het Gemenebest al in een half
uurtje uit je hoofd leren. En je wist pas waar ze lagen toen de eerste
immigranten ze op de kaart konden aanwijzen. Ik herinner me de vraag voor een
proefwerk: was ons overzeese gebiedsdeel Anguilla nou Aziatisch, Afrikaans of
Amerikaans? En de verontwaardiging, bij mij en mijn medeleerlingen: hoezo,
moeten we er soms de krant rondbrengen? Maar het best herinner ik me de sfeer:
'If' van Lindsay Anderson, avant la lettre. Pas toen Malcolm McDowell, de
hoofdrolspeler van 'If', 'A Clockwork Orange' had gedaan besefte iedereen hoe
drastisch ook Groot Brittannie in de jaren zestig was veranderd.

Maar niet elke verandering is verbetering. Competitieve teamsporten zijn
geofferd op het altaar van gelijkheid. Ik hoor dat Nederlanders er ook een
handje van hebben, maar in Engeland is het volstrekt normaal geworden om mensen
met groot talent zoveel mogelijk te 'handicappen'. Opdat het gewone volk
sportief, intellectueel en artistiek niet te ver achter raakt. Het is de
omgekeerde wereld van het 'old boys network', van Oxford- en Cambridge 'blues',
die elkaar hun leven lang aan overheidsbaantjes helpen, maar niet beter.

Mijn moeder waakte er zorgvuldig voor om mij met meer handicaps op te zadelen
dan haar generatie toch al had gedaan. Achteraf bezien natuurlijk vooral in het
licht van mijn vaders dood, in de Slag om Anzio, maanden voor mijn geboorte.
Haar houding tegenover het onderwijs dat ik later in 'The Wall' zou hekelen was:
verdraag het nou maar, het is de enige weg naar een interessant leven. Ze vond
het dan ook best toen ik mijn studie opgaf om muzikant te worden. Ze hoopte
alleen dat ik niet zou eindigen als bassist in een cocktailjazztriootje in de
Playboy Club in Brighton. Je kent dat wel, op de automatische piloot dwars door
'Lullaby Of Birdland' en 'I Can't Give You Anything But Love' heen. Nee, ma is
niet bijzonder dol op Pink Floyd. Dan zet ze liever 'echte' klassieke muziek op,
zegt ze altijd, meer dan een beetje malicieus. Maar ach, ik houd van haar en
helemaal oneens kan ik het niet meer haar zijn.

Nee, dat ik heb ingestemd met een rol in de promotie van 'Is There Anybody Out
There?' betekent niet dat ik communiceer met David, Rick en Nick, anders dan via
advocaten, accountants en 'zaakwaarnemers'. Maar ik merk dat het scherpste ook
van hun kant van het conflict af is. Nog maar een paar jaar geleden had David
alles dat ik had gedaan aan de bewerking van de Londense opnamen veranderd en er
een oorlog, zonder zicht op zelfs maar een wapenstilstand, voor over gehad om
zijn zin door te drijven, of, als dat niet kon, mij niet de mijne te laten
krijgen. Nu liet hij memo's op het mengpaneel achter met 'Goed werk!', in zijn
eigen handschrift.

Een eenmalige live reunie? God, wat kan ik popjournalisten haten. Maar je wilt
natuurlijk toch een antwoord, al slaat het nergens op? Goed dan: een ding
tegelijk.

LOAD-DATE: December 7, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               11 of 79 DOCUMENTS

                                  De Telegraaf

                               November 26, 1999

COVENT GARDEN IN ALLES INGRIJPEND VERANDERD LONDENSE OPERA BEGINT AAN NIEUW
TIJDPERK

LENGTH: 974 words

DATELINE: LONDEN


Covent Garden in allesingrijpend veranderdLondense Operabegint aan eennieuw
tijdperk.

THIEMO WIND.

Echte opera of soap? In Londen weten ze het verschil bijna niet meer. Jarenlang
is het deftige Royal Opera House geteisterd geweest door financiele en
organisatorische problemen. Het kon niet verhinderen dat de renovatie van het
vervallen theater in Covent Garden gewoon verder ging. Nu staat het Royal Opera
House aan de vooravond van een nieuw tijdperk. Aanstaande woensdagavond opent
het gerestaureerde huis zijn deuren met een galavoorstelling. Placido Domingo
komt zingen, Bernard Haitink dirigeert. Maar voor een juichstemming is het nog
aan de vroege kant.

De renovatie voltrok zich binnen de gestelde termijn en bleef ook nog binnen het
geplande budget van zevenhonderd miljoen gulden. Maar dat Covent Garden er nu
helemaal klaar voor is, dat is te veel gezegd. Begin deze week kwam de pijnlijke
mededeling dat de decembervoorstellingen van Ligeti's Le grand macabre niet
doorgaan. Als alle theatertechniek werkt, kunnen verschillende operaproducties
elkaar moeiteloos afwisselen. Maar de techniek werkt nog niet
vlekkeloos.Verbijsterd.

Bernard Haitink kan op 6 december volgens plan beginnen aan een serie
voorstellingen van Verdi's Falstaff, maar Ligeti moet wachten. De dirigent
Esa-Pekka Salonen en de zangers, onder wie de Nederlandse mezzo Jard van Nes,
zijn inmiddels verbijsterd huiswaarts gekeerd.

Toch mogen de Engelsen nog altijd van geluk spreken dat er zoiets als een Royal
Opera House is blijven bestaan. Het faillissement is de afgelopen jaren nooit
ver weg geweest. Voordat de verbouwing begon, had muziekdirecteur Bernard
Haitink loyaal verklaard pas afscheid te zullen nemen als deze moeilijke periode
met een noodgedwongen verhuizing naar andere Londense locaties achter de rug zou
zijn. Maar toen het bestuur vorig jaar serieus aankondigde het operabedrijf
twaalf maanden plat te gooien wegens torenhoge schulden, werd het de Nederlandse
dirigent echt te gortig.

Zonder muziek geen dirigent, vond Haitink, waarop hij zijn ontslag indiende.
Daar zijn ze op het Londense ministerie danig van geschrokken. Minister van
Cultuur Chris Smith beloofde een verhoging van de subsidie, Haitink trok zijn
ontslag weer in. De dirigent blijft aan tot 2002, als Antonio Pappano het stokje
overneemt.

Grote wonderen worden intussen toegedicht aan de nieuwe manager Michael Kaiser,
een New Yorker die zijn baan bij het American Ballet Theater heeft opgezegd om
Covent Garden uit de misere te halen. Hij is de vierde manager in twee jaar, en
beduidend succesvoller dan zijn voorgangers. Kaiser benadrukt steeds dat voor
hem de kunst voorop staat. Met zulke woorden kun je bij kunstenaars een potje
breken. Het heeft hem er overigens niet van kunnen weerhouden ingrijpende
maatregelen te nemen. Ooit waren bij het Royal Opera House 1100 werknemers in
dienst. Bij Kaisers aantreden waren het er nog 850, inmiddels is het aantal tot
540 ingekrompen.

Aan de beloofde subsidieverhoging zaten wel mitsen en maren. Minister Smith
verbond er de voorwaarde aan dat het Royal Opera House toegankelijker en minder
snobistisch moet worden. Het operahuis kon er moeilijk nee tegen zeggen, al was
het maar omdat de nationale loterij driehonderd miljoen gulden aan de
verbouwingskosten heeft bijgedragen. De toegangsprijzen zijn inderdaad omlaag
gegaan, zodat de gewone man niet eerst naar de bank van lening hoeft voor een
avondje uit. Op maandag tot en met donderdag zullen de duurste kaartjes voor de
meeste voorstellingen nog altijd honderd pond moeten kosten, ruim driehonderd
gulden. Maar dat is slechts tweederde van wat het was. En de goedkoopste kaarten
kosten niet meer dan veertig gulden.

Of het Royal Opera House snel van z'n oude imago zal afkomen, valt nog te
bezien. Woensdagavond in elk geval nog niet, als heel Engeland via de BBC
rechtstreeks getuige kan zijn van het openingsgala, waar ook koningin Elizabeth
van de partij zal zijn. Minister Smith heeft verontwaardigd gereageerd op het
kledingvoorschrift, vermeld in de uitnodiging. Hij heeft er inmiddels op
aangedrongen dat het voor eens en voor altijd afgelopen moet zijn met de
verplichting dat heren een smoking dragen. Covent Garden moet een 'opera van het
volk' worden.

Covent Garden heeft een complete metamorfose ondergaan, die veel verder reikt
dan een grondige renovatie van het uit 1858 daterende gebouw. Het originele
operahuis is onderdeel geworden van een veel groter complex. De belendende
glazen Floral Hall doet dienst als ontvangstruimte en voorziet het geheel van
tweemaal zo veel foyerruimte als voorheen. Nieuwbouw biedt het Royal Ballet voor
het eerst permanente woonruimte in Covent Garden, met ongekende faciliteiten.

Met de toegankelijkheid zal het wel goed komen, is de verwachting. Er is nu veel
meer ruimte om nevenactiviteiten te organiseren. Vanaf januari 2000 zullen er
dagelijks rondleidingen worden gegeven. Verder komen er gratis
lunchpauzeconcerten in een ondergronds Studio Theatre (420 stoelen). Nieuw is
ook een 'Studio Upstairs' waar jonge choreografen hun werk kunnen presenteren en
workshops kunnen worden gehouden.

Het nieuwe complex kan anderhalf keer zoveel voorstellingen verwerken als in de
vroegere situatie. Alleen is de vraag wanneer het zover is. De fysieke
speelruimte is vooralsnog groter dan de financiele. Seizoenen zullen vooralsnog
kort zijn in Covent Garden, de zomers lang. Als Haitink op 25 april Wagners
Meistersinger in reprise brengt, dan is dat meteen de laatste productie voor de
zomer.

Het streven van Michael Kaiser is om vanaf 2001-2002 volwaardige seizoenen te
kunnen presenteren. Het gebouw is er. Let's make an Opera.

Openingsgala, met een spectacle coupe van het Royal Ballet en de Royal Opera:
woensdag 1 december a.s., rechtstreeks opBBC2 (21.00 uur).

LOAD-DATE: November 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               12 of 79 DOCUMENTS

                                  De Telegraaf

                               November 20, 1999

BRITTEN VERTEDERD OVER KOMST VAN BABY BLAIR

LENGTH: 362 words


Een kabinetsvergadering met op de achtergrond babygehuil en een premier die zich
verontschuldigt om z'n kindje even de fles te geven of een schone luier om te
doen.

Het reilen en zeilen in Downingstreet 10, de ambtswoning van de Britse premier,
zal vanaf eind mei niet meer hetzelfde zijn als de Blair-familie wordt
uitgebreid met een heuse 'Blair-babe'.

Britse politici, de media en de gewone man in de straat hebben het nieuws dat
Tony Blairs 45-jarige echtgenote, de hardwerkende jurist Cherie, dertien weken
zwanger is voornamelijk met een mengeling van vertedering en verbazing
ontvangen.Rekenwerk.

Waar halen ze de tijd vandaan? dacht iedereen hardop, vooral nadat na enig
rekenwerk moest worden geconcludeerd dat de baby niet tijdens de zomervakantie
kan zijn verwekt.

Terwijl gistermorgen bossen bloemen en felicitatiekaarten voor de deur werden
afgeleverd, gaf Tony Blair toe dat het nieuws hem totaal heeft verbluft. Cherie
zelf kwam tot verrukking van de verzamelde pers rond het middaguur naar buiten
om snel in een gereedstaande wagen te stappen, maar ze riep nog wel zich 'prima'
te voelen en dat het een 'verrassing' was.

Blair wordt de eerste Britse premier sinds ruim honderd jaar die (officieel)
vader wordt tijdens de ambtsuitoefening. De laatste keer dat er een baby in
Downingstreet is gesignaleerd, was toen oud-premier Margaret Thatcher haar
kleinkind aan de wereld toonde.

De zwangerschap is, daar draait het echtpaar zelf niet omheen, bepaald niet
gepland. Het gezin werd als compleet beschouwd. Desalniettemin zijn ze 'verrukt'
en ook Euan (15), Nicholas (14) en Kathryn (11) kijken uit naar het nieuwe
broertje of zusje.

Volgens vruchtbaarheidsexpert dr. Amin Gorgy komt slechts circa 4 procent van
zwangerschappen bij 45-jarige vrouwen op natuurlijke wijze tot stand.

Opmerkingen als goed getimed voor de komende verkiezingscampagne, een baby op de
arm doet het altijd goed en zal Tony gebruik maken van het nieuwe wettelijke
recht op zwangerschapsverlof voor vaders? waren gisteren natuurlijk niet van de
lucht. De 'bookies' waren ook al meteen actief, met een 500-1 gok op een
drieling als de gewaagdste.


LOAD-DATE: November 23, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               13 of 79 DOCUMENTS

                                  De Telegraaf

                               November 18, 1999

ORIGINELE BENADERING VAN LEVENSVERHAAL VAN KEIZERIN SISSI 'EKISABETH'
VERRASSENDE MUSICAL

LENGTH: 522 words


Originele benadering van levensverhaal van keizerin Sissi 'Elisabeth'
verrassendemusical.

doorESTHERKLEUVER.

De romantische Sissi-films met Romy Schneider in de hoofdrol brachten in de
jaren vijftig menig meisje het hoofd op hol. Het sprookjesachtige verhaal over
het meisje dat met haar prins op het witte paard trouwt en vervolgens Keizerin
van Oostenrijk wordt, sprak enorm tot de verbeelding.

Dit weekend is de Nederlandse premiere van de musical 'Elisabeth' in het
Circustheater in Scheveningen. Maar wie een zoetsappig verhaaltje verwacht, komt
bedrogen uit. De schrijvers van de musical Michael Kunze (script en liedteksten)
en Sylvester Levay (muziek) kozen namelijk voor het 'ware' verhaal achter de
keizerin. En dat blijkt zeker niet allemaal rozengeur en maneschijn te zijn
geweest.

In 1992 beleefde 'Elisabeth' in Oostenrijk haar wereldpremiere en werd daar een
grote hit. Voor Michael Kunze was het schrijven van de musical een logische
stap. In de jaren tachtig had hij namelijk de ene grote musical na de andere
voor de Duitstalige theaterwereld bewerkt, zoals 'Evita', 'Cats', 'The Phantom
of the Opera' en 'Sunset Boulevard'. Ik had de technische foefjes inmiddels
aardig onder controle en wilde nu zelf iets maken. Iets origineels: totaal
anders dan de gemiddelde Amerikaanse musical. Een echt Europees product, aldus
Kunze. Het werd Sissi.

Ik wilde de gebruikelijke cliches zoveel mogelijk vermijden, maar de
voorstelling moest wel onderhoudend blijven. Het probleem was dat het werkelijke
levensverhaal van Elisabeth niet erg vrolijk stemt. Als ik het over die boeg
gooide zou ik het publiek alleen maar deprimeren. Toen heb ik de
liefdesverhouding tussen Elisabeth en De Dood bedacht.

Het duurde zeven jaar voordat de musical af was. Sylvester Levay stapte na drie
jaar het project binnen.

Het tweetal kende elkaar nog van de periode dat ze samen in de band Silver
Convention de ene hit na de andere scoorden. In 1975 won de groep zelfs een
Grammy Award met het nummer 'Fly, Robin, Fly'. Hoewel Sylvester Levay niet de
minste is op muziekgebied (hij werkte o.a. met Elton John, Donna Summer en
Sister Sledge), was het componeren van de muziek voor 'Elisabeth' geen
gemakkelijke klus.

Sylvester Levay legt uit: Je kunt natuurlijk kiezen voor de voor de hand
liggende Weense walsen, maar dat was wat al te simpel. We hebben het antwoord
uiteindelijk in het verhaal zelf gevonden. Het speelt in het verleden en de
toekomst, en dus heb ik ook gekozen voor een combinatie van modern en klassiek.
Dat is nog nooit op deze manier gedaan.

Wij hebben een grenzeloos vertrouwen in elkaar, zegt Kunze. We kunnen alletwee
ook heel goed tegen kritiek. Alles wat we samen maken, draagt duidelijk onze
persoonlijke handtekening.

Toch wordt het duo nog wel eens verweten dat ze te commercieel en hun producties
oppervlakkig zijn. Daar trekt het tweetal zich echter weinig van aan. Michael
Kunze: We vinden dat ook de 'gewone man' er recht op heeft om op een culturele
manier vermaakt te worden. Als het publiek met tranen in de ogen het theater
verlaat, is dat onze grootste beloning.


LOAD-DATE: November 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               14 of 79 DOCUMENTS

                                  De Telegraaf

                               November 13, 1999

WINTERZON 2000. CUBA HEEFT GROTE PLANNEN

LENGTH: 1862 words


Voor Cuba, het land van Fidel Castro, is het toerisme tegenwoordig de
belangrijkste bron van inkomsten. Zo komt deze communistische staat aan
Amerikaanse dollars, waarmee men probeert dit grootste eiland in de Caribische
Zee, ongeveer 1200 kilometer lang en bijna 200 kilometer breed, weer een beetje
op de been te helpen.

Gloednieuwe hotels die alleen toegankelijk zijn voor buitenlanders, schieten als
paddestoelen uit de grond en badplaatsen als Varadero doen wat comfort betreft
niet onder voor de vakantie-paradijsjes elders in de Caribbean.

Sinds kort probeert men ook de hoofdstad Havana (voor de Cubanen 'La Habana')
als toeristische bestemming te promoten. Martinair vliegt naar deze wat
vervallen stad met twee miljoen inwoners.

Wij reden met een Old American Classic Car door Havana en bezochten in de
omgeving de plekken, waar de beroemde Amerikaanse schrijver Ernest Hemingway
vroeger regelmatig kwam. Geen stuiver voor de restauratie van dehonderden
historische panden, maar...

CUBA STAAT STIJF VAN DE PLANNEN.

Cubanen hebben niet echt een reden om vrolijk te zijn.

door HARRY MULLER.

HAVANA, zaterdag.

Wie een liefhebber is van oude Amerikaanse auto's die nog op straat rond rijden,
moet niet naar Amerika gaan maar naar de Cubaanse hoofdstad Havana. Ze kwamen
allemaal in de vijftiger jaren of nog iets eerder uit de fabriek, net voordat na
de Cuba-crisis het land economisch geboycot werd door het land van Uncle Sam.

De Cadillacs, Dodges of Lincolns herinneren aan een tijd dat financieel gezien
de zon nog boven Cuba scheen, maar inmiddels is het land van Fidel helaas
failliet geraakt. De bakbeesten van auto's zien er over het algemeen nog
redelijk uit, al zijn er wel vehikels bij die na een apk-keuring in ons land
onmiddellijk naar de sloop afgevoerd zouden worden.

Onze Dodge van het bouwjaar 1949 ziet er gelukkig nog redelijk uit en chauffeur
Rafael is maar wat trots op zijn oldtimer. Hij is wel zo eerlijk om te
vertellen, dat er een andere motor is ingebouwd. Mijn auto heeft een nieuw hart
gekregen, zegt hij lachend. Natuurlijk zit er in onze limousine geen
airconditioning, maar een klein raampje in de deur kun je zo draaien dat er een
frisse wind in je gezicht waait. Een spijl in het midden van de voorruit
verdeelt die in twee stukken en stuurbekrachtiging kende men toen ook nog niet.

In Havana laat hij ons de mooiste plekjes zien. Dat kost wel wat moeite, want de
stad ziet er nogal verpauperd uit. Er zijn plannen om honderden historische
panden te restaureren, maar daarvoor ontbreekt het geld. Veel huizen en kapitale
panden staan in de steigers, maar bouwvakkers zijn er vrijwel niet te bekennen.
Toch boekt men hier en daar wel een succesje.

Het vroegere regeringscentrum het Capitool, waar nu het ministerie van
Wetenschappen is ondergebracht, ziet er stralend uit en zou in een Amerikaanse
staat niet misstaan. Een deel van de oude binnenstad rond een museum met
allerlei wapentuig waarmee Fidel Castro dictator Batista verjoeg, aardig
opgeknapt. Heel mooi is een apotheek uit het begin van deze eeuw, die er nog net
zo uitziet als vroeger. Er zijn kleine restaurants voor de toeristen geopend en
hier en daar, zoals op het plein voor de kathedraal, verschijnen de eerste
terrasjes. Daar zit op straat ook een waarzegster in een wit gewaad, die aan een
jong paartje de toekomst voorspelt.

Protserig.

De Spanjaarden heersten hier vroeger en bouwden in Havana hun protserige
koloniale paleizen en enkele forten bij de ingang van de haven, maar ook een
ramblas als bijvoorbeeld in Barcelona (een voetgangersgebied dat wordt
overschaduwd door hoge bomen) ontbreekt niet. Deze is lang niet zo druk en wordt
vooral door spelende schoolkinderen gebruikt en door bejaarde Cubanen, die op de
stenen bankjes wat uitrusten.

Als toerist word je door het regiem van Fidel Castro in de watten gelegd. Van de
Cubanen wordt verwacht, dat ze vriendelijk zijn voor deze mensen, die meestal
met een fotocamera om de nek door de stad slenteren. De Cubanen mogen niet
bedelen en als ze te opdringerig worden, grijpt de politie in. Zulke mannen in
een blauw uniform zijn er in overvloed op straat. De dames van plezier mogen
overigens ook niet meer hun diensten op straat aanbieden. Worden ze betrapt door
een politieman, dan kunnen de meisjes naar een werkkamp afgevoerd worden.

Rum en sigaren zijn belangrijk voor de export van Cuba. Vandaar dat we ook langs
dergelijke fabriekjes geleid worden. Er is meestal een winkel bij, waar je
alleen met Amerikaanse dollars de waren kunt kopen. De verhoudingen zijn hier
helemaal zoek. Voor 75 dollars koop je een mooie kist met 25 sigaren, maar dat
is wel ruim drie maandlonen van een Cubaan. En de chirurg in het ziekenhuis
verdient ongeveer evenveel als een ober in het hotel.

Rum.

Vooral het bedrijfje waar rum gemaakt wordt, is vrij primitief. De etiketten
worden nog met de hand op de flessen geplakt en men vult de vaten met een slang,
die bij ons bij de benzinepomp gebruikt wordt. De man die daarmee bezig is neemt
zelf ook regelmatig een flinke slok, maar daar bekommert zich niemand om. De
beroemde Havana-sigaren worden met de hand gemaakt. In een grote werkruimte zijn
vrouwen daarmee bezig. De toeristen lopen er langs en laten meestal een paar
muntjes op de werkbanken achter. Een man met een hele lange sigaar laat zich
regelmatig fotograferen en vangt zo ook een paar extra dollars.

Wie naar Cuba reist, doet er goed aan veel losse dollars mee te nemen. Overal
heb je ze nodig, zelfs voor de juffrouw die bij de toiletten zit. Omdat de
toeristen alleen maar met dollars mogen betalen, is het leven hier niet echt
goedkoop. Sigaren zijn ook niet echt voordelig. Deze kostbare rookwaar kun je
beter niet op straat kopen. De bovenste sigaren in het kistje zien er meestal
goed uit, maar daar kan rommel onder zitten.

Veel toeristen komen naar de binnenstad van Havana om te zien waar de
Amerikaanse schrijver Ernest Hemingway zijn favoriete drankje mojito dronk, een
cocktail met wiite rum, suiker, limoensap, muntblaadjes, sodawater en gemalen
ijs. Het is de bar 'La Bodeguita del Medio' en iedere bezoeker mag daar z'n naam
op de muur schrijven. Tot verdriet van de kroegbaas heeft dikwijls iemand zijn
naam met een mes in de bar gekerfd.

Vissen.

Veel in het etablissement herinnert niet meer aan de beroemde schrijver of het
moest een foto zijn van Ernest met Fidel Castro, die eens aanwezig was bij de
prijsuitreiking van een viswedstrijd. Een stoel waar Hemingway regelmatig op
zat, heeft men tegen het plafond gespijkerd om te voorkomen dat iemand dit
meubelstuk als souvenir mee naar huis neemt.

Even buiten de stad in het plaatsje San Francisco de Paula is het huis waar
Hemingway jarenlang woonde. Het is nu een museum, maar de deuren zijn afgesloten
en je mag alleen door de ramen naar binnen gluren. Dan lijkt het net of de
schrijver net even weg is en wij hem helaas gemist hebben, Je vergeet dat de man
in 1961 is overleden. Hij was een liefhebber van sterke drank en talrijke
flessen staan in de woonkamer. Op een kast staat zijn schrijfmachine en men
vertelt, dat hij staande de verhalen voor zijn boeken schreef. Zijn boot met de
naam 'Pilar' is er ook nog en verder is rond het huis een pracht van een tuin
met palmen.

Behalve in Havana kwam Hemingway ook nogal eens in de bar 'La Terrazas' in het
havenplaatsje Cojimar. Binnen hangen er overal foto's van de schrijver, die de
kolossale vissen laat zien die hij gevangen had. Liefhebbers van zijn boeken
beschouwen het huis en de twee bars als een soort bedevaartsoord. Helemaal te
gek is het natuurlijk als je in het plaatsje Cojimar Gregorio Fuentes ontmoet,
de man die steeds met Ernest ging vissen. Hij wordt beschreven in het boek 'De
oude man en de zee'. Gregorio is inmiddels 103 jaar oud, maar geniet nog van een
goede gezondheid. Elke dag rookt hij een paar flinke sigaren en zijn kleinzoon
verzamelt de dollars van de toeristen, die in het kleine huis op bezoek komen.
Zij krijgen dan ook de hengels te zien, waarmee gevist werd.

Mijn opa is een levend museum, zegt de kleinzoon..

Luxe.

Cuba is in opkomst als toeristische bestemming. De meeste vakantiegangers uit
ons land gaan naar badplaatsen als Varadero. Daar zijn met behulp van
buitenlands kapitaal de hotels op een soort schiereiland gebouwd. Wat luxe
betreft, doen ze niet onder voor de hotels elders in het Caribisch gebied. Wie
zich alleen bruin wil laten bakken op het strand, kan hier goed terecht. Wie
meer van Cuba en de Cubanen wil leren kennen, moet beslist ook Havana bezoeken.

Op de eilanden zoals bij Varadero zijn daar de hotels, waar portiers bij de
ingang nauwgezet controleren dat er geen Cubaan binnen komt. Hier moet je
natuurlijk ook alles in Amerikaanse dollars betalen en worden er prijzen voor de
drankjes berekend, die voor de Cubanen onbetaalbaar zijn.

Slenter eens door de stad en bezoek de overdekte markt in de stad. Wel oppassen
voor zakkenrollers, maar die heb je tegenwoordig in alle grote steden. Maak daar
kennis met het leven van de Cubanen, die daar met hun eigen geld voor een
habbekrats vlees, vis, groenten en fruit kunnen kopen. Ook de gewone man
probeert een paar centen te verdienen. Een jongen wil zijn duif verkopen, een
meisje verkoopt koffie die ze uit een thermoskan in plastic bekertjes schenkt,
een vrouw zwaait met twee zakdoekjes en een bejaarde man staat met een
armetierig bosje bloemen te wachten op een koper. Dat is een verdrietig gezicht.

Het openbaar vervoer is slecht geregeld. Er zijn te weinig bussen en treinen. In
Havana rijden bussen rond die eruit zien als een kameel en daar worden vaak
enkele honderden mensen in gepropt. Buiten de stad zie je mensen in de schaduw
van de viaducten over de snelweg wachten op een lift. Wie geluk heeft, kan met
een vrachtwagen mee. De vierbaans wegen zien er mooi uit, maar er is nauwelijks
verkeer. Daarom kun je daar gerust gaan fietsen en de man met een ossewagen
loopt ook geen gevaar.

Bussen.

De laatste tijd worden oude bussen vanuit ons land naar Cuba geexporteerd en
vergeleken met alles wat er rond rijdt op dit grote eiland, zien ze er nog goed
uit. Soms heeft de Cubaanse busmaatschappij er een naam op geschilderd, maar
bleven teksten als 'niet instappen' en een telefoonnummer over informatie over
ons openbaar vervoer gewoon staan. Je moet ook niet vreemd opkijken, als je een
gele bus ziet rijden die naar Utrecht gaat of naar Velserbroek. De borden met de
routes hebben ze ook maar laten zitten.

Op weg naar Havana zien we een standbeeld van onze zeeheld Piet Hein, die
uitkijkt over de baai van Matanzas. Hij versloeg daar in 1628 de Spaanse
zilvervloot en dat leverde een buit op van ongeveer 12 miljoen gulden. Vele
miljoenen guldens zijn nu nodig om Cuba weer een beetje op de been te helpen.
Misschien worden dan de prachtige koloniale huizen aan de boulevard Malacon in
Havana nog eens gerestaureerd en kan men de steigers weg halen. Wat zou het mooi
zijn, als de stad weer gaat stralen als vroeger. Dan hebben de Cubanen met recht
een reden om vriendelijk en vrolijk te zijn, zoals nu al in de reisfolders
worden beschreven.

LOAD-DATE: November 16, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               15 of 79 DOCUMENTS

                                  De Telegraaf

                               November 10, 1999

'DE JURY' STAAT STIL BIJ DILEMMA'S

LENGTH: 244 words


'De jury' staat stilbij dilemma'sNED. 1, 21.57 UUR.

Mariska Hulscher presenteert zeven afleveringen van het nieuwe NCRV -programma
'De jury'. Gewone Nederlanders nemen hierin plaats op de stoel van de rechter.

Moet een jongen die zomaar iemand neersteekt voor lange tijd worden opgesloten
of is hulp en behandeling beter op zijn plaats? En moeten bejaarden vanwege hun
leeftijd kortere straffen krijgen? Slechts twee onderwerpen waar Mariska's jury
zich de komende weken het hoofd mag breken.

In 'De jury' krijgen elke week vijf Nederlanders de kans om zich uit te spreken
over de strafmaat in een rechtszaak. Uitgangspunt is dat de zaak echt heeft
gespeeld in Nederland, waarbij vaststaat dat de dader schuldig is. De groep
discussieert over de hoogte en de soort van de straf. Aan het slot van de
uitzending horen de jury en de kijkers wat indertijd het echte vonnis van de
rechter is geweest.

Presentatrice Hulscher is juriste. Mr. Willem Overbosch, voormalig hoofdofficier
van justitie in Maastricht, treedt op als vaste officier van justitie. De
advocaat van de echte dader voert het pleidooi.

In de eerste aflevering vanavond de zaak van een vrouw die 51 bolletjes cocaine
slikte en daarmee Nederland binnen probeerde te komen. Zij is een van de 800
koeriers die jaarlijks op Schiphol worden aangehouden. De verdachte smokkelde om
de schulden te kunnen betalen die zij had gemaakt voor haar zieke kind. Een
dilemma voor de jury.


LOAD-DATE: November 11, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               16 of 79 DOCUMENTS

                                  De Telegraaf

                               November 10, 1999

PALSBY'S SERVIES PAS MOOI MET ETEN

LENGTH: 586 words


Stralendwitporseleinin plaatsvan roosjesonderde rosbiefpas mooimet etenSYLVIA
BORGER.

Bij Bas van Pelt, Haags bureau voor binnenhuisarchitectuur en tevens 'design
-winkel', kijkt men niet vreemd op als de klant vraagt de keuken pontificaal in
de huiskamer te bouwen. Dat gebeurt tegenwoordig zelfs vrij vaak, zegt Karel
Bodegom. Onlangs ontving hij Ole Palsby in de hofstad, wiens servies, pannen en
ander keukengerei bij Van Pelt te koop worden aangeboden. De Deense ontwerper
voorspelt zelfs het complete einde van de huiskamer zoals wij hem nu kennen.

Want in de keuken gebeurt het allemaal, zegt Palsby. Er mag dan weliswaar
misschien minder gekookt worden dan vroeger, maar dat geldt alleen voor
weekdagen. Op zaterdag en zondag nodigen we vrienden en familie uit om voor te
koken. En dan worden alle registers opengetrokken, aldus de Deen.

Zelf staat hij (hij was hier omdat zijn EVA Trio-pannenset werd uitgeroepen tot
kookgerei van het jaar) bijna dagelijks achter het fornuis. Vanwege zijn liefde
voor het koken ging hij begin jaren zestig aan het werk als pannenmaker. Toen ik
in 1959 trouwde was er voor de gewone man geen goede pan te koop in Denemarken.
Alleen van die dingen met bloemetjesopdruk. Als je degelijk kookgereedschap
wilde hebben, moest je naar een winkel voor de professionele koks. Mijn
ongenoegen daarover heeft er uiteindelijk toe geleid dat ik gevraagd werd om het
zelf beter te doen.Roestvrij staal.

Het resultaat van toen is nu nog steeds te koop. Palsby's pannen van glimmend
roestvrij staal (roestvast heet dat in vaktaal en het wil zeggen dat roest geen
vat krijgt op het materiaal) met dito handgrepen lijken wel verdacht veel op de
WMF classic serie. Ach, zegt hij. Mijn ontwerp is misschien wel duizenden keren
gekopieerd. Zo gaat het altijd met goede ontwerpen. Zodra je die op de markt
hebt, gaan mensen goedkopere oplossingen bedenken die er hetzelfde uitzien.

Dat mag u gerust opschrijven. Ze weten bij WMF dat mijn originele EVA pannen
beter zijn dan hun Classic-serie. Ze hebben de productie inmiddels zelfs
stopgezet. Dat weet ik zo zeker omdat ik tegenwoordig in dienst ben van het
concern. Ik ben een van hun top-ontwerpers, lacht Palsby.

Hij loopt naar de showtafel waar hagelwit porselein is uitgestald. De Deen laat
zien hoe het deksel van de dekschaal past op de gietijzeren vleespan die zowel
in de oven als op het fornuis kan worden gebruikt. Dat is iets waarvoor ik mij
altijd heb geinteresseerd: hoe zorg je ervoor dat je niet met meer maar met
minder spullen in de keuken toe kan?.

Dus kwamen er deksels die je onderling kunt verwisselen, van hoge pannen op lage
schalen. Onderborden die onder een dekschaal passen maar die je ook onder een
pan kunt gebruiken, zodat je hem zo uit de oven op tafel kunt zetten.

Palsby's servies staat stralend wit op tafel. Voor mij geen rosbief op een bed
van rozen. Dat ziet er misschien mooi uit als je de kamer binnenkomt, zo'n
opgedekte tafel met een gedecoreerd servies. Maar dat is mooi zender eten. Mijn
servies is mooi met, aldus de Deen terwijl hij een schaal door zijn handen laat
gaan. Opmerkelijk is het stugge laagje op de buitenkant. Dat is aangebracht
opdat het porselein niet zo snel uit je handen glipt. En kijk eens naar die
binnenkant. Dat is heel eenvoudig te reinigen. Keihard materiaal. Daar blijft
niet snel iets aan kleven.

Ontwerper Ole Palsby laat zien dat je zijn pan op tafel kunt zetten, aangekleed
met deksel en onderbord van het servies dat hij ontwierp.


LOAD-DATE: November 11, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               17 of 79 DOCUMENTS

                                  De Telegraaf

                                November 2, 1999

HOOFDARTIKEL: KOEHANDEL

LENGTH: 230 words


Het late pleidooi van de VVD om de onredelijke gevolgen van het nieuwe
belastingstelsel voor kleine ondernemers weg te nemen is volkomen terecht.

Juist deze groep hardwerkende burgers mag beslist niet worden opgezadeld met
belastingtarieven die hoger uitkomen dan het nieuwe toptarief van 52%. Dat zou
onrechtvaardig zijn en ongewenst.

De PvdA wijst het voorstel van de liberalen vooralsnog niet af, maar komt ook
met nieuwe eisen op de proppen. Als die niet worden ingewilligd, kunnen de
ondernemers als het aan de socialisten ligt fluiten naar een rechtvaardige
behandeling.

Zo ga je in dit land niet met elkaar om. Ondernemerschap wordt dan gestraft in
plaats van gestimuleerd.

Ondernemers dreigen nu het slachtoffer te worden van een ordinaire politieke
koehandel van de PvdA. Door nota bene een pijnlijke weeffout van de paarse
politici bij het opstellen van het regeerakkoord in 1998 moeten deze kleine
zelfstandigen straks mogelijk bloeden.

Bedenkelijk is ook dat steeds meer slordigheden in het nieuwe belastingplan aan
het licht komen. Nog steeds bestaat er bijvoorbeeld onduidelijkheid over de
precieze gevolgen voor de inkomens van de zelfstandigen en moet er ook nog meer
geld op tafel komen voor de middengroepen.

Het kabinet moet daar eerst maar eens klip en klaar duidelijkheid over geven,
voordat er straks echte ongelukken gebeuren.

LOAD-DATE: November 9, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               18 of 79 DOCUMENTS

                                  De Telegraaf

                                October 30, 1999

SAMEN UIT, SAMEN DAKLOOS. CHIQUE ZWERFSTER SJANY VAN BOCKEL DWAALT MET HAAR
HONDJE MANDY DOOR NEDERLAND

LENGTH: 1861 words


E LIJDENSWEG van Sjany van Bockel (62) duurt nu al ruim zes jaar. Sinds de zomer
van 1993 zwerft ze, op de voet gevolgd haar stokoude en zieke straathondje
Mandy, dakloos door het land. Slachtoffer van persoonlijke pech en het
onvermogen met sociale en hulpverlenende instanties om te gaan. Ze gebruikt geen
drugs, is niet aan de alcohol verslaafd, hoort geen stemmen in haar hoofd.

Maar toch ging het fout en hoewel cijfers ontbreken in het schimmige wereldje
van de dak- en thuislozen, zeggen maatschappelijk werkers dat steeds meer mensen
in onze rijke en harde samenleving buiten de boot vallen.

Ik heb geen adres en dus geen uitkering, zegt mevrouw Van Bockel. Mijn laatste
warme maaltijd kreeg ik vorig jaar september. En dat in een land waar wel geld
is om gevangeniscellen met peperdure 'technozuilen' uit te rusten! Wie helpt
mij? 'Chique zwerfster' Sjany van Bockel (62) dwaalt met haar hondje Mandy al 6
jaar Nederland SAMEN UIT,SAMENDAKLOOS... Op dokters -advies'verhuisde' iknaar
warmSchipholDeze vrouwis niet gek,niet verslaafden geencrimineel.

Ik wil gewoon kunnen leven, zoals elk mens, zegt Sjany van Bockel. En ik wil
mijn hondje bij me houden. Want nadat iedereen me in de steek had gelaten, was
Mandy er wel altijd.

door CHARLES SANDERS.

SCHIPHOL, zaterdag.

De tegenstelling is groot tussen de kleurig geklede en met dure
Samsonite-koffers uitgeruste passagiers die bij de KLM inchecken voor een reis
naar zonnig Curacao en de zieke Sjany van Bockel, die met twee plastic tassen in
de vertrekhal van Schiphol voortstrompelt.

De toeristen kijken meewarig naar de oude vrouw en het straathondje dat, ondanks
gebitsontstekingen, vrolijk om haar heen dartelt.

Het is ooit anders geweest, zegt de 62-jarige in zeer verzorgd Nederlands. Ik
was vroeger nota bene opvoedkundige, studeerde in Rotterdam. Maar ik werd ziek,
kwam in de wao, raakte mijn huis kwijt. En zo kun je dus van heel 'normaal' mens
een dakloze worden. De afgelopen jaren sliep ik in kraakpanden, op bankjes in
het park, buiten op straat en sinds enkele maanden dus op Schiphol. Zoals
honderden zwervers. Want hier is het meestal warm en relatief veilig. Hoewel
dronkaards en junks elkaar ook op de luchthaven de hals proberen af te snijden.

De levensgeschiedenis van Sjany van Bockel is er een met weinig ups en veel
downs. Haar baan als opvoedkundige in kindertehuizen moest ze opgeven na een
buikoperatie in juli 1967. Ze kreeg een wao-uitkering en zou nimmer meer aan het
werk komen. Ze trouwde nooit, maar kreeg in 1973 wel een zoon. Ook met hem heeft
ze nu al jaren geen contact meer.

Na hartonderzoek kwam ik invalide weer thuis, vertelt ze. Er was een fout
gemaakt met de contrastvloeistof, waardoor ik nu strompelend door het leven ga.
Mijn afbraakwoning in de Amsterdamse Deurloostraat werd gesloopt en ontruimd.
Toen draaide alles in de soep. Ik raakte al mijn spullen kwijt, ook de meubels
die ik nog in Groningen had staan, waren na een inbraak weg. Ik heb nog een tijd
in een caravan in Olst gewoond, zonder water, elektra en telefoon, heb zelfs
weken in een oud autootje op de parkeerplaats van het VU-ziekenhuis geleefd. Tot
ik in de winter de 's nachts dichtgevroren deuren niet meer open kreeg en in
paniek raakte. De Amsterdamse GGD bracht me naar een slooppand in de binnenstad,
maar ook daar kwam de thuiszorg nooit kijken. Toen ik bij de crisisopvang mijn
elf jaar oude hond niet mocht meenemen, kon ik de straat weer op en stopten ook
mijn inkomsten.

Want geen adres betekent geen uitkering en geen geld betekent kansloos voor een
woning of pension. De vicieuze cirkel waarin veel daklozen terechtkomen. Nu
leeft mevrouw Van Bockel al maanden van dollars die haar naar Australie
geemigreerde broer en zusters haar eerder dit jaar opstuurden. Toen ook dat geld
deze week op was, nam ze contact op met maatschappelijk werker Marijke Spoor.

Ik had in De Telegraaf gelezen hoe zij Hans van Dam na diens terugkeer uit een
Indiase cel had geholpen, vertelt Sjany van Bockel. Zij is nu mijn laatste
strohalm.

De Utrechtse Marijke Spoor, zuster van de bekende gevangenispredikant Joop Spoor
en auteur van het zojuist verschenen boek 'Zeven jaar hel, Hans van Dam in
India', trok zich het lot van de 62-jarige aan. De afgelopen dagen was zij
diverse keren op Schiphol om mevrouw Van Bockel te helpen.Onbegrip.

Dit is een heel triest geval, zegt Marijke Spoor. Kwetsbare mensen als mevrouw
Van Bockel lopen telkens weer met hun hoofd tegen een muur van bureaucratie en
onbegrip. Natuurlijk zijn er in Nederland heel veel hulpverleningsinstanties.
Maar die zijn vaak log en nemen niet de tijd daklozen aan te horen. Hoe dan ook,
het kan natuurlijk niet zo zijn dat iemand als Sjany zonder een gulden op zak al
jaren op straat, al maanden op Schiphol leeft. Deze vrouw is niet gek, niet
verslaafd, niet crimineel. Zij heeft recht op haar uitkering en, ook al zou ze
in het verleden mogelijk fouten hebben gemaakt die mede tot haar huidige ellende
hebben geleid, ze moet worden geholpen.

En dus schreef Marijke Spoor mevrouw Van Bockel deze week in op het adres van
haar Utrechtse werkgever, waardoor de wao-uitkering binnenkort weer kan worden
overgemaakt. Maar ook met dat geld heeft de dakloze nog geen woning. Bij
instanties als het Leger des Heils en de stichting HVO kunnen mensen vier dagen
per maand onderdak krijgen, maar de zieke mevrouw Van Bockel heeft simpelweg de
kracht niet om van tehuis naar tehuis te 'forensen'. Ze probeerde het ooit wel
eens, maar viel flauw bij een tramhalte en werd per ambulance afgevoerd. Daar
komt nog bij dat ze haar trouwe hondje Mandy de afgelopen elf jaren haar enige
steun en toeverlaat niet kwijt wil. Het dier moet, vanwege tandontstekingen,
worden behandeld, maar ook daar ontbreekt tot dusver het geld voor.

Ik heb me in de medische en sociale achtergronden van mevrouw Van Bockel
verdiept, vertelt Marijke Spoor. Het is zo'n vrouw die door iedereen lastig
wordt gevonden, ze heeft problemen waar niemand mee wil worden geconfronteerd.
Haar eigen huisarts in Amsterdam-Zuid gaf haar deze zomer het advies om maar
naar Schiphol te 'verhuizen!' Zo ver is het dus gekomen met die mooie
welvaartsmaatschappij van ons. Want daar op Schiphol was het warm en zo was hij
tenminste van haar af. Ik heb sterk de indruk dat er veel schrijnende gevallen
als deze zijn. Van vaak oude mensen die door omstandigheden alles zijn kwijt
geraakt en waarvoor in ons snelle en rijke land eigenlijk geen plaats meer is.
Na ziekte in de steek gelaten door vrienden en familie, door onbekendheid met de
instanties op drift geraakt. Levend in een samenleving waar iedereen alles lijkt
te hebben, worden ze soms ook nog eens verleid tot het aangaan van veel te hoge
leningen. En dan is het einde zoek. Het zijn de paria's van het rijke
westen.Stampvol.

Hoewel exacte cijfers niet bestaan, blijken de diverse opvanghuizen voor
daklozen verspreid over heel Nederland stampvol te zitten. De Koninklijke
Marechaussee kent het probleem van zwervers die mede om die reden in de
terminals op Schiphol een warm heenkomen zoeken.

Mevrouw M. Muller van de marechaussee: Het gaat om een vrij vaste groep die
gebruik maakt van de faciliteiten in de gebouwen. We proberen de daklozen zoveel
mogelijk te ontmoedigen, maar omdat Schiphol net als het Centraal Station en
Hoog Catharijne een openbare ruimte is, kun je niet zomaar tot verwijderen van
mensen overgaan. Daarvoor is feitelijk een civiele procedure nodig, al heeft
Schiphol vanwege haar aantrekkingskracht op zwervers de burgemeester van de
Haarlemmermeer inmiddels gevraagd om meer mogelijkheden. Wij patrouilleren veel
en verbaliseren mensen alleen als ze echt overlast veroorzaken.

De marechaussees realiseren zich dat daklozen op deze wijze in de zomer zoveel
mogelijk bekeuringen 'verzamelen' om die vervolgens in de koude winter voor
vijftig gulden per dag in een droge en warme cel te 'mogen' uitzitten, af te
kopen...

Bij de Amsterdamse Stichting Voila, die zich inzet voor daklozen, zegt Sietze
Ytsma: Schiphol is booming, uit heel Nederland komen de zwervers op het
vliegveld af. Ik schat dat op dit moment alleen Amsterdam al zo'n 1500 daklozen
telt. Wij willen geen medelijden, maar hopen wel op begrip. Daarvoor hebben we
allerlei projecten. Zoals onze Rafelrand-wandeling. Tot vanuit Noorwegen komen
toeristen om daaraan mee te doen. Voor prijzen vanaf vijftig gulden kun je
twaalf, 24 of 48 uur onder begeleiding van een dakloze zelf ervaren hoe het is
dolende te zijn. Inclusief het overnachten op straat of in een park. Noem het
ramptoerisme, feit is dat het geld oplevert en dat de gewone burger na afloop
heel anders tegen de zwerver aankijkt.Onvoorwaardelijk.

Mevrouw Van Bockel weet amper van het bestaan van dergelijke projecten. Zij
leeft van dag tot dag en hoopt nu vooral op de hulp van maatschappelijk werker
Marijke Spoor.

Ik wil gewoon kunnen leven, zoals elk mens, zegt ze. En ik wil mijn hondje bij
me houden. Want nadat iedereen me in de steek had gelaten, was Mandy er wel
altijd. Dieren geven onvoorwaardelijke liefde, die kijken niet eerst of je wel
rijk of gezond bent.

Deze week kreeg mevrouw Van Bockel van Marijke Spoor een slaapzak, zodat ze het
ook in de uren dat Schiphol de verwarming uitdraait van 12 uur 'snachts tot vijf
uur in de ochtend niet al te koud krijgt. Dan zit de oude vrouw met haar hondje
ergens op een bank of onder een trap in de vertrekhal. Te wachten op betere
tijden. Af en toe krijgt ze een kop koffie of een broodje van het personeel van
de vele restaurants in het Plaza-complex, waar men Sjany allemaal een warm hart
toedraagt.

Marijke Spoor heeft inmiddels ervaren hoe moeilijk het is een dakloze in
bijvoorbeeld een verzorgingstehuis onder te brengen. Op Schiphol vertelde de
maatschappelijk werker gisteren: Mevrouw Van Bockel heeft laten weten best in De
Oude Rai, een tehuis in Amsterdam-Zuid, te willen wonen. Maar daar blijkt een
wachttijd van maar liefst twee jaar te zijn! Iemand vertelde me dat gegadigden
zorgbehoevend dienen te zijn. 'En die vrouw kan zichzelf toch redden',
concludeerde men snel en simpel. Ook werd me nog verteld dat ze in een huis voor
onbehuisden of bij het Leger des Heils terecht kon. Maar als je oud bent en zo
zwak, kun je gewoon niet dagelijks van de ene naar de andere inrichting reizen,
alleen maar om zeker te zijn van een bed voor de nacht. Ik ga in elk geval heel
snel een 'intake'-gesprek voor haar regelen.

In de aankomsthal, even voorbij de winkels van Schiphol Plaza, wachten Sjany van
Bockel en haar hondje Mandy op betere tijden. Aardbevingen in Turkije,
hongersnood in Afrika, oorlog in Russische deelrepublieken. Het lijkt wel of
overal aandacht voor is, behalve voor een zieke 62-jarige Nederlandse vrouw en
haar bejaarde hond.

Bijna berustend in haar lot, zegt mevrouw Van Bockel: Het liefst zou ik naar
mijn zussen en broers in Australie gaan, want hier laat iedereen me in de steek.
Maar ik heb niet eens geld om te bellen, laat staan dat ik zo'n duur ticket zou
kunnen betalen. Trouwens, zonder Mandy ga ik toch niet. Dat hebben we jaren
geleden al afgesproken. Samen uit, samen dakloos.

LOAD-DATE: November 2, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               19 of 79 DOCUMENTS

                                  De Telegraaf

                                October 15, 1999

WERELDKAMPIOEN ABEL ANTON VERSCHIJNT ZONDAG AAN START AMSTER DAM MARATHON.
GEWONE MAN ALS FENOMEEN

LENGTH: 938 words

DATELINE: SORIA


WERELDKAMPIOEN ABEL ANTON VERSCHIJNTZONDAG AAN START AMSTERDAM MARATHONGewoneman
als.

Nergens voelt Abel Anton zich beter op zijn plaats dan thuis. Veel valt er niet
te beleven in Soria, een uit zijn jasje gegroeid boerendorp, op drie uur rijden
van Madrid. Het is zo'n typisch Spaans plaatsje waar op de stille plekjes de
koeien nog gewoon los over straat lopen en waar in de dorpskroegen de lokale
roddels worden uitgewisseld. De glamour die je zou verwachten bij de
geboorteplaats van Jesus Gil y Gil, de altijd spraakmakende voorzitter van
Atletico Madrid en burgemeester van Marbella, bestaat gewoon niet. En juist dat
is wat Abel Anton bevalt. De tweevoudig wereldkampioen geldt voor veel
Spanjaarden als de personificatie van de gewone man. En Anton houdt dat beeld
met liefde in stand. Ik ben namelijk ook een gewone jongen.

De man, die zondag in Amsterdam aan de start verschijnt van wat zijn achtste
marathon wordt, groeide met acht broers en zussen op in een eenvoudig gezin.
Zijn vader werkte als schaapherder en kreeg later een baan als tuinman bij de
plantsoenendienst. Abel Anton bezat op veertienjarige leeftijd, naast zijn
school, al een fulltime baan in de lokale vleesfabriek. Hij slachtte er varkens.
Anton gelooft dat op die plek de basis is gelegd voor zijn latere successen op
de weg. Ik ben van eenvoudige komaf. We hadden het niet breed thuis en moesten
allemaal hard werken. Dat maakt dat je bereid bent harder te vechten om iets in
het leven te bereiken.

Daarin is Anton nu reeds geslaagd. Twee maanden geleden prolongeerde de
36-jarige atleet, in 1994 al eens Europees kampioen op de tien kilometer, zijn
wereldtitel op de marathon. De successen op de klassieke afstand maken hem niet
automatisch tot de meest succesvolle atleet van Spanje, zelfs niet van Soria.
Die eer is nog altijd voorbehouden aan zijn dorpsgenoot en vriend Fermin Cacho,
met wie Anton twee sportzaken bezit. Cacho, die er in Soria ook nog een
eenvoudig hotelletje op nahoudt, dankt zijn ongeevenaarde populariteit aan zijn
gouden plak op de 1500 meter bij de Spelen van '92 in Barcelona. Maar ik ben een
goede tweede, zegt Anton, glimlachend.

Olympisch goud ontbreekt nog op zijn erelijst. Sydney 2000 moet zijn laatste
kunstje worden. Samen met Martin Fiz (achtste tijdens de laatste WK) behoort
Anton op voorhand tot de kanshebbers. Dat laatste geldt automatisch ook voor de
Spanjaard, die het laatste startbewijs voor zich op zal eisen. De concurrentie
voor die plek is (o.a. met lopers als Juzdado, Roncero en Gomez) moordend. De
Spaanse marathonschool is de meest succesvolle ter wereld. Volgens Anton zit de
sleutel van het succes 'm in het veldlopen. Dat is in Spanje uitermate populair
en het niveau is daardoor ook hoog. Sinds Fiz in 1994 met succes de overstap
heeft gemaakt naar de marathon hebben anderen zijn voorbeeld gevolgd. We hebben
te maken met een unieke generatie, aldus Anton, die ook de Spaanse overheid lof
toezwaait. Sinds 1990, met de Spelen van Barcelona in het vooruitzicht, worden
atleten in staat gesteld zich maximaal op toernooien voor te bereiden. Ze
ontvangen riante vergoedingen en worden schadeloos gesteld wanneer ze lucratieve
marathons aan zich voorbij laten gaan. Bovendien wordt er gewerkt met riante
bonussen. Anton ontving voor zijn wereldtitel in Sevilla naast de normale
overwinningspremie van de IAAF (60.000 dollar) ook nog een extra zakcentje van
overheidswege: 100.000 dollar. Anton: Financiele garanties zijn zeker voor een
marathonloper belangrijk om te presteren. Alleen met die zekerheid kan je
ontspannen trainen.

Daarnaast staat in Spanje de medische begeleiding op een hoog niveau. Als een
direct gevolg daarvan worden de marathonlopers regelmatig in verband gebracht
met EPO-gebruik. Ook afgelopen zomer weer, toen nota bene een landgenoot
(marathonloper Pablo Sierra) zijn dopingbeschuldigingen van een jaar eerder aan
het adres van Fiz en Anton herhaalde. Ik heb Pablo Sierra nooit gezien of
gesproken. Ik weet alleen dat hij problemen heeft gehad met de Spaanse bond. De
beschuldigingen van hem zijn waarschijnlijk een soort wraakactie. Ik doe niets
ongeoorloofd.

Waar Fiz wordt begeleid door Sabino Padilla, vooral bekend als de wonderdokter
achter de successen van vijfvoudig Tour-winnaar Miquel Indurain, daar is de
wetenschappelijke begeleiding van Anton volgens eigen zeggen 'nada'. Zijn coach,
oud-polsstokhoogspringer Enrique Pascual Oliva maakt trainingsschema's en die
volgt hij op. Er zijn geen geheimen. Ik bezoek geen laboratoria, dit is waar
alles gebeurt, zegt hij, vanaf het terras waar hij zit wijzend naar het
natuurpark. Daar legt hij dagelijks samen met Cacho zijn trainingsrondjes af.
Soria ligt op 1100 meter boven zeeniveau. Je kunt als atleet op hoogtestage
gaan, maar atleten die op hoogte geboren zijn en er hun leven lang al wonen,
zoals ik, hebben daar nog meer profijt van.

In Amsterdam zal hij dat waarschijnlijk niet laten zien. De kans dat Anton de
finish haalt, acht hij zeer gering. Ik zal halverwege, na de eerste ronde,
bekijken hoe de situatie in de wedstrijd is. Er moet niet teveel van mij
verwacht worden. Ik ben pas net met de marathontraining begonnen, aldus Abel
Anton, die nu reeds bezig is met de voorbereiding op Sydney. Daar wil hij de
kroon op zijn carriere zetten. Alleen als ik bij de eerste drie eindig, ga ik
nog een jaar door, aldus Anton, die in dat geval zijn medaille te gelde wil
maken. Lukt dat niet, dan stop ik. Wat ik dan ga doen? Financieel zou ik kunnen
stilleven, maar daar ben ik de man niet naar. Ik heb altijd gewerkt. Dat wil ik
blijven doen, net als ieder ander mens.

LOAD-DATE: October 18, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               20 of 79 DOCUMENTS

                                  De Telegraaf

                                October 14, 1999

RUBRIEK KRINGEN: YOUP

LENGTH: 380 words


Jammer eigenlijk, dat Youp van 't Hek de mensen die bereid waren bijna
zeshonderd piek neer te tellen om zijn oudejaarsconference bij te wonen, niet
gewoon naar de Stadsschouwburg heeft laten komen.

Youp, toch al geen cabaretier die zijn publiek spaart, had ze daarna tijdens de
show, live op de tv uitgezonden, verbaal hem begeleid dat is hem wel
toevertrouwd kunnen laten verwijderen, waarmee het effect volgens mij nog groter
zou zijn geweest.

Voor zulke domme mensen, die 595 gulden betalen voor een kaartje van 30 gulden,
wil ik niet eens optreden, zei Van 't Hek toen hij bekendmaakte dat zijn
oudejaarsconference niet zou doorgaan omdat hij niet wil dat de zwarthandelaars
die op minstens de helft van de kaartjes beslag hebben weten te leggen, aan hem
verdienen.

Dat had hij ook in de schouwburg kunnen roepen, dunkt mij.

Over millenniumprobleem gesproken: weet u wie hier echt een millenniumprobleem
hebben? De patjepeeers die hier half lam in de zaal zitten omdat ze zich binnen
het kader van hun theaterarrangement van dat woord alleen al krijg ik ernstige
jeuk eerst met champagne hebben volgegoten en daarna, tijdens het diner, een
fles wijn naar binnen hebben gekopt, alvorens als onderdeel van de deal nog even
naar Youpie te wankelen. Eruit, stelletje zatkoppen, ik pas ervoor jullie toetje
te zijn! Stap in jullie op kosten van de zaak geparkeerde lease-BMW's en rij
naar de golfclub of zo! Ik ga pas verder als er alleen nog mensen aanwezig zijn
die 30 gulden hebben betaald!.

Zoiets.

Is dit trouwens wel de grootste nederlaag uit Van 't Heks carriere, zoals hij
met brekende stem verklaarde?.

Het kan ook zijn grootste overwinning worden. Zijn macht is groot. Vraag het
maar aan Heineken. Ik sluit daarom niet uit dat dankzij deze opmerkelijke stap
eindelijk iets gedaan wordt aan de inderdaad ergerniswekkende zwarthandel in
kaartjes, die tot gevolg heeft dat Jan Modaal van steeds meer evenementen wordt
uitgesloten.

Kom op, Dennis Bergkamp, volg Youps voorbeeld!.

Ik hoor het hem al zeggen.

Hierbij verklaar ik dat Oranje morgen niet aan de finale van het EK zal meedoen.
Wij weigeren langer uitsluitend te voetballen voor de nieuwe rijken en willen,
net als vroeger, alleen nog spelen voor de echte liefhebbers.

LOAD-DATE: October 15, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               21 of 79 DOCUMENTS

                                  De Telegraaf

                                October 9, 1999

DE WONDERE WERELD VAN WITTEMAN. GEWOON ALTIJD PRIJS

LENGTH: 2069 words


HET PORTRET.

Het Lagerhuis, B & W, Nova en straks weer een nieuw programma over De Vrije Wil
van De Mens, Paul Witteman houdt aardig huis in Hilversum. Hij noemt zichzelf
'verzamelaar van opinies'. En van prijzen, mag hij daar zonder gene aan
toevoegen. Zijn geheim: gewoon lekker werken. Interview met een niet rokende,
sportende, weinig drinkende workaholic.

De wondere wereld van Witteman: doen wat je leuk vindt en overladen worden met
onderscheidingen.

GEWOON ALTIJD PRIJS.

Een groot gevaar is dat je op routine gaat drijven. Veel oudere presentatoren
zijn daardoor troosteloos in de vergetelheid weggegleden.

Ik ben voor mezelf heel erg moeilijk en voor anderen ben ik heel erg moeilijk
geweest. Op het moment dat ik die twee dingen niet meer kon combineren, heb ik
de eindverantwoordelijkheid voor mijn programma's aan anderen overgelaten.

Geen mooier portret dan een zelfportret, dus als de geinterviewde zichzelf 'een
goed interviewer binnen de Nederlandse marge' noemt, lijkt het zo gek nog niet
om het gesprek te beginnen met: Welke vraag zou jij jezelf het eerst stellen?
Paul Witteman is echter niet op zijn achterhoofd gevallen en met een combinatie
van grijns en glimlach antwoordt hij: Dat ga ik jou niet vertellen, want goede
vragen zijn natuurlijk altijd die vragen waardoor mensen enigszins in het nauw
worden gebracht. En daar heb ik helemaal geen zin in.

Tjeempie, de winnaar van de Nipkovschijf rekent blijkbaar op vuurwerk! Gewoon
een portret is niet voldoende. Nee, hij verwacht een poging om op het verkeerde
been te worden gezet. Maar hoe speel je zoiets in vredesnaam klaar? Paul
Witteman is immers een open boek. Er gaat nagenoeg geen dag voorbij of je ziet
hem op 't televisiescherm en mede dankzij een gestaag neervallende prijzenregen
haalt hij ook buiten omroepland regelmatig de media. Als Paul Witteman zelf
zogezegd. Omroepman van het Jaar, Beste Presentator, winnaar van de Academy
Award voor presentatie informatie en, vorig jaar, de Nipkovschijf dus.

Broodjes, koffie, een sober ingerichte vergaderkamer in het VARA-complex aan de
Hilversumse Heuvellaan. De gastheer, tot op de vezels afgetraind in de duinen
bij Haarlem, hangt min of meer ontspannen in een kantoorstoel. Hij is drie en
vijftig, maar het lijkt wel alsof een deel van zijn jeugd weigert hem te
verlaten. Blik: helder, haast onbevangen. Houding: behoedzaam, maar niet
cynisch, soms een tikkeltje jongensachtig. Zoals hij daar zit, ziet hij er niet
uit als iemand die gemakkelijk door een vraag in 't nauw te brengen is. Maar de
man verwacht een scherpe ondervraging, dus vooruit met de geit.

Wat vindt hij van het idee om, op grond van eerdere ontboezemingen, het artikel
als volgt te beginnen: Twee hypochonders ontmoeten elkaar in de VARA-studio.
Zegt de een tegen de ander: 'Ik ben Frits Huis van TVWeekeinde'. Waarop de ander
antwoordt: 'Aangenaam, Paul Witteman'.

Vergeet 't maar. Ik ben niet meer zo hypochondrisch, zegt Witteman. Op een
gegeven moment waren er veel sterfgevallen in mijn familie en toen dacht ik: nou
ben ik ook aan de beurt. Als je bij die gedachte een niet al te optimistische
kijk op het leven voegt, krijg je geloof ik een fraaie vorm van hypochondrie.
Die wordt wel enigszins gevoed door ontwikkelingen in de wetenschap, die erop
wijzen dat veel ziektes erfelijk zijn. Je hoeft dus eigenlijk niet zo
hypochondrisch te zijn om te denken dat je voor de bijl gaat. Ik ben het nu niet
meer, omdat ik het van me af heb gezet. Het is namelijk een weinig productieve
houding. Ik doe wel allerlei dingen om niet dood te gaan. Ik rook niet, sport
veel, drink weinig en doe zoveel mogelijk wat ik leuk vind. Voor mij is dat
gewoon werken.

Ik denk wel dat ik een workaholic ben, al vind ik dat een verkeerde term.
'Aholic' doet vermoeden dat het slecht met je afloopt, terwijl mijn standpunt is
dat doen wat je leuk vindt, in mijn geval werken, gezond is in plaats van
ongezond. Je hebt ook mensen die zeggen: 'Heerlijk, drie maanden geen
programma's. Drie maanden boeken lezen in Frankrijk, of op safari gaan in
Afrika'. Daar zou ik nou weer ziek van worden. Ik ben twee weken bij een
Bachfestival in Frankrijk geweest en in Haarlem, waar ik woon, ben ik heel vaak
aan de rand van de duinen te vinden. Dat is mijn manier van vakantie vieren. Een
maand en dan gewoon doorgaan met het maken van programma's.

Dat zijn er veel en ze worden altijd rechtstreeks uitgezonden. Live is Witteman
op het lijf geschreven. Tegenwoordig wel, maar ik heb er lang over gedaan voor
het zover was, zegt hij zelf. Wat de omroep betreft is hij toch een laatbloeier.
Toen hij op z'n negenentwintigste bij de VARA begon, had hij al een carriere in
de schrijvende journalistiek achter de rug.

Witteman bekent: Daarin blonk ik bepaald niet uit. En voordat hij door nadere
ondervraging in het nauw kan worden gedreven, vervolgt hij met onbarmhartige
zelfkennis: Ik was vrij lui in die tijd. Een journalist die bij een krant of een
weekblad werkt, zoekt dingen uit. Daar moet je een enorme motivatie en een
speurneusachtige mentaliteit voor hebben. Die had ik wel een beetje, maar er
waren beteren dan ik. Toen ik bij de VARA zat en met name op de politieke
redactie, ben ik pas echt in dossiers gedoken en heb ik, nou ja, wel aardige
primeurs naar voren gehaald. Toch was het geen verloren periode, want als ik
niet bij een krant of weekblad had gewerkt, zou ik dit vak niet kunnen
uitoefenen op de manier zoals ik het nu doe. Er zijn heel veel presentatoren,
die rechtstreeks van school de televisiejournalistiek ingaan, bij voorkeur mijn
baan willen overnemen, maar vergeten dat je eigenlijk alle disciplines goed moet
doorlopen om een door de wol geverfde interviewer te worden.

Zo durft Paul Witteman zichzelf inmiddels wel te noemen, ook al gaat zelfs hij
nog wel eens in de fout. Daar is hij dan minstens twee dagen chagrijnig van.
Alsof niet iedereen wel eens een stomme fout maakt. Maar heb je er alles aan
gedaan om die fout te vermijden? Dat is de vraag. Kijk, als je je verspreekt,
alla. Dan kun je je hooguit afvragen of je psychisch wel stabiel genoeg bent,
maar als je tot drie keer toe in een discussie met twintig mensen een van die
mensen aanspreekt met mevrouw Jansen en die mevrouw blijkt Pietersen te heten,
zoals mij laatst overkwam... Tijdens de uitzending kreeg ik het er warm van. Je
hoopt dan dat ze na afloop tegen je zeggen dat het wel meeviel, wat ze ook doen,
maar dat is dus niet zo. Aan de andere kant is het goed dat zoiets gebeurt,
omdat je daardoor inziet dat je je nog beter moet voorbereiden. Een groot gevaar
is dat je op routine gaat drijven. Veel oudere presentatoren zijn daardoor
troosteloos in de vergetelheid weggegleden. Je kunt je daarvoor behoeden door te
blijven zoeken naar steeds nieuwe onderwerpen, personen om te interviewen,
thema's om series over te maken. Dat ben je verschuldigd aan al die mensen die
tot nu toe betrekkelijk trouw kijken.

Gaat de gelouterde Witteman soms gebukt onder onzekerheid?.

Dat is zeker waar, maar mijn onzekerheid is toch meer een algemene
karaktereigenschap dan dat zij moet worden toegepast op de uitoefening van mijn
vak. Als ik tegenover een gezaghebbend iemand zit, ben ik niet zenuwachtig, dus
die onzekerheid leidt er niet toe dat ik nerveus word en niet de goede vragen
kan stellen. Het is meer een soort permanent gevoel van: deugt het wel wat ik
doe?.

Aha, het kenmerk van de perfectionist. Iemand die het zichzelf en zijn omgeving
behoorlijk lastig kan maken.

Ik ben voor mezelf heel erg moeilijk en voor anderen ben ik heel erg moeilijk
geweest. Op het moment dat ik die twee dingen niet meer kon combineren, heb ik
de eindverantwoordelijkheid voor mijn programma's aan anderen overgelaten. Als
je echt goed wilt zijn als journalist, moet je een enorme inzet hebben, anders
moet je een kookrubriek gaan schrijven. Ik was in mijn perfectionisme niet
zozeer chagrijnig, maar ik had een soort verbetenheid die ik zelf niet zo goed
meer zag, maar waarop anderen mij wezen. Die zeiden: 'Man, doe het toch wat
kalmer aan. Wees eens wat milder'.

Paul Witteman is een onvervalste 'publieke omroepman'. Hij ziet zichzelf als een
gewone journalist en heeft een hekel aan semi-intellectualisme.

Ik ben een echte VARA-man. Dat is iemand die programma's wil maken voor een zo
breed mogelijk publiek. Ik vind dat je programma's moet maken die je zelf goed
vindt en dat je daarmee kijkers moet zien te trekken. Het moet niet andersom
zijn. Maar dat is niet het hele verhaal. Wat mij betreft moet er wel degelijk
een toets zijn bij de kijker, die jou per slot van rekening via allerlei omwegen
betaalt. Ik sta niet boven mijn publiek.

Een van de programma's die de toets van de kijker glansrijk doorstaan is Het
Lagerhuis. Ook in het nieuwe televisieseizoen zullen gewone en minder gewone
Nederlanders, onder leiding van Paul Witteman, met elkaar in debat gaan. En daar
komt nu ook nog een Kinderlagerhuis bij, waarvoor jongeren uit alle geledingen
van de bevolking worden gezocht tussen de 15 en 20 jaar. Nieuwe gezichten moeten
het programma spontaan houden, maar Marcel van Dam, de scherprechter van het
Lagerhuis, zal wederom niet op het appel ontbreken. Menige vertegenwoordiger van
een belangengroep sneuvelde in een fanatiek tete a tete zo genadeloos onder zijn
verbaal geweld, dat bij sommige kijkers spontaan de tenen uit de pantoffels
dreigden te springen.

Paul Witteman: Marcel verdedigt nooit standpunten die hij zelf niet heeft. Hij
is verbaal sterk, maar wij selecteren zijn tegenstanders ook op verbale
begaafdheid. Als je voorzitter bent van een belangenvereniging en je kunt die
belangen niet verdedigen tegenover Marcel van Dam, ben je volgens mij niet zo'n
goede voorzitter.

Hij heeft iets met Marcel van Dam, de man die hem bij de VARA naar de televisie
haalde. Ik heb een grote bewondering voor hem. Hij is in alle opzichten wat ik
niet ben. Hij is uitgesproken, ik ben meer ingetogen. Hij is opinieleider, ik
verzamel opinies. Hem kan het niets schelen wat de mensen van hem vinden, mij
kan dat te veel schelen. Hij is ongelooflijk zelfverzekerd, ik ben dat niet. Er
zijn maar heel weinig terreinen waarop wij identiek zijn. Ik denk wel dat we
allebei een vrij goede antenne hebben voor mensen die deugen en mensen die niet
deugen.

Als ik ergens over twijfel, bel ik hem op en vraag ik hoe hij er tegenaan kijkt.
Zo ben ik nu bezig met een nieuw programma voor volgend seizoen, waarin de vrije
wil het centrale thema is. Toen ik vijf A-viertjes had gemaakt, dacht ik: Nou,
dat klinkt als een klok. Ik faxte de tekst naar Marcel. Hij belde op en zei:
'Dat is helemaal niks jochie. Kijk, het zit zo: een mens heeft eigenlijk
helemaal geen vrije wil'. Ik kan van hem alles hebben. Het was voor mij een
interessante ontdekking, dat hij wel eens niet gelijk heeft.

Een nieuw programma?.

Een titel hebben we nog niet. Het gaat over de vraag in hoeverre het
voortschrijden van bepaalde wetenschappen een andere menselijke moraal vergt.
Dus: we worden allemaal honderdvijftig, hetgeen betekent dat die laatste vijftig
jaar niets meer voorstellen. Dat vergt een andere moraal. Het aardige van de
VARA is dat we er heel erg veel energie in steken om daar een voor iedereen
begrijpelijk programma van te maken, maar dat we er, als dat mislukt, van
afzien.

Het moge duidelijk zijn: als er iemand is die Paul Witteman in het nauw kan
brengen, dan is het Paul Witteman zelf. Twee maanden 'publieke omroep-luieren'
laten schieten om je het hoofd te breken over de zin van het aards bestaan en er
dan ook nog een programma over willen maken. De wondere wereld van Witteman.

Het zijn nog een beetje filosofische kwesties. Veel van wat menselijk is, laten
we over aan kunstmatige intelligentie. Wat blijft er dan voor onszelf over? Als
je in de genen ontdekt dat niet 90, maar 99,9 procent door eiwitten en andere
erfelijke zaken wordt bepaald, wat blijft er dan nog over van wat je zelf wilt
en wil je dat zelf ook? Als je aan de hand van het heelal, Darwin en die genen
kunt ontdekken hoe de wereld is gekomen en hoe die zal eindigen, is er dan wel
een bedoeling?

Je kunt zeggen: we leven in een christelijke moraal, maar de schepping bestaat
niet. Dus het rare is dat je eigenlijk leeft volgens een systeem dat het gevolg
is van een misverstand. Kijk, nou heb ik bijna de titel! 'Leven volgens een
misverstand'.

Tekst: Frits Huis

LOAD-DATE: October 12, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               22 of 79 DOCUMENTS

                                  De Telegraaf

                                October 8, 1999

BERLIJNSE SOCIALISTEN EN HUN BILJARTBAL

LENGTH: 416 words


Duitsers zijn nuchtere mensen. Dat bleek afgelopen zondag bij de viering van de
negende Dag van de Eenheid.

In Wiesbaden spraken gezagdragers uit oost en west hun wijze woorden op de
officiele herdenking. Voor het gewone volk was er in Berlijn bij de
Brandenburger Tor een carnavaleske optocht. Goed bezocht, daar niet van.

In de wijken van de stad was het een zondag als alle andere. Ik heb geen
particulier gezien die uit enthousiasme voor de Eenheid zijn vlag uitstak.
Misschien houdt iedereen zijn kruit droog voor negen november. Dan is het
precies tien jaar geleden dat de Muur viel.

Zondag zijn er in Berlijn verkiezingen. Dan wordt uitgemaakt of deze stad zijn
'grote coalitie' van christen-democraten en socialisten behoudt. De CDU doet het
in de peilingen zo goed, dat burgemeester Eberhard Diepgen zelfs de absolute
meerderheid zou kunnen behalen. Volgens de politieke koffiedikkijkers is het
echter ook niet uitgesloten dat er een krappe meerderheid van socialisten en
groenen uit de stembus rolt. Bepalend zal zijn wat de ex-communisten van de PDS
doen. Onlangs streefden zij bij twee eerdere deelstaatverkiezingen verrassend de
SPD voorbij.

Inwoners die van oorsprong uit een van de andere lidstaten van de Europese Unie
afkomstig zijn, de leeftijd van 18 jaar hebben en minstens drie maanden in
Berlijn staan ingeschreven, mogen ook hun stem uitbrengen. Zij beslissen echter
niet over het lot van Eberhard Diepgen (CDU) of zijn uitdager Walter Momper
(SPD) in het 'grote parlement', maar kunnen invloed uitoefenen op de
samenstelling van de districtsparlementen, een soort deelgemeentes. Ik moet mij
nog beraden.

Afgelopen zondag ontbrak de eenheidskoorts en dezer dagen is er ook al geen
verkiezingskoorts. De openbare ruimte wordt gevuld door reclame-uitingen van de
partijen en het journaille doet op radio, televisie en in kranten zijn uiterste
best het volk bij de democratie te betrekken. Maar in heel Berlijn is niet een
raam waarop een politiek pamflet prijkt. De Duitser houdt, nuchter als hij is,
zijn keuze zorgvuldig binnenskamers.

Ook in Berlijn is er vrees voor extreem rechts. De SPD poogt op originele manier
dit onkruid te bestrijden. 'Met haaruitval kunnen we leven. Niet met
kaalkoppen', staat er nuchter op een affiche.

Te laat werd bedacht dat de tekst niet alleen slaat op de overwegend kort
geschoren aanhang van uiterst rechts, maar ook op de eigen lijsttrekker Walter
Momper.

Laat die nou zo kaal zijn als een biljartbal.

LOAD-DATE: October 11, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               23 of 79 DOCUMENTS

                                  De Telegraaf

                                October 2, 1999

EENMAAL, ANDERMAAL VERKOCHT! NA HUIZEN- EN BELEGGINSGEKTE ST ORT 'RIJK'
NEDERLAND ZICH MASSAAL OP DE VEILING

LENGTH: 2055 words


Na huizen- en beleggingsgekte stort 'rijk' Nederland zich massaal op de
veilingEenmaal, andermaal,VERKOCHT!Particulieren drijven prijzen exorbitant hoog
op.

OOPLUSTIG Nederland heeft er een nieuw winkelcentrum bij waar unieke voorwerpen
van eigenaar wisselen op een bloedstollende manier. Het is een mengeling van
passie, emotie, angst, psychologie en gekte. Daarnaast is het ook nog een
verrekt aardig uitje. Zeggen kenners.

We spreken over veilingen. Veilingen? Zeker, want daar gebeurt het nu allemaal.
Veilingcursussen worden platgelopen een voorhoede van wakkere consumenten en het
peloton zwabbert er al achteraan. Literatuur over veilingen wordt verslonden. Er
zijn tv-commercials en televisie-programma's over... veilingen.

Verhaal over de nieuwste nationale hype: funshopping voor miljonairs en minima.
Citaat: Eigenlijk is dit de enige vorm van jagen die we nog over hebben.door
MILCO AARTSAMSTERDAM, zaterdag.

Ik ga veel liever naar een veiling dan naar een museum, zegt Ruud Spruit, een
aardige man met vrolijke grijze krullen en een onderhoudende babbel. En dat is
opmerkelijk, want Ruud is namelijk directeur van het Westfries Museum in Hoorn
en het is nog maar de vraag of je met zulke teksten veel nieuwe bezoekers trekt.

Toch meent Spruit het. Comfortabel zit hij in een off-white bank in een van de
zalen van zijn enorme huis in Medemblik dat tevens dienst doet als galerie.
Mooie schilderijen en prachtige beelden domineren de ruimte. Natuurlijk meen ik
wat ik zeg. Op een veiling heb je kijkdagen waar je alle attributen in je handen
kunt nemen. Je kunt eromheen lopen, eraan ruiken en er uiteindelijk op bieden.
Doe je dat goed, dan mag het mee naar huis, nou dat krijg je bij geen enkel
museum voor elkaar.

Leve de veiling dus. Want voor wie het nog niet weet: in onze honger naar leuke
hebbedingen waarmee we een ander de ogen kunnen uitsteken, is het dezer dagen
niet meer genoeg om het Ikea-terrein op te rijden of een dure winkel in design
binnen te stappen. Nee, op z'n minst ga je naar de veiling. En als je als yuppie
indruk wilt maken op je vriendjes leg je op de leestafel bovenop al je glossy
woonmagazines, heel chic, een paar catalogi van Christie's of Sotheby's.

Ruud en Simone Spruit zijn veilinggroupies van het eerste uur. Het echtpaar
organiseerde vorig jaar de eerste veilingcursus in Nederland. Het liep storm,
zegt Simone, vooral dertigers, yuppies en tweeverdieners met eindelijk wat
centjes. Alles werd overboekt, gekkenhuis gewoon, we stonden paf.

Maar al snel kwamen ze weer bij zinnen. Zeker toen drie uitgevers aan de lijn
hingen met het verzoek een boekje over veilingen te schrijven. Het Spruitboekje
Loven & Bieden kwam deze maand uit bij uitgeverij Novella. Het gidsje is na een
paar weken al toe aan zijn derde druk en dat mag opmerkelijk heten.

Het is waanzin, zegt Ruud en opgetogen vertelt hij over het succes: Er is ook
zo'n geweldige honger naar informatie. Want rond veilingen hangt toch al snel
iets mysterieus. Doe je voor het eerst mee met bieden, dan kun je al snel het
gevoel krijgen dat je wordt belazerd. Je ziet niet dat er van alle kanten
geboden wordt en heb je dat eindelijk door dan wijst de veilingmeester op
zichzelf en verhoogt hij doodleuk zelf de prijs. Tja, voor je dat begrijpt... We
kregen hier op de cursus mensen die kwaad waren weggelopen bij een veiling,
zelfs met deuren gingen smijten.

Onwetendheid die op veilingen niet zelden bakken geld kost. Mooie anekdote gaat
over een echtpaar dat tijdens een kijkdag verliefd werd op een schilderij. De
vrouw besloot het stiekem voor haar man te kopen en ging naar de veiling. Bij
een bedrag van 6.000 gulden bleef ze over met een anonieme telefonische bieder.
Samen vochten ze een verbeten strijd uit, die ze opgaf toen de teller op 16.000
gulden stond. Bedroefd ging ze naar huis om er daar achter te komen dat de
anonieme bieder niemand anders was dan haar man. Het verhaaltje staat in de,
overigens praktische, gids van de Spruitjes.

Deelnemers aan de veilingcursus leren dit soort valkuilen te vermijden. Ze leren
zich te beheersen, zijn niet te gulzig, niet te laat met bieden. Ze gaan naar
kijkdagen en proberen een beetje tegen de waan van de dag in te kopen. Want,
zegt Simone, er zijn zoveel mensen die uitsluitend kopen wat 'in' is. Dat moet
je niet doen. Trends zijn duur en ze zijn voor onzekere mensen. Probeer liever
uit te vinden wat je werkelijk mooi vindt. Dan kun je op veilingen de mooiste
dingen kopen voor een heel redelijk bedrag.

Nog wel, maar ook dat is aan het veranderen. De bestorming van de veilinghuizen
door de gewone burger heeft de prijzen aardig opgedreven. Precieze cijfers over
de groei in veilingbezoek zijn niet voorhanden, maar een veiling voor de gewone
man als het Friese Baerveldt heeft zijn winst de laatste paar jaar zien
verzevenvoudigen. En op de kijkdagen kun je hier bijna niet meer lopen, ziet het
zwart van de mensen die zelfs tot uit Limburg komen, meldt eigenaar J.J. van der
Meulen. Ook andere handelshuizen zeggen eenzelfde of hogere groei door te maken.

Vanwaar eigenlijk die plotselinge hype? We zitten natuurlijk in een uiterst
welvarende periode, zegt Ruud Spruit. De economie draait goed en wat ook heel
belangrijk is: mensen trekken zich meer en meer terug in hun huis. Ze nemen
afstand van een wereld die steeds hectischer wordt, creeren hun eigen omgeving
die mooi en stijlvol is. Neem servies. In de jaren zeventig had niemand mooi
tafelgoed. Je at van je plank of in je leefkuil. Nu zie je dat een producent als
Wedgwood zijn winst de laatste jaren heeft verzevenvoudigd.

En er is nog iets dat de bestorming van veilinghuizen veroorzaakt. Een heel oud
instinct, zegt Simone Spruit met gevoel voor geschiedenis. Het is natuurlijk
prachtig als je tijdens het afslaan met het zweet in je handen zit om te kijken
of het je lukt. Ik zeg altijd maar zo: eigenlijk is veilen de enige vorm van
jagen die we nog over hebben.

De veilinghal van Christie's Amsterdam, met 110 miljoen gulden omzet marktleider
in Nederland, ziet er niet uit als een jachtveld. En de mensen die afgelopen
woensdagmiddag zijn afgekomen op de door kenners zeer gewaardeerde collectie van
Schermerhorn lijken ook al niet op jagers. De gemiddelde leeftijd ligt rond de
vijftig, bedaagd en bedachtzaam zien ze eruit. Veilingmeester Jop Ubbens komt
binnen, loopt door naar het rostrum, een verhoogd spreekgestoelte, en opent de
bijeenkomst. Aan zijn linkerhand zitten twaalf medewerkers van Christie's aan de
telefoon om mee te bieden namens de mensen aan de andere kant van de lijn.

Ubbens zet er meteen vaart achter om zo tachtig afslagen per uur te halen.
Afslaan, het bij bieding verkopen van een ingebracht stuk, is een stukje
topsport. Voor een leek is het nauwelijks te volgen. De bedragen vliegen omhoog,
soms met 500, dan weer met duizenden guldens. Beeldhouwwerk, sidetables en
bankjes voor in de ontvangsthal gaan weg voor drie of vier keer de
taxatiewaarde. Even ontstaat er reuring in de zaal als de prijs van een
Nederlands vroeg 18de-eeuws bankje, getaxeerd op 15.000 tot 25.000 gulden,
omhoog schiet. Het gemurmel verstomt en gespannen wordt gevolgd hoe de prijs
oploopt tot 105.000 gulden. Zeker weer iemand die te veel geld heeft, mompelt
een bezoeker.Bloemstuk.

En inderdaad: er is heel veel geld in Nederland. Jop Ubbens, naast
veilingmeester is hij directeur speciale projecten bij Christie's Amsterdam,
beaamt dat graag. Er komen hier figuren die zeggen: ik heb zes muren en daar
moet iets van een poesje, een winterlandschapje en een bloemstuk tegen. Dan
krijgen ze die schilderijen en betalen ze pak hem beet vier ton.

Maar dat zijn de uitzonderingen, haast Ubbens zich. De meeste nieuwe
particulieren die zich op veilingen storten, zijn wel degelijk serieus en ter
zake kundig. Ze laten zich bijstaan door adviseurs, verlangen conditierapporten
van ons en willen steeds meer informatie. Die geven we dan ook.

In 1995 maakte Christie's nog niet zulke mega-winsten. Maar daarna sloeg de
kassa zo ongeveer op tilt. De particulier begaf zich op de veilingvloer en werd
stevig omarmd. De handel, die tot dan toe de dienst uitmaakte, is in de
verdrukking gekomen. De prijzen zijn sensationeel gestegen. Vergeleken met 1995
is onze winst met zo'n 400 procent gestegen, gniffelt Ubbens. We organiseren nu
bijvoorbeeld een cocktailparty voor 500 vermogende mensen in het Belgische
Brasschaat. We huren daar een etablissement af en brengen er een deel van de
collectie naartoe. Dat is echt nieuw, maar het loopt storm. Tja, er zijn ook zo
ongelofelijk veel nieuwe miljonairs bijgekomen de laatste tijd.

Hoe die nieuwe vermogenden ook mogen heten, in ieder geval niet Carlo Storimans
of John Drenth uit Eindhoven. Dit kunstenaarsstel zit meestal op zwart zaad,
maar bezoekt desalniettemin al meer dan tien jaar allerlei veilingen. Wij zijn
begonnen met het verzamelen van toegepaste Nederlandse kunst uit het begin van
deze eeuw, zegt Carlo, dat kostte toen nog geen cent. Meubels van de Amsterdamse
School bijvoorbeeld, kocht je voor een prikje. Nu doen ze soms 60.000 gulden
omdat ze het museale circuit zijn ingesleept. Wat we nog wel kei-leuk vinden,
dat zijn die kleine inboedelveilingen. Daar koop je voor vijf gulden dozen vol
met rommeltjes, daar zitten soms de mooiste dingen tussen. Je hebt trouwens ook
een veiling waarop de KLM koffers aanbiedt die zijn blijven staan. Dan koop je
er eentje zonder dat je weet wat er inzit. Toch ook leuk, dacht ik zo. Nee
veilingen zijn leuk en ideaal als je zonder geld je huis toch prachtig wilt
inrichten.

Leuk en ideaal zolang je goed oplet, relativeert John Drenth: De echte
handelaren hebben het moeilijk gekregen. Ze moeten nog winst kunnen maken op wat
ze kopen, een particulier hoeft dat niet. Dus gooit zo'n handelaar het over een
andere boeg, gaat hij intimideren. Komt er iets dat hij wil hebben, en zet de
veilingmeester meestal laag in, zeg 1500 gulden, dan roept die handelaar direct:
3.000. Dat is natuurlijk psychologische terreur waarvan zo'n particulier
schrikt. En je hebt trouwens ook veilingmeesters die je proberen te verleiden om
meer te bieden dan je eigenlijk wilt. Daar moet je voor uitkijken.

Van die praktijken weet ook Jan Pieter Glerum, bekend van televisieprogramma's
als 'Eenmaal Andermaal'. Op straat wordt hij soms nageroepen als 'He, hamertje
tik'. Glerum, eigenaar van het gelijknamige veilingbedrijf in de Amsterdamse
Rivierenbuurt, bracht de veilinghuizen onder de aandacht van het grote publiek.
Maar aan het opdrijven van de prijs doet hij niet. Ik weet dat collega's dat wel
doen. Ik niet. Ik ben een bijzonder slechte verkoper in die zin dat ik mijn waar
niet aanprijs en mensen niets aansmeer. Ik zal ook nooit zeggen dat er een
vreselijk belangrijke tafel onder de hamer komt. Want uiteindelijk vind ik het
heel treurig als mensen constateren dat ze het verkeerde hebben
gekocht.Topstukken.

Helaas gebeurt dat met enige regelmaat. Glerum: Wij hebben onlangs een Israels
verkocht voor een miljoen gulden. Dat was groot nieuws. En wat zie je dan, dat
ook andere Israels ineens voor tonnen van de hand gaan. Probleem is dat de man
naast topstukken ook nog een heleboel vreselijk beroerde schilderijen maakte die
nu weggaan voor bedragen die ze absoluut niet waard zijn. Dat is niet alleen
slecht voor de koper maar uiteindelijk ook voor onszelf. Wij moeten die koper
namelijk koesteren zodat hij terugkomt.

En dat hoeven niet altijd kopers met bakken geld te zijn. Welnee, zegt Glerum.
Het is altijd mijn wens geweest om kunst toegankelijk te maken voor een zo groot
mogelijk publiek. Toen ik bij televisie begon, was ik directeur bij Sotheby's.
Ted de Braak had me gevraagd of ik in zijn quiz iets zou willen vertellen over
stukjes antiek die daar werden weggegeven. Dat was een behoorlijke moeilijke
vraag, of dat wel door een deur kon: het chique Sotheby's en Ted de Braak. Ik
heb het toch gedaan omdat ik vond dat er veel te deftig wordt gedaan over oude
dingen. Ik wil juist laten zien hoe mooi, geestig en ontroerend kunst kan zijn.
En hoe goedkoop ook. In mijn veilinghuis is voor Jan Modaal van alles te koop.
En het mooie is: alle voorwerpen hebben hun eigen geschiedenis. Dat voegt iets
toe dat je niet in de winkel kan kopen. En dat is natuurlijk de grote charme van
veilingen.

LOAD-DATE: October 5, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               24 of 79 DOCUMENTS

                                  De Telegraaf

                               September 16, 1999

VAN SNAVELSCHOEN TOT KINDERTRIP

LENGTH: 235 words


TENTOONSTELLING In mei van dit jaar werd er op het voormalige parkeerterrein bij
de Gravinnesteeg in Haarlem een schitterende schoen gevonden, die dateert uit
het begin van de 14de eeuw. De zijkanten en de bovenkant van de bruinleren
schoen zijn met gaatjes opengewerkt en op de neus staat een vogel.

De schoen is momenteel te bewonderen op de tentoonstelling 'De Verloren Schoen'
in het Archeologisch Museum in Haarlem. Hij maakt deel uit van een verzameling
van wel 80 opgegraven schoenen uit 1200 tot 1800. Ze zijn allemaal eeuwen
geleden ooit een keer verloren en recentelijk teruggevonden.

Er zijn heel uiteenlopende schoenen bij. Zo is er een 'Kindertripje' een soort
houten kleppertje waarvan het bovenriempje de vorm heeft van een vlinder (begin
15de eeuw). Verder is er een 'Snavelschoen', die zijn naam dankt aan de extreem
lange met paardenhaar, mos of hennep opgevulde schoenpunt. Snavelschoenen kwamen
al voor in de 11de eeuw. Ze waren bestemd voor de adel.

In de 12de eeuw was de snavelschoen zelfs expliciet verboden voor het gewone
volk. De snavelschoen op de expositie is uit de tweede helft van de 15de eeuw.
In die tijd had men de gewoonte de lange schoenpunten met een kettinkje aan de
broek te bevestigen.Th.D. De tentoonstelling duurt t/m 7 april. Het
Archeologisch Museum ligt aan de Grote Markt 18 k in Haarlem. Openingstijden wo
t/m zo 13-17 uur. Toegang gratis.


LOAD-DATE: September 17, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               25 of 79 DOCUMENTS

                                  De Telegraaf

                               September 11, 1999

TEREN OP ROEM VAN OUDERS

LENGTH: 855 words


Prins Edward (35), de onlangs met de blonde Sophie getrouwde jongste zoon van de
Britse koningin, heeft zijn landgenoten zwaar op de tenen getrapt met een
verongelijkte uithaal onlangs in de New York Times dat de Britten hem zijn
succes niet gunnen.

De Britten staan paf. Zonder pardon werd Edward in dezelfde categorie ingedeeld
als de talloze Britten, die een slaatje slaan uit hun relatie met een beroemd
familid.

Niet alleen omdat de jongeman met zijn eigen productiemaatschappij binnen zes
jaar 5,5 miljoen gulden verlies wist op te bouwen, maar vooral ook vanwege de
arrogante zelfingenomenheid van de prins die zijn op een hand te tellen
zakelijke succesjes louter te danken heeft aan zijn koninklijke status.

De man is met een zilveren lepeltje in zijn mond geboren en heeft nooit ook maar
iets hoeven doen om rijkdom te vergaren, sneerde parlementarier John Cryer over
Edward die sinds zijn huwelijk graaf van Wessex is. Hoe durft hij?.

Volgens Edward (35) zijn de Verenigde Staten een verademing voor rijke en
beroemde Britten. De Amerikanen zijn dol op ze, ongeacht hun achtergrond.

De benjamin van de familie haalde zich in eigen land de hoon van de media op de
hals toen hij, in tegenstelling tot zijn stoere broers Charles en Andrew, begin
jaren tachtig al na enige weken de loodzware marine-opleiding afbrak, en in de
veilige armen van zijn moeder vluchtte.

De Britten vragen zich dan ook verbijsterd af waar uitgerekend deze non-royal de
onbeschoftheid vandaan haalt. Bij de oprichting van zijn onderneming in 1993,
Ardent TV Productions, bezwoer hij nooit een financieel slaatje te zullen slaan
uit zijn achtergrond.

Hij drong er bij mensen in de televisie-industrie op aan hem gewoon Edward
Windsor te noemen. Maar volgens ingewijden gingen zijn nobele voornemens al snel
na de eerste mislukte deals en verloren duizendjes overboord.

Na drie jaar voornamelijk geflopte of nooit tot stand gekomen producties, en een
verlies dat tot bijna een miljoen pond was opgelopen, nam Edward dan toch zijn
toevlucht tot programma's waarvoor gewone burgers de connecties eenvoudigweg
nooit zullen hebben.

Zijn eerste succesje boekte hij dan ook met de tweedelige documentaire 'Edward
on Edward', een programma over zijn achteroom koning Edward VIII waarin hij zelf
een hoofdrol speelde. Er keken vier miljoen mensen naar. De volgende zesdelige
serie 'Crown and Country' over de banden tussen steden aan de Engelse zuidkust
en de monarchie, flopte echter weer.

Het verlies was, eind 97, tot anderhalf miljoen gulden gegroeid. Desondanks
blijft een van zijn belangrijkste geldschieters en dikke vriend van de Windsors,
de steenrijke Sultan van Brunei, financieel pal achter hem staan. Voor dat soort
rijkelui is een paar miljoen niet meer dan wisselgeld, aldus een van Edwards
collega's. Hoezo, succes?.

Edward, geschrokken van de felle kritiek op zijn uitlatingen, bood vorige week
via Ardent zijn verontschuldigingen aan. Maar de boze media lieten het
natuurlijk niet zitten.

Prins Edward werd door de Daily Mail genadeloos afgeschilderd als een profiteur,
voor wie het ontbreken van enig charisma geen enkel beletsel is zijn hele
verdere leven op rozen te zitten, met dank aan Hare Majesteit, zijn moeder.

Ook andere Britten weten uit hun beroemde relaties een slaatje te slaan. Zo
lanceerde Jade Jagger onlangs haar eigen sieradenlijn en kan volgens insiders
zwaar overschatte prijzen vragen, dankzij Rolling Stones-zanger en papa Mick.
Mode-ontwerpster Stella McCartney, dochter van Beatle Paul, had nauwelijks haar
opleiding af of ze werd door een groot modehuis naar Parijs gehaald.

Ook liefdesrelaties kunnen zo hun vruchten afwerpen. De onbekende mooie Julia
kreeg zomaar een tv-contract toen ze trouwde met de aanvoerder van het Engelse
rugbyteam Will Carling. Haar faam, en vraagprijs, steeg gigantisch toen Will
regelmatig bij wijlen prinses Diana op de thee bleek te gaan.

Ook de vrouw van voetbalster Paul Gascoigne, Cheryl, vergaarde steeds meer roem
en aanzien naarmate haar alcoholische man zich misdroeg. Inmiddels gescheiden,
valt ze regelmatig op tv te bewonderen.

De sexy Emma Noble is sinds haar huwelijk met zoon James van oud-premier John
Major niet meer uit de kranten te slaan. Voor een exclusieve huwelijksreportage
in het blad Hello! sleepte het stel maar liefst 1,3 miljoen gulden in de wacht.

Hertogin Sarah Ferguson, de ex van Edwards oudere broer Andrew, beter bekend als
Fergie, wist na haar scheiding een miljoenencontract met de Amerikaanse
dieetclub Weight Watchers af te sluiten.

Het loopt echter niet altijd goed af. De dochter van prins Charles beste
vrienden, Tara Palmer-Tomkinson, werd een geliefd media-object nadat zij de
toekomstige koning voor de camera's tijdens een skivakantie jolig op de wang had
gekust.

Fabrikanten van dure horloges, kleding en andere luxe artikelen overstelpten
haar daarna met hun producten die Tara gratis, maar goed op de foto's zichtbaar,
op partijen en recepties kon dragen. Ook kreeg ze haar eigen column. Kort
geleden echter werd ze wegens cocaineverslaving in een kliniek opgenomen.

LOAD-DATE: September 14, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               26 of 79 DOCUMENTS

                                  De Telegraaf

                               September 4, 1999

COLUMN VISIE : EEN KWESTIE VAN VOORRANG

LENGTH: 614 words


Voorrangsgeneeskunde heeft altijd bestaan. Zo was het vroeger, zo is het nu.
Tweedeling in de medische zorg is er al zolang er heelmeesters en notabelen
zijn.

Het is niet speciaal iets nieuws van de afgelopen week, waarin het kabinet na al
eerder maatschappelijk gesteggel heeft voorgesteld werknemers nu maar voorrang
te verlenen, indien zij als aantoonbaar gevolg van hun beroep medische zorg
behoeven. Met extra geld dat hun snellere arbeidshervatting beschikbaar komt,
kunnen zij dan behandeld worden op tijden dat medische apparatuur 'gewoonlijk'
niet gebruikt wordt en in operatiekamers die dan leeg staan.

Er zijn altijd mensen vanwege hun maatschappelijke status eerder geholpen dan
anderen die minder vooraanstaand waren. Wanneer leden van het Koninklijk Huis
iets mankeert, en dat gebeurde de afgelopen jaren nogal helaas eens, dan is hun
medische zorg gegarandeerd, de operatiekamer al in gereedheid gebracht, het bed
reeds opengeslagen en worden extra artsen en verpleegkundigen opgeroepen. Dat is
begrijpelijk en kritiek daarop klinkt dan ook nauwelijks. Het mag het
vorstenhuis immers niet aan goede medische en verpleegkundige zorg ontbreken. Zo
hoort het ook in een land dat zijn Koningshuis diep in het hart draagt.

Maar er zijn meer groepen Nederlanders die sinds jaar en dag op voorrang in de
zorg kunnen rekenen: bijvoorbeeld wanneer zij een publieke functie in de
landspolitiek of in de top van het bedrijfsleven vervullen, of wanneer zij een
vooraanstaand sporter, artiest of tv-persoonlijkheid zijn. Voor deze economisch
waardevolle mensen gaan de deuren van het ziekenhuis gemakkelijker open dan voor
zieke anonimi en wordt desnoods een bedje bijgeschoven of, meestal, een
tweepersoonskamer tot een ruime eenpersoons omgebouwd. Zo gaat dat nu eenmaal,
maar dergelijke voortrekkerij is wel buitengewoon discutabel.

Een foto in de krant van een bekende Nederlander die binnen 48 uur een paar
nieuwe bypasses kreeg of een voetballer die stante pede voor een
meniscus-operatie terecht kon, is immers gratis reclame voor het betreffende
ziekenhuis. Het geeft aan: zie je wel, we kunnen wel slagvaardig werken en snel
zijn. Intussen klinkt geknarsetand van de 'gewone' Nederlander die al maanden
achtereen op een telefoontje wacht voor een hartoperatie.

Zoals meneer Noorden uit Hippolytushoef. Hij wacht al sinds 15 april op een
bypass-ingreep. Eerst een maand in Den Helder, nu bij het AMC in Amsterdam. Zijn
vrouw schreef mij geergerd een briefje, dat het zolang duurt. Ze heeft gelijk.
Toen ze bij het AMC informeerde naar hoe lang het nog kon duren voordat haar man
aan de beurt was, kreeg ze een krengig antwoord.

Nu dan voorrangsgeneeskunde voor alle mensen met een baan die bijvoorbeeld
rugklachten hebben door hun werk of een zodanige stress dat er behandeling of
begeleiding nodig is. Het voorstel is gedaan door D66-minister Borst
(Volksgezondheid), die eerder faliekant tegen voorrangszorg was, en
VVD-staatssecretaris Hoogervorst (Sociale Zaken).

Hoe de discussie in het parlement, dat overwegend tegen is, ook zal uitpakken;
een ding is nu pijnlijk duidelijk geworden: er heeft nooit een echte politieke
wil bestaan om de knelpunten in de zorg een schrijnend tekort aan artsen en
verplegend personeel, lange wachttijden, ontelbare sterfgevallen daardoor
creatief aan te pakken. Nu er een economisch voordeel valt te behalen, blijkt
vrij eenvoudig een verse geldstroom te kunnen worden aangeboord om de
noodlijdende zorg een nieuwe impuls te geven. Dat geeft ernstig te denken.

Dat bovendien minister Borst nu krampachtig probeert het woord
'voorrangsgeneeskunde' uit te bannen, is in dit verband dan ook een gotspe.

LOAD-DATE: September 7, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               27 of 79 DOCUMENTS

                                  De Telegraaf

                                August 28, 1999

COLUMN AANSTOOT : KLAP MET EFFECT

LENGTH: 256 words


Vroeger was de wereld overzichtelijk. De gewone man at gehaktballen en zijn baas
biefstukken. De een kocht schoenen bij de Bata en de ander bestelde ze bij Van
Bommel. Voor de een waren effecten bewegingen die aan een voetbal werden gegeven
en voor de ander stukjes papier die het vermogen deden groeien.

Maar wat geld betreft hebben we tegenwoordig, sinds we en masse besmet zijn met
het aandelenvirus, allemaal dezelfde problemen. Iedere minkukel blijkt
tegenwoordig kind aan huis bij de AEX. Zelfs de veredelde melkman bij mijn
moeder in het dorp hing laatst relaxed uit zijn SRV-wagen. We konden niet meer
voor 'honger en dorst' naar Paul Winkelhorst. Hij was helemaal binnengelopen op
Philips.

Vermoeid legde ik het financiele katern gisteravond naast mijn bed. Wel of niet
Aegon? Of liever ING. Misschien wel ABN/AMRO, want dat aandeel is sterk
ondergewaardeerd. Financiele instellingen zijn achtergebleven. Terwijl in mijn
hoofd dividendvraagstukken tikkertje speelden met koersstijgingen, zakte ik weg
in een diepe slaap. Drie uur later diende, laten we zeggen, Herman zich weer
aan. Herman is een volhardende mug die me al een paar dagen achtervolgt. Dat
klote beest moet ooit de Hogere Krijgsschool hebben gevolgd. Bij aanvallen bleef
hij onzichtbaar als een goed getrainde commando.

Tollend op mijn benen kreeg ik hem in het vizier. Ik pakte het financiele katern
en mepte Herman met een daverende klap het leven uit. Op het aandeel Aegon zat
een bloedplek. Dat aandeel wordt het dus niet.

Rob Hammink

LOAD-DATE: August 31, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               28 of 79 DOCUMENTS

                                  De Telegraaf

                                August 26, 1999

NEDERLANDERS WILLEN NOOIT TEVEEL BETALEN. DE ONSTUITBARE OPM ARS VAN DE FACTORY
OUTLETS

LENGTH: 1585 words


De onstuitbare opmars vande factory outletsNederlanderswillen nooit te veel
betalen.

Het is oneerlijke concurrentie.

Je krijgt er zo'n hebberig gevoel van, alsof het allemaal voor niets is. Factory
outlet centers, zo weet iedereen die wel eens in de Verenigde Staten is geweest,
nodigen uit tot kopen: wie wil er immers geen Versace-jurk voor weinig geld, een
Levi's spijkerbroek voor de helft van de prijs of een Nike shirtje voor paar
tientjes? Deze fabriekswinkels bieden merkartikelen van voorgaande seizoenen,
soms voorzien van een weeffoutje, met een korting die kan oplopen tot 70
procent.

Hoewel minister Pronk (VROM) alsook de Nationale Winkelraad MKB-Nederland hun
bezwaren kenbaar hebben gemaakt, lijken factory outlets ook in ons land aan een
onstuitbare opmars te zijn begonnen. Plaatsen als Beverwijk, Roermond, Goes en
Sas van Gent hebben plannen, in Lelystad gaat over een aantal weken de eerste
paal in de grond van wat een heuse factory outlet village van 10.000 vierkante
meter moet worden. Een aantal pioniers waagde echter al vier jaar geleden de
sprong en opende op tal van plaatsen hun factory outlet: in Wormerveer is The
Jeans Factory de place to be voor een goedkoop Replay-truitje of een
Kookai-jasje, in onder meer Amstelveen biedt de Euro Factory Stores een Donna
Karan-pak of een paar schoenen van Dolce & Gabbana voor de helft van de prijs.

door BABETTE WIERINGA.

Ilva Binken (18) en haar veertienjarige zus Demelza bezoeken nog maar zelden een
reguliere kledingzaak. Ze zouden wel gek zijn, de spijkerbroeken zijn daar
immers twee keer zo duur. De meeste van mijn kledingstukken komen hier vandaan,
zegt Ilva, die het geluk heeft in Wormerveer te wonen zodat ze met regelmaat
even kan aanwippen bij The Jeans Factory, gevestigd in een oude fabriekshal net
even buiten haar woonplaats. Er is bijna geen klasgenoot te vinden die nog naar
Zaandam of Amsterdam gaat voor nieuwe kleding.

Haar Pepe-spijkerbroek kostte veertig gulden, zo rekent Ilva ons voor. Gekocht
in de tijd dat ze met die broeken aan het stunten waren. Vier voor honderdzestig
gulden, normaal gesproken betaal je dat bedrag voor een zo'n broek. En neem die
schoenen van Demelza, zegt haar moeder. We lachen ons werkelijk slap wanneer we
in Zaandam iemand met een paar Mag schoenen van tweehonderd gulden de winkel uit
zien komen. Wij hebben daar niet meer dan 97 gulden voor betaald.Later.

En inderdaad, het is er niet duur. De kleding is hier minimaal acht tot tien
weken later dan in de winkel te koop en zo zien we truitjes van Replay hangen
waar we vorig seizoen nog zo'n tweehonderd gulden voor hebben neergelegd. (Of
was het nog meer?) Nu fl69,95. Adidas sportkleding voor de helft van de prijs,
Dockers broeken voor fl25,-. Je krijgt bijna de neiging om te kopen, enkel omdat
het zo goedkoop is.

Adrie Mosterd van The Jeans Factory vertelt dat zijn broer Nico en hij al jaren
geleden met parallel-inkoop vanuit Amerika bezig waren. We werden toen
geconfronteerd met het succes van de Amerikaanse factory outlets en dachten dat
ook te kunnen. Of er ook in ons land behoefte zou zijn aan een dergelijk
concept? Natuurlijk, als Nederlander wil je toch nooit te veel betalen.

De fabrikant op zijn beurt heeft altijd seizoensgebonden artikelen over. Die of
vernietigd kunnen worden, verspreid over het land weer opduiken of met de andere
A-merken onder een dak kunnen worden verkocht. Verwonderlijk is het niet dat
vrijwel alle gerenommeerde merken op het gebied van sportkleding, avondjurken,
herenkostuums, leermerken of koffers in het buitenland zijn terug te vinden in
de factory outlets.

En nu dus blijkt deze ontwikkeling ook in Nederland niet meer te stoppen. De
Nationale Winkelraad MKB-Nederland spreekt van een nieuw fenomeen dat op ons
dreigt af te komen en ziet de outlets als een bedreiging voor winkeliers in de
binnensteden. Waar The Jeans Factory in Wormerveer afgelegen ligt van
concurrerende winkels, daar is midden in winkelcentrum 't Stadshart in
Amstelveen Euro Factory Stores neergestreken.

Het heeft de nodige commotie veroorzaakt; bij de Euro Factory Stores (met
vestigingen in Den Haag, Rotterdam, Alkmaar en volgend jaar in Lelystad) worden
A-merken als Versace, Dolce & Gabbana, Exte, Krizia, DKNY, Helmut Lang en
Burberry tegen bodemprijzen aangeboden, terwijl je aan de andere kant van 't
Stadshart aan de Rembrandtweg de hoofdprijs voor dergelijke merken betaalt. Ik
zou toch een dief van mijn eigen portemonnee zijn wanneer ik daar nog mijn
spullen koop, zegt een klant die hier kind aan huis is en zich via mailings op
de hoogte laat houden van wat er maandelijks binnenkomt.

En dat is precies waar de schoen wringt. Oneerlijke concurrentie, roepen
tegenstanders. Iedereen probeert zijn eigen straatje schoon te houden, wil graag
de enige zijn, reageert Adrie Mosterd vanuit Wormerveer. En Ron Beckers, een van
de twee eigenaren van Euro Factory Stores, haalt de schouders op. Ik begrijp de
angst, maar deze is totaal onterecht. Onlangs nog heeft een Amstelveense
wethouder laten weten dat hij het betreurt dat wij hier zitten. Ik kan me
voorstellen dat ze hier niet wachten op rotzooimakers of schreeuwende
neonborden. Maar wij verkopen topkwaliteit! Onze komst zal niemand in de omzet
schelen, iedere winkel is hier immers met zijn eigen ding bezig: de verkoop van
de nieuwste collectie, de laatste mode.

Ook de gemeente Lelystad herkent de angst van de lokale middenstand. Maar, zo
zegt gemeentewoordvoerder William van der Meulen: We hebben tweeenhalf jaar
geleden een begeleidingscommissie in het leven geroepen waar ook winkeliers in
deelnamen. Omdat menigeen niet wist wat het begrip factory outlet precies
inhield, hebben we meermalen een kijkje genomen in Engeland, waar ze eveneens
een opmars kennen. En ondanks de nog altijd scherpe kanttekeningen zijn we er nu
uit.

Factory outlets ogen vaak goedkoop. Hoewel Wormerveer een hip interieur kent, is
de Amstelveense vestiging van de Euro Factory Stores vooralsnog naar Amerikaans
voorbeeld ingericht. Goedkoop, zoals de kleding. In onze andere vestigingen
hebben we overigens meer aandacht aan het interieur besteed, haast Ron Beckers
te zeggen. Een industriele inrichting vinden we toch beter bij ons concept
passen.

In Lelystad wordt al enkele jaren gewerkt aan de uitstraling van de factory
outlet village. De fabriekswinkels zullen onderdeel gaan uitmaken van het
museumcluster aan de Lelystadse kust, waar ook de Bataviawerf, het NieuwLand
Poldermuseum, het Nederlands Instituut voor Scheepsarcheologie en het Nationaal
Sportmuseum zijn gevestigd.

Van der Meulen: De factory outlet krijgt het uiterlijk van een historisch
Zuiderzeestadje, de winkels zullen ogen als oude huisjes. En in plaats van de
factory outlet village krijgt het de naam Bataviastad mee. Het is de bedoeling
dat Bataviastad, een toeristische attractie gaat worden. We verwachten jaarlijks
zo'n 800.000 tot een miljoen bezoekers, hetgeen betekent dat er voor maar liefst
330 mensen werk wordt geboden. Iedereen is er inmiddels wel van doordrongen dat
dit een gunstige ontwikkeling is voor Lelystad en dat we dit winkelende publiek
ook naar het stadscentrum moeten zien te krijgen. Er zijn daarvoor plannen in de
maak, zoals bijvoorbeeld het vervoer met elektrische bootjes.

In Amstelveen kan Ron Beckers niet spreken van enige collegialiteit onder de
buren. En, zo willen de buren daarover (anoniem) kwijt: Niemand wist dat die
winkel zich hier zou vestigen, het past hier niet. We zien ze liever gaan. Maar
bij de Amstelveense winkel Next Issue, waar de dure merken als Dolce & Gabbana,
Hugo Boss en Moschino worden verkocht, weet verkoper Marcel dat de factory
outlet absoluut geen bedreiging is voor hun chique winkel. Overjarige artikelen,
die ze daar verkopen, trekken een heel ander publiek. Onze klanten zijn daar
absoluut niet in geinteresseerd. En Bilanca Smitshuyzen, eigenaresse van de
Kookai-winkel en de kledingzaak met de betere merken Covergirl zegt: Het schaadt
het imago van dergelijke kledingmerken als Calvin Klein meer als het bij
bijvoorbeeld de Makro terecht komt.

Tanja Meesters slaat in Amstelveen met regelmaat wat hippe modelletjes in van
enkele seizoenen geleden. Het is even zoeken, maar ze krijgt waar voor haar
geld. Ik heb net voor minder dan tweehonderd gulden vier kledingstukken gekocht
van topmerken als DKNY en Dolce & Gabbana. Op een paar trendsetters na is er
niemand die ziet dat ik niet helemaal 'up to date' ben. Volgens Ron Beckers is
zijn publiek gevarieerd, maar dat Jan met de pet voor een prikkie in een Hugo
Boss-pak ten burele verschijnt en daarmee het imago van Hugo Boss schaadt,
daarin gelooft hij niet.Topmerk.

Er stappen hier bij toeval mensen binnen die honderd gulden voor een broek van
een topmerk te veel geld vinden omdat je een soortgelijke broek bij de buren
voor minder kunt kopen. We moeten het meer hebben van mensen die veel waarde
hechten aan goede kledingmerken, zoals bijvoorbeeld de Chinese en Japanse
gemeenschap. Natuurlijk kopen er mensen een shirtje omdat er Calvin Klein op
staat, maar je moet bijvoorbeeld ook denken aan de studente die zich nooit
eerder een Versace kon permitteren. Zij komt hier doelbewust voor een galajurk
van honderdnegenentachtig gulden. Simpelweg, omdat ze nu eens niet in een H&M
jurkje wil gaan, waar je er op zo'n gala-avond nog tien van ziet.

The Jeans Factory, Noorddijk 41, Wormerveer.

Euro Factory Stores, Buitenplein 81, Winkelcentrum 't Stadshart, Amstelveen.

LOAD-DATE: August 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               29 of 79 DOCUMENTS

                                  De Telegraaf

                                August 23, 1999

FINANSCOOP: POLDERKOLDER

LENGTH: 621 words


Jan Kalff, Cor Boonstra, Hans Smits; zij sidderen van angst. Zij hebben, na een
telefonade in het old boys network, headhunters de opdracht gegeven voor hen een
andere baan te zoeken. Ver buiten de Hollandse polders.

Want hun eigen cluppie VNO-NCW presenteert binnenkort een spijkerharde tekst
waarin staat dat een 'verantwoorde loonkostenontwikkeling' niet alleen voor
cao's, maar ook voor het daarbuiten vallende topmanagement moet gelden.

Aangezien de salarissen van topbestuurders in het buitenland nog veel hoger zijn
dan binnen de polderdijken, hebben Kalff en de zijnen hun keus snel gemaakt.
Misschien kunnen de heren beter even wachten. De soep zal niet zo heet worden
gegeten als-ie is opgediend.

VNO-NCW was de afgelopen week diep bedroefd door twee aanvallen van FNV-voorman
Lodewijk de Waal. Eerst riep De Waal dat VNO-NCW hypocriet is, omdat het altijd
hamert op loonmatiging terwijl dezelfde organisatie topmanagers die hun eigen
salarissen fors verhogen geen strobreed in de weg legt.

Direct daarna kwam De Waal met het plan voor de invoering van een vierdaagse
werkweek. Vooral aan de collectieve gedachte die hieraan ten grondslag leek te
liggen, hebben de werkgevers een broertje dood.

Beide thema's zouden moeten terugkomen in de vernieuwing van de 'Agenda 2002',
een lijvig stuk waarin de sociale partners de hoofdlijnen van het cao-beleid
schetsen. FNV en CNV wilden alleen over de Agenda 2002 praten, als de werkgevers
vooraf akkoord zouden gaan met een schriftelijke oproep om de salarisstijging
van de toplieden binnen de perken te houden.

Er rolde een typische polder-oplossing uit de bus. Verantwoorde
loonkostenontwikkeling voor iedereen zal nu de kern zijn. Waar is de tijd
gebleven dat Nederland de mond vol had van loonmatiging? Praten over
loonmatiging is tegenwoordig, met de almaar doorgroeiende economie, vloeken in
de kerk. Net zo min als de toppers wil Jan Modaal weten van loonmatiging.

Zowel werkgevers als werknemers kunnen wegkomen met de verantwoorde
loonkostenontwikkeling. De vakbonden kunnen tegen hun leden zeggen dat ze de
werkgevers op de knieen hebben gekregen. En de werkgevers kunnen hun eigen gang
gaan. Let vooral op het onderdeeltje 'kosten'. Het gaat hier om de
werkgeverskosten, zoals pensioenen, sociale premies en secundaire en tertiaire
arbeidsvoorwaarden.

Dat zegt niets over de hoogte van de salarissen. Het blijft mogelijk dat
topmanagers er jaarlijks bijvoorbeeld 10% loon bij krijgen.

Door geschuif met of binnen de werkgeverslasten kunnen bedrijven met droge ogen
zeggen dat hun loonkostenontwikkeling, afgezet tegen het bedrijfsresultaat en de
toegevoegde waarde van de managers, verantwoord is. VNO-NCW wijst er fijntjes op
dat er binnen een onderneming verschillende hoogtes in salarisgroei zijn en
blijven.

Wel verzetten de werkgevers zich nog tegen de door de vakbeweging gewenste
openbaarheid van topsalarissen, die in Amerika gebruikelijk is. Hier moeten zij
nog een psychologische grens overbruggen. Dit lijkt slechts een kwestie van
tijd; grote bezwaren zijn er in het werkgeverskamp niet (meer), en bovendien
komt er zeer waarschijnlijk dwingende wetgeving aan.

Ook over de vierdaagse werkweek is er niet al te veel verschil van mening.
VNO-NCW en MKB-Nederland vrezen ten onrechte dat de FNV dit centraal wil
opleggen. De Waal beseft als geen ander dat zoiets in cao-onderhandelingen moet
worden besproken. De vierdaagse past gewoon als optie in de cao's a la carte
waarover alle sociale partners het al lang eens zijn.

Kortom, de polderdijken vertonen wat scheurtjes die moeten worden gerepareerd,
maar van een breuk is geen sprake. Onderhoud aan de polder kan nooit kwaad.

Rob Sebes Alex de Vries

LOAD-DATE: August 24, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               30 of 79 DOCUMENTS

                                  De Telegraaf

                                August 13, 1999

WEG MET AUTOLOZE ZONDAG!

LENGTH: 620 words

DATELINE: AMSTERDAM


'Mobiel Nederland' komt inactie tegen voornemen vaninmiddels
43gemeentenWEGMETAUTOLOZEZONDAG!Gehandicapte in Tilburg: 'En wat moet ik nu op
19 september?'CHARLES SANDERS.

Ondernemers, autolobby en 'gewone' Nederlanders verklaren de oorlog aan de
autoloze zondag die 43 gemeenten op 19 september wordt georganiseerd.

Motivatie: slecht voor de middenstand, slecht voor het imago van mobiel
Nederland, slecht voor de burger die moet kunnen reizen met een vervoermiddel
naar eigen keuze...

Neem de 46-jarige gehandicapte Cees Douw uit Tilburg. Doodziek is hij van het
laatste paradepaardje van wat hij noemt autootje pestend Nederland. En hij wenst
zich niet neer te leggen bij het afsluiten van zijn stadscentrum ten behoeve van
'milieu en anti-stress'.

k lijd aan een ernstige spierziekte, vertelt Douw, en ben volledig op mijn
aangepaste auto aangewezen. Juist op zondagen trek ik er op uit om vrienden en
familie te bezoeken, dat zijn de momenten waardoor ik niet thuis vereenzaam. Dan
neemt de gemeente me dat ook nog eens af. Elke drie jaar moet ik gekeurd worden,
op eigen kosten. Elke drie jaar moet ik een nieuw rijbewijs aanvragen, op eigen
kosten. De benzine is duurder dan ooit te voren, moet ik ook zelf betalen. En
als absoluut klapstuk nu dus de autoloze zondag. Nou ik ga de stad in, en de
bekeuring die ik krijg zal ik voor de rechtbank aanvechten.

Woorden die Hans Grashoff van de Stichting Pro Auto in Brielle als muziek in de
oren klinken. Zijn belangenorganisatie, met bijna 10.000 leden al jaren actief
om Nederlanders met een motorvoertuig te steunen, roept vandaag op de autoloze
zondag te boycotten. Burgerlijke ongehoorzaamheid, maar dan wel op zo vreedzaam
mogelijke wijze.

Dit nieuwste initiatief van geitenwollen sokken dragend en met de milieubus
reizend Nederland is zeer verwerpelijk, meent Grashoff. Dit komt direct van
allerlei milieuclubjes, die zich in de jaren zeventig zo goed georganiseerd
hebben dat ze feilloos de weg naar bewindslieden als Jan Pronk en linkse
wethouders weten te vinden. Nu vragen ze door middel van die autoloze zondag dus
aandacht voor 'milieu' en 'anti-stress'. Laat me niet lachen, de milieu-aspecten
van het even niet rijden met brandschone personenwagens zijn te verwaarlozen en
wie zich wil onthaasten moet vooral thuis in de schommelstoel gaan zitten en de
auto laten staan!.

Tot nog toe doen 43 plaatsen mee aan het initiatief. Omdat niet alle gemeenten
wettelijk zo maar hun grenzen kunnen dichtgooien voor alle autoverkeer,
organiseren veel steden stepwedstrijden, fietslessen voor asielzoekers, debatten
over de burgeroorlog in Ethiopie, straatkrijten, zaklopen, openlucht
klaverjassen en rolstoelhockey.

Aan dat laatste zou de gehandicapte Tilburgenaar mee kunnen doen, ware het niet
dat hij zonder zijn eigen auto met handen en voeten aan huis gebonden is. Ik ben
des duivels. Ik kan niet lopen of fietsen en de peperdure 'knielbussen' die we
hier in Tilburg hebben, staan stil in de remise omdat er geen behoefte aan zou
zijn. Autoloze zondag betekent voor mij dus bewegingloos thuis zitten. Na
zeventien jaar aan krukken en rolstoel te zijn gekluisterd, gaat dat me even te
ver.

Hans Grashoff: Ook dit linkse hersenspinsel zal weer grandioos mislukken. Want
wie naar een boerenmarkt met geiten en kippen wil, zoals Haarlem denkt te moeten
organiseren, gaat toch naar de kinderboerderij! Er zal straks slechts een kater
resten, vanwege de verspilling van duizenden guldens subsidie en een minstens zo
groot bedrag aan inkomstenderving. Na de geflopte carpoolstrook van minister
Maij-Weggen, de peperdure luchtbel van rekeningrijden en de monsterlijk hoge
accijnzen op benzine het zoveelste anti-autoschandaal!

LOAD-DATE: August 16, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               31 of 79 DOCUMENTS

                                  De Telegraaf

                                 August 7, 1999

EMANCIPATIE ALLOCHTONE VROUW IS HOOFDZAAK - HOOFDDOEKJE GEEF T HEN JUIST MEER
VRIJHEID

LENGTH: 1649 words


De hoofddoek is voor velen het symbool voor een leven in isolement, voor
onderdrukking binnen het huwelijk en gebrekkig gesproken Nederlands. En niet
alleen de gewone Nederlander denkt er zo over, het Haagse instituut Werkraat
weigerde vorig jaar Arzu Tunc (22) en haar nichtje Bahriye Ulucan (24) voor de
opleiding winkeltrainingen. Omdat ze een hoofddoek droegen. Het instituut ging
er van uit dat de vrouwen daarniet in aanmerking zouden komen voor een baan
omdat toekomstige werkgevers hen toch niet zouden willen aannemen. De Commissie
Gelijke Behandeling tikte het instituut dan ook op de vingers omdat het de
vooringenomenheid van toekomstige werkgevers had overgenomen. Onderzoekster
Trees Pels bestempelt de vooroordelen als volstrekt achterhaald. Volgens haar is
het dragen van een hoofddoek juist een belangrijk emancipatiemiddel. EMANCIPATIE
ALLOCHTONE VROUWEN IS HOOFDZAAK HOOFDDOEKJES geeft hun juist meer VRIJHEID door
PATRICIA BOON .

DEN HAAG Psycholoog Trees Pels heeft de argumenten die werkgevers gebruiken al
zo vaak gehoord: Klanten zouden het niet op prijs stellen om te worden geholpen
vrouwen met een hoofddoek. Of ze zouden niet passen in het team, aldus de
onderzoekster van het Instituut voor Sociologisch-Economisch onderzoek van de
Erasmus Universiteit in Rotterdam.

Volgens een docent moesten de Turkse Arzu en Bahriye dan ook maar niet worden
toegelaten op de opleiding winkeltrainingen. Hoewel hij inzag dat de meisjes
super gemotiveerd waren om te werken en te leren, aan de slag raken met een
hoofddoek zou hen toch niet lukken, zo redeneerde hij.

Voordat het hoge woord eruit kwam, had de Werkraat de meisjes al lange tijd aan
het lijntje gehouden: ze moesten sommige onderdelen van de vooropleiding wel
drie keer overdoen, ondanks goede cijfers. Arzu en Bahriye lieten zich niet
kennen, want met opleiding is het immers eenvoudiger om een baan te vinden. Dus
deden ze sommige 'praktijkorientaties' nog maar een keer.

Uiteindelijk werd hen de waarheid verteld. Iedereen van de vooropleiding kreeg
een gesprek over het vervolg ervan. Arzu hoefde niet eens op zijn kamer te
komen, een gesprekje van een kwartier in de kantine was voldoende, zo vertelt
ze, waarin hij haar vertelde dat ze niet verder mocht leren bij de Werkraat.
Boos was ze en is ze. Ik vertelde hem nog dat hij geen werk voor me hoefde te
zoeken, dat hij daar niet verantwoordelijk voor was. Het ging mij om het
diploma. Ik zou zelf wel achter een baan aangaan.

Onbegrip.

Boosheid, het gevoel van minderwaardig zijn en onbegrip nestelden zich in de
hoofden van de meisjes. Het is toch raar dat je in Nederland met een hoofddoek
wel voor advocaat of dokter mag leren, maar je kan er niet mee in een winkel
staan, zegt Arzu fel. Beiden hebben nog steeds moeite met de redenatie van hun
voormalig docent.

Praktische redenen speelden geen enkele rol in de weigering van de
vervolgopleiding. Dat is zelden zo, constateert psycholoog en onderzoekster
Pels. Een hoofddoekje kan gevaarlijk zijn bij het bedienen van bepaalde machines
of bij de gymles. Je kunt ergens achter blijven hangen. Pels vindt echter dat
dit probleem opgelost kan worden: Kijk maar naar die hoofddoekjes die zijn
ontworpen om mee te sporten.

Ze doelt op de ontwerpen van Cindy van den Bremen. Zij studeerde onlangs af aan
de Eindhovense Design Academy met hoofddoekjes om te sporten. Ik wilde
afstuderen op het onderwerp integratie. Ik kwam uit op verschillende uitspraken
van de Commissie Gelijke Behandeling: niemand mag het recht op het dragen van
een hoofddoek worden ontzegd. Aan de andere kant stelde de CGB echter dat het
dragen van een hoofddoek tijdens de gymles uit voorzorg niet mocht. Op die
manier is er dus geen integratie, want meisjes blijven weg van gym.

Cindy van den Bremen ging bij haar ontwerpen niet over een nacht ijs. Ze wilde
een hoofddoekje dat niet alleen het sportprobleem zou oplossen maar dat ook als
accessoire zou kunnen dienen voor de westerse wereld. Als je kijkt naar
wintersporters zie je vaak mensen met een muts en een wapperende sjaal. Daarvoor
kan een hoofddoek ook uitkomst bieden.

Hoewel hoofd, haren en nek bedekt moeten zijn, stond voor Van den Bremen de
veiligheid voorop. Verder wilde ze de hoofddoekjes typerende elementen van de
sportwereld meegeven: wat voor stof en wat voor kleuren worden er bijvoorbeeld
gebruikt. Tevens overlegde ze met het Moslim Vrouwen Platform en een imam. Ik
kwam tot de ontdekking dat meisjes niet een hoofddoek dragen omdat het van thuis
moet of omdat het van moeder op dochter is overgedragen. Meisjes dragen het
juist om hun eigen identiteit te bevestigen. Omdat ze verkiezen zich te gedragen
naar de wetten van de islam.

Volgens psychologe Trees Pels is er zelfs sprake van een nieuwe islamitische
mentaliteit en hoort het dragen van een hoofddoekje daarbij. Het maakt het voor
de vrouwen juist mogelijk om te integreren in de Nederlandse samenleving,
terwijl ze laten zien waar ze vandaan komen. Ze houden zich aan de normen en
waarden van hun eigen cultuur, want ze blijven bedekt. Daardoor kunnen meisjes
juist meer naar buiten te treden.

Bahriye en Arzu willen graag werken, maar met hoofddoek. Ze gingen naar het
Bureau Discriminatiezaken die de zaak bij de Commissie Gelijke Behandeling onder
de aandacht bracht. Met succes. De stichting Werkraat heeft zelfs aangeboden de
meisjes alsnog de opleiding te laten volgen, maar daar hebben ze voor bedankt.
Door al die toestanden hebben we geen zin meer om in een winkel te werken.
Bovendien hebben ze al een baan.

Arzu doet huishoudelijk werk in het Coornhertcentrum in Den Haag. Eind augustus
begint ze als voedingsassistente in een ander zorghuis. Bahriye werkt met
demente bejaarden in Mariahoeve. Voor deze werkgevers is het dragen van een
hoofddoekje geen probleem. Bahriye: Het verhaal over de stichting Werkraat
volstond bij mijn sollicitatiegesprek. Ik werd gelijk aangenomen. Ik heb een
eigen plek gekregen om te bidden en mocht met de ramadan eerder naar huis,
vertelt ze blij.


Fatima Elatik: WAAROM BLONDEERT IEMAND ZICH? .

Ik word er zo moe van, verzucht ze. Moe om weer te moeten uitleggen waarom ik
een hoofddoekje draag. Ik wilde dat mensen het eens gewoon accepteerden, net
zoals blond haar of bruin haar. Aan iemand die haar haren blond verft wordt toch
ook niet elke keer aan gevraagd waarom ze dat doet?, zegt Fatima Elatik (26),
gemeenteraadslid voor de PvdA in Amsterdam.

Ze draagt haar hoofddoek inmiddels tien jaar. Daaraan ging een lange periode van
nadenken vooraf. Om te ontdekken wat nu precies bij mij hoort. Ik ben met de
Nederlandse en de Marokkaanse cultuur opgegroeid en heb uiteindelijk een keuze
gemaakt. Aan mijn hoofddoekje is te zien dat ik islamitisch ben, het maakt deel
uit van mijn religieuze identiteit, maar verder loop ik er zo westers bij als
kan.

Eigen baas.

Door het dragen van een hoofddoekje werd ze in het begin wel eens anders
benaderd. Mensen spraken me wel aan in gebroken Nederlands of keken me niet aan
als ze met me spraken. Fel vervolgt ze: Daar heb ik maling aan, ik ben eigen
baas, het dragen van een hoofddoekje is mijn eigen verantwoordelijkheid.

Dat is ook het mooie van Nederland. We leven in een vrij land. Kijk nou eens
naar wenkbrauwpiercings. Ik vind het niet mooi, maar zal die persoon er niet op
aanspreken. Iedereen moet voor zichzelf weten wat hij of zij doet. Dat kan
dankzij het individualisme. Maar, benadrukt ze, je moet iedereen wel in zijn
waarde laten.

Ze heeft nooit ervaren dat het dragen van een hoofddoekje haar beperkte in haar
mogelijkheden. Integendeel, ik kan overal in participeren. Dat andere vrouwen er
ook zo over denken is haar opgevallen. Toen ik er tien jaar geleden mee begon,
droegen nog niet zoveel meisjes een hoofddoekje als nu.


Emel Yumusak: .

ER IS ALTIJD EEN OPLOSSING .

Mijn ouders waren verrast toen ze me met een hoofddoekje zagen, van hen hoefde
het niet, vertelt Emel Yumusak (20). De eerste-jaars studente Geneeskunde in
Rotterdam draagt sinds vorig jaar een hoofddoek. Ik sprak eigenlijk nooit met
hun over mijn zoektocht naar mijn eigen identiteit.

Emel, in Nederland geboren uit Turkse ouders, is opgevoed als moslim. Maar, zo
geeft ze eerlijk toe, vroeger was het geloof nog niet zo belangrijk voor me. Op
zoek naar haar eigen identiteit veranderde dat. Ik ging nadenken over wat ik wel
en niet wilde en besloot dat een hoofddoek bij mij, bij mijn geloofsovertuiging
hoorde.

Sommige van haar vriendinnen keken in het begin wel een beetje raar op maar ze
accepteerden het al snel en op de universiteit heeft ze er ook geen enkele
opmerking over gehoord. Ze kennen me niet anders.

Af en toe levert het wel eens praktische problemen op. Tijdens de anatomieles
moesten we eens dingen op ons lichaam tekenen, zodat we goed konden voelen waar
alles zat. Daarvoor moest je je uitkleden en dat doe ik dus niet. Maar in dit
soort situaties wordt er altijd van alles gedaan om een oplossing te vinden die
voor beide kanten acceptabel is.

Zo moesten ze laatst bloeddruk opmeten. Omdat de vrouwen ook hun armen bedekt
moeten laten, kan dat een probleem opleveren. Ik zat in een groepje met vier
meisjes en had bij hen al de bloeddruk opgemeten. Bij vrouwen onderling is het
eigenlijk ook niet toegestaan om blote zones te laten zien. Ik heb toen wel mijn
eigen bloeddruk laten opmeten, maar niet alle islamitische meisjes deden dat. Je
moet doen waarbij je je het prettigst voelt.

Wat werk betreft, voorziet ze geen problemen: ze wil het liefst iets met
kinderen of met gynaecologie doen. Je mag jezelf niet naakt tonen maar dat houdt
niet in dat je anderen niet mag onderzoeken. Dat kan dus wel, zolang je zelf
maar bedekt blijft. Ja, dat kan ook in het traditionele ziekenhuispak. Nuchter:
Dokters dragen meestal een jasje, een lange broek. Een strakke body eronder en
niemand die het ziet.


LOAD-DATE: August 10, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               32 of 79 DOCUMENTS

                                  De Telegraaf

                                 August 7, 1999

COLUMN JIP GOLSTEIJN: DEN HELDER

LENGTH: 531 words


Het zal nooit wat worden tussen Den Helder en mij. Ze zullen het niet zo bedoeld
hebben, maar ik wist waar Van Dik Hout het over had, als ze 'Pijn' zongen.

Ik had nog nooit een stap in de stad gezet, toen ik er in september 1965 als
dienstplichtig marinier der derde klasse zeemilicien werd gestationeerd, op Hare
Majesteits Zuiderkruis, ooit een trots troepentransportschip dat de wereldzeeen
had bevaren, nu voorgoed afgemeerd aan de kade bij de Moorman Brug, als drijvend
symbool van de impotentie van de Nederlandse strijdkrachten, nog de wonden
likkend van de in Washington en New York, en niet in Merauke en op Biak, maar
toch verloren strijd om Nieuw Guinea.

Wie in het Vrije Westen wilde weten hoe een totalitaire staat functioneert moest
in die in militaire dienst: talent en intelligentie waren vanaf het moment dat
je bij de fourier naar buiten stapte ondergeschikt aan rang en stand. Voor de
naleving van de meest absurde regels in vergeelde handboeken zorgde een geolied
politieapparaat, voor overtredingen als het niet goed genoeg poetsen van koper
en schoenen en het dragen van hoofdhaar van langer dan een centimeter golden,
zeker bij recidive, straffen waarvoor je in de burgermaatschappij al gauw iemand
mishandeld moest hebben, en dan nog met blijvend letsel als resultaat.

Zo kwam ik Den Helder te associeren met hindernisbaan, touwbaan, gevechtsbaan,
bajonetbaan, speedmars, onderbetaalde (of u moet 58 gulden in de maand loon
vinden) dwangarbeid aan 's rijks eigendommen, nog onderhevig aan minutieuze
inspecties op alle uren van de dag ook, ceremonieel wachtlopen voor het huis van
Luitenant Generaal 'Pokhouten Leen' Reeser, waarbij het kon gebeuren dat een
officier van de wacht liet controleren of om half drie in de nacht een
FAL-geweer correct was afgezet en armen tot schouderhoogte waren opgezwaaid,
'licht' arrest, meestal met strafdienst, aan boord en streng arrest op Erfprins,
het zeventiende-eeuwse fort met muren van drie meter, voor het gewone volk
alleen opengesteld tijdens de jaarlijkse Vlootdagen.

Ik haatte Den Helder. Daar kon alle seks met oorlogsweduwen in vredestijd, als
de De Ruyter en de Karel Doorman weer eens voor maanden waren uitgevaren, niets
aan veranderen.

Ik ben nog precies twee keer in Den Helder teruggeweest. De eerste keer was
beroepshalve, om een band te zien, die die avond nu eenmaal niet in Den Oever
speelde, de tweede keer was met mijn gezin, op weg naar Texel. Ik had liever
vakantie op Vlieland geboekt, al was het maar om Den Helder te mijden, maar ik
kon mijn dochter van zeven, die een bosrit te paard rond Den Hoorn was beloofd,
onmogelijk het slachtoffer laten worden van mijn oorlogsverleden.

De vier uur in de file voor de veerboot kon ik maar een ding denken: dit was
mijn oorlogsbestemming geweest. Als het aan het Koninkrijk der Nederlanden had
gelegen had ik, voor ik daarvoor te oud werd, Den Helder namelijk tegen de
Russische Beer moeten verdedigen. Maar goed dat de Derde Wereldoorlog nooit is
uitgebroken. Ik had de stad als het Nederlandse Wladiwostok aanbevolen en hem
per boodschap op het antwoordapparaat overgedragen. Zielig voor Van Dik Hout,
maar oorlog is oorlog.

LOAD-DATE: August 10, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               33 of 79 DOCUMENTS

                                  De Telegraaf

                                 August 7, 1999

ANNE CAMMENGA SCHREEF BOEK VOOR SLACHTOFFERS VAN KWAADSPREKE RS. KAPOT GEMAAKT
DOOR LASTER EN RODDELS

LENGTH: 1177 words


Anne Cammenga schreef boek voor slachtoffersvan kwaadsprekers Kapot- gemaakt
doorLASTEREN RODDELSAlsof een zwaard in je buik wordt gestoken.

Smaad, verdachtmakingen, aantasting van goede eer en naam, kwaadsprekerij,
belediging, laster, roddel.

Duizenden Nederlanders worden de dupe van deze kleine en grote pesterijen. Soms
komt het tot een politieoptreden of tot een rechtszaak, maar meestal staan de
autoriteiten machteloos en worden de slachtoffers de buurt uitgetreiterd en hun
belagers volstrekt kapot gemaakt.

Anne Cammenga.

schreef het boek Smaad & Belediging dat voor slachtoffers als handleiding kan
dienen als zij door deze laster worden getroffen.

door EMILE BODE.

ZEIST, zaterdag.

Roddel is zo oud als de weg naar Rome. Het heeft menige reputatie geknakt en
onschuldige mensen in de grootst mogelijke ellende gebracht.

Anne Cammenga (37) zucht en citeert uit de rijke, Franse geschiedenis waar
volgens hem de monarchie om zeep werd geholpen mede als gevolg van
kwaadsprekerij. U kent toch het beruchte halssnoerproces uit 1786? Nee? Oh dear!
Nou, de Franse kardinaal Louis, prins De Rohan, was in ongenade gevallen bij
koningin Marie-Antoinette. De avonturierster Jeanne de Valois-Saint-Remy, gravin
De Lamotte, spiegelde de geestelijke vervolgens voor dat de koningin hem weer in
genade zou aannemen indien hij voor haar een waanzinnig kostbaar halssnoer zou
kopen. De Lamotte zou het collier aan de vorstin overhandigen.

De Rohan kocht het snoer en vervolgens maakte De Lamotte het met haar man te
gelde. Toen de kardinaal niet betaalde, diende de bedrogen juwelier een
aanklacht in. De Rohan werd vrijgesproken en De Lamotte gegeseld.
Marie-Antoinette had met deze affaire niets te maken, maar de roddel werd
verspreid dat de koningin een halssnoer van de kardinaal wilde in ruil voor een
slippertje. Hierdoor werd de toch al onpopulaire vorstin nog meer door het volk
gehaat. Het parlement gebruikte de affaire om Marie-Antoinette als lichtekooi af
te schilderen. Afijn, kort daarop brak de Franse revolutie uit en werden zij en
haar man onthoofd. Vlak voor haar executie sprak Marie-Antoinette de
gedenkwaardige woorden: de kardinaal is schuldig onschuldig bevonden en dankzij
hem ben ik thans door de rechters onschuldig schuldig bevonden.

Zelfs een vorstin kan zich niet tegen laster beschermen. Hoe moet dat dan met de
gewone burger?.

Bewijslast is het grote obstakel. Een aanrijding is vaak makkelijk te bewijzen,
maar tegen de terreur van roddel, zeker als dit mondeling gebeurt, wordt de
burger amper beschermd. Daarom heb ik besloten dit boek te schrijven. Om de
medemens een handleiding te geven waardoor hij zich in juridisch en psychisch
opzicht beter kan wapenen.Knakken.

Cammenga spreekt uit eigen ervaring. Jarenlang werd hij geterroriseerd door een
persoon die zijn reputatie wilde knakken. Het was een verschrikkelijke tijd. Het
is alsof er een zwaard in je buik wordt gestoken en drie keer wordt omgedraaid.

De persoon beledigde Cammenga op allerlei manieren. Ik ben in een keurig,
beschermd milieu opgegroeid. Ik was in die periode nogal gesloten. De roddelaar
in de buurt was rap van de tongriem gesneden, uitermate dominant en kwam uit een
geheel ander, zeg maar asociaal milieu. Hier was duidelijk sprake van
onverenigbaarheid van karakters.

Aanvankelijk bleef het bij treiteren, beledigingen, vervelende opmerkingen. Ik
dacht: ik sta daar koninklijk boven. Maar allengs drongen de roddels echter tot
de buurt door. Ik werd op straat aangesproken: 'weet u wat ze over u zeggen?'
Het waren de verschrikkelijkste roddels. Zo zou ik er, als vrijgezel,
eigenaardige seksuele voorkeuren op nahouden. Allemaal volstrekte lariekoek,
maar het werd wel keer op keer gezegd en u weet natuurlijk dat mensen verzot
zijn op speculaties. En ook al geloven ze de achterklap niet, ze denken toch
onwillekeurig: er kan best iets van waar zijn: waar rook is, is vuur.

Cammenga schakelde zeven advocaten in wat hem tienduizend gulden kostte maar zij
konden niets doen. Hij wendde zich tot de politie. Dat resulteerde in een
waarschuwing voor de lasteraar, die vervolgens gewoon verder ging met haar
praktijken.

Verhuizen kwam eerst niet in hem op. Ik wilde heel lang niet wijken. Ik dacht:
ik ga wanneer ik wil. Maar na zeven jaar gaf ik de strijd op en verhuisde naar
Zeist en daar bevalt het mij nu uitstekend.

Voor zijn onderzoek heeft Cammenga al met tal van politiefunctionarissen,
juristen, hulpverleners en politici gesproken. Ze erkennen allemaal dat het een
enorm probleem is waar duizenden mensen de dupe van worden. Klaas Wilting,
woordvoerder van de Amsterdamse politie, erkent in het voorwoord van het
manuscript dat het voor de politie in veel gevallen uitermate moeilijk is smaad
te bewijzen.

Een burger die zijn naam wil zuiveren, moet meestal eerst een kort geding
beginnen om de belager het zwijgen te doen opleggen. Als de burger al wint, moet
hij een rechtszaak beginnen om de kosten geind te zien. Meestal komt de dader er
met een boete van een paar honderd gulden af. Die boete gaat overigens naar de
overheid. Doordat letselschade in de wetsartikelen onvoldoende is vastgesteld,
is de financiele schade meestal niet te verhalen.

Cammenga: Het slachtoffer kan evenmin met een voor hem gunstige uitspraak van
justitie of politie aantonen dat zijn naam gezuiverd is. Als hij dat doet, loopt
hij de kans van slachtoffer dader te worden door zichzelf schuldig te maken aan
laster. Dus zelfs aan een gerechtelijke uitspraak heb je in wezen niets.

De schrijver heeft de meeste politieke partijen en de Koningin benaderd met het
verzoek de wet te veranderen opdat mensen zich beter teweer kunnen stellen tegen
smaad en belediging. Ik pleit voor een betere schadevergoeding voor emotioneel
of zakelijk letsel en snelrecht bij lichtere gevallen. Voorts dienen
slachtoffers uitspraken van de rechter effectief te kunnen gebruiken om de
omgeving duidelijk te maken dat hun goede naam en faam inderdaad gezuiverd
is.Weerbaar.

Cammenga zegt dat zijn 'traumatische ervaringen' hem in ieder geval hebben
gelouterd. Ik was in die tijd volstrekt niet weerbaar. Als dat mens haar mond
opendeed, was ik totaal sprakeloos. Bovendien had ik de neiging erboven te
staan. Ik wilde dat het me niet raakte en reageerde passief in plaats van
actief. Dat zal me nu niet meer gebeuren. Ik ben een heel ander mens geworden.
Ik ben minder ongenaakbaar. Ik ben nu gelukkig en blij en openlijk in staat te
beminnen en bemind te worden.

Ik heb nu van een vriendin, afkomstig uit een volksbuurt, geleerd hoe je met
sommige mensen moet communiceren. Zij leerde mij dat als sommige mensen me
'kankerjong' noemen of zeggen 'ik zal je kop er wel af kunnen rukken' zij dat
ook gekscherend kunnen bedoelen. Als ik ooit nog eens door kwaadsprekerij word
getroffen, wat God verhoede, pak ik de koe bij de horens en stap er op af. Dan
zeg ik: u kwetst mij met uw opmerkingen. U doet me pijn. Weet u wel wat u met uw
laster aanricht? Dan is het in negen van de tien gevallen afgelopen.


LOAD-DATE: August 10, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               34 of 79 DOCUMENTS

                                  De Telegraaf

                                 August 5, 1999

BUSINESS CLASS BIJ AEROFLOT EEN LACHERTJE

LENGTH: 508 words


Het brood is op, zegt de stewardess bits en ze waggelt verder. Achter een
gordijntje zie ik haar even later een plastic glaasje Cointreau behendig naar
binnen slaan.

Het brood is dus op; het bier en het appelsap eveneens. Maar wat kun je,
business class reizend van Moskou naar de mondaine Russische badplaats Sotsji
aan de Zwarte Zee, ook anders verwachten van Aeroflot?.

Het was de eerste keer dat ik in Rusland business class vloog; simpelweg omdat
de economy class vanwege het vakantieseizoen tot de laatste plaats bezet was. En
nu weet ik dan ook wat dat bij Aeroflot betekent: het is 'economy class' met een
extra kussentje voor je rug.

Voor de rest moet je nog alle beproevingen doormaken die het luchtreizen in
Rusland tot een ware kwelling maken. Ook de business class-reiziger dient zich
met zijn handbagage over het gloeiendhete beton naar het vliegtuig te slepen,
waarna hij een kwartier onder de reeds gierende straalmotoren moet wachten
voordat hij de trap op mag.

Geen champagne hier, in de Iljoesin-86, zelfs geen glaasje water vooraf. Hoe
dikwijls had ik niet (vliegend met onze nationale zwaan) begerig door de
gordijntjes gegluurd, waar de dames en heren 'business' al aan hun aperitief
zaten, terwijl het gewone volk om mij heen nog bezig was om de jassen weg te
proppen in de bagagebakken boven hun hoofd?.

Nog voordat het toestel in de lucht zit, zetten de grijsblauwe Aeroflot-dames
het al heimelijk op een drinken. De vrouwelijke purser heeft het hoofd van
wijlen Sovjet-leider Leonid Brezjnjev en laat zich de cognac, zittend op de
achterste rij, goed smaken. Intussen geeft ze luidkeels bevelen.

Maar als we een half uur in de lucht zitten en het tijd is voor het maal, komt
ze persoonlijk langs. Of ik wat wil drinken?.

Cognac graag, probeer ik.

Is er niet meer, zegt ze stug, terwijl ze haar harige wenkbrauwen al richt op de
volgende business-klant.

Het hoofd van de passagier naast mij, een Duitser met een buik, heb ik het
laatste uur steeds roder zien worden. Er was nog maar een blikje bier, en
daarmee moest deze mede-business class-reiziger het doen.

Maar als de dames zich na onze maaltijd (wat koude vis, wat worst) in een hoek
uitgebreid overgeven aan hun eigen diner en er flesjes bier verschijnen, houdt
de Duitser het niet meer. Hij giert, in vloeiend Russisch. Wat is dit! Jullie
zitten daar bier te zuipen, terwijl ik er al drie keer om heb gevraagd!.

Dit is de personeelsvoorraad, snauwt een blondine terug. Meneer, gaat u zitten.
En bovendien: het is hier geen Eerste Klas.

Eerste Klas? herhaalt de Duitser.

Ja, zegt de blondine, voor extra service moet u voortaan maar Eerste Klas
boeken, en ze trekt een gordijn voorin de cabine open. Daar, in brede stoelen,
zitten de echte rijken, slapend of nippend van hun drank.

Het krankzinnige Rusland is in een paar jaar tijd verworden tot zo'n
klassenmaatschappij, dat zelfs de 'business class' er niets meer voorstelt. Al
of niet tevreden over de service verlaten passagiers een vliegtuig van Aeroflot.

LOAD-DATE: August 10, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               35 of 79 DOCUMENTS

                                  De Telegraaf

                                 August 4, 1999

VEEL OUDEREN WANHOOP NABIJ NU SURINAME VRIJWEL BANKROET IS. 'OMA WILMA' KIND VAN
DE REKENING

LENGTH: 698 words

DATELINE: PARAMARIBO


Veel ouderen wanhoop nabij nu Suriname vrijwel bankroet is 'OMA WILMA' KIND VAN
DE REKENING 'Deze corrupte regering moet weg en wel zo snel mogelijk' JOHN VAN
DEN HEUVEL .

Ambtenaren krijgen geen salaris, zieken geen verzorging en armen geen eten.
Dankzij het wanbeleid van de Surinaamse machthebbers onder leiding van president
Wijdenbosch is Suriname momenteel bijna bankroet. De ontredderde oud -kolonie
van Nederland staat deze week opnieuw in het teken van massale protesten en
stakingen. Uit pure wanhoop ging gisteren niet alleen het werkende deel van
Suriname de straat op, maar ook veel bejaarden, die in het ooit welvarende maar
nu beklagenswaardige land in Zuid-Amerika het hoofd niet langer boven water
kunnen houden.

Wilma Hassel een tanige, 75 jaar oude dame met een koket hoedje is helemaal te
voet naar het SPA-gebouw in Paramaribo gekomen. Een wandeling van drie kwartier,
mijnheer. En dat voor iemand die al 33 jaar suikerpatient is. Maar de bus is in
Suriname niet meer te betalen. Wat is er hier trouwens nog wel te betalen voor
de gewone burger? 'Oma Wilma' Hassel zegt vandaag naar het actiecentrum waar
zich voor de tweede opeenvolgende dag duizenden demonstranten hebben verzameld
te zijn gekomen uit sympathie voor de stakers.

Zij kunnen nog een vuist maken. Wij het bejaarde deel van het volk niet meer.
Terwijl voor ons juist de nood het hoogst is. Ik hoop dat de actievoerders nu
doorgaan tot het stelletje corruptelingen van Wijdenbosch verdwenen is. Oma
Wilma Hassel krijgt net als duizenden andere Surinaamse ouden van dagen al
maanden geen ouderdomspensioen van de zo goed als failliete overheid meer
overgemaakt. Ik krijg af en toe wat toegestopt van mijn dochter, zodat ik
gelukkig nog te eten heb. Maar verder is het helemaal afgelopen. Wij, de ouderen
die altijd voor het land hebben klaargestaan, worden door deze regering keihard
in de steek gelaten.

'Hosselen'.

Om niet helemaal te verkommeren, probeert oma Wilma net als veel andere
Surinamers nog te 'hosselen', ofwel wat bij te verdienen. Uren per dag gaat ze
de straat op om lootjes te verkopen. Wat ik daarmee verdien, is net genoeg om af
en toe een visje te kopen op de markt. Met stemverheffing: En als je dan hoort
dat president Wijdenbosch vrijwel wekelijks grote feesten en recepties geeft,
waar de peperdure drank rijkelijk vloeit, dan begrijpt u wel waarom we nu zo
woedend zijn.

Omstanders op het pleintje voor het SPA-gebouw knikken instemmend bij de woorden
van de bejaarde Surinaamse. Paini Toemin, Florence Lynch en Helouise Uitenwerf
werken al jaren als verkoopsters in het in Suriname bekende warenhuis Kersten.
We verdienen met onze 23 dienstjaren 165.000 Surinaamse guldens (zo'n fl260) per
maand. Met dat salaris toch al geen vetpot kunnen we door de wekelijkse
prijsverhogingen steeds minder doen, vertelt Florence Lynch. Ga maar na, een pak
melk kost 600 gulden per liter, een onsje salami 1350 gulden en twee ons kaas
4500 gulden. Een maandloon gaat alleen al aan boodschappen op. We vullen het ene
gat met het andere. Geld voor kleding, krant, auto of om gewoon eens een keer
iets leuks te doen hebben we al jaren niet meer. Windowshoppen, dat is het enige
wat we kunnen. Binnenkort moet ik zelfs de telefoon en de krant de deur uitdoen.
Door de voortdurende prijsstijgingen zijn die voorzieningen zelfs voor werkenden
niet meer te betalen.

In augustus wordt in Suriname traditiegetrouw het vakantiegeld uitbetaald. Maar
u denkt toch niet dat wij op vakantie kunnen? lacht Helouise Uitenwerf schamper.
Met dat bedrag betalen we noodgedwongen het schoolgeld. Met wat er verder
overblijft, kunnen we amper ons eten betalen. Paini Toemin vult aan: Ik heb geen
familie in Nederland, die me af en toe nog wat stuurt. Vlees en vis koop ik al
lang niet meer. Wij eten vegetarisch om geld uit te sparen. Ik schaam me om het
te moeten zeggen, maar mijn kinderen gaan af en toe met honger naar bed. Door
deze voortdurende wantoestanden is heel Suriname zo langzamerhand gefrustreerd
en de wanhoop nabij. Deze corrupte regering moet weg, en wel zo snel mogelijk.
Daarom gaan we dit keer door met ons verzet, desnoods tot het bittere eind.


LOAD-DATE: August 5, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               36 of 79 DOCUMENTS

                                  De Telegraaf

                                 July 24, 1999

IN BATH KAN JE NU NIET MEER IN BAD. PROEVEN MAG WEL IN DEZE ENGELSE STAD

LENGTH: 827 words


Proeven mag wel in deze Engelse stad, maar...

NICO VAN DER ZWET SLOTENMAKER.

BATH, zaterdag.

Het Zuid-Engelse Bath is een aardige stad, maar in tegenstelling tot wat de naam
doet vermoeden kan je er niet meer in bad. Daarmee mag overigens niet gezegd
zijn dat de 80.000 inwoners zich niet regelmatig zouden reinigen.

Dat doen ze in hun prachtige tegen de heuvel gebouwde (Georgian style) huizen
wel degelijk, alleen in het echte oude Romeinse badhuis kan je niet meer kopje
onder. Een jongetje dat zulks in 1986 nog wel deed liep een
hersenvliesontsteking op en hoewel het verband tussen de wateren van Bath en
zijn overlijden medisch nooit goed is aangetoond, besloot men van dat moment af
de duikplank in te trekken.

Proeven.

Proeven mag nog wel. In de Pump Room heeft men daartoe een functionaris
uitgedost als een lakei van 300 jaar terug die compleet met gepoederde pruik wel
enkele glazen van dit nog steeds als zeer gezond bekend staande vocht in de
aanbieding heeft. Voor de somma van 45 pence laat ik me zo'n consumptie serveren
wat me tot de conclusie drijft dat ik het cafebezoek vandaag wat vroeger dien
aan te vangen dan normaal mijn gewoonte is.

Lauwachtig drab is het dat echter veel ijzer doet vermoeden en dat schijnt goed
te zijn voor een mens. Toch kan ik niet zeggen dat de inwoners van Bath er
gezonder uitzien dan de toeristen die vandaag op bezoek zijn en de lakei is
zelfs opvallend bleek, al zullen ook zijn wangen wel gepoederd zijn. Als hij er
een uit Bath is mag hij echter gratis drinken, net zoals invaliden geheel voor
niets worden gelaafd. Dat de Pump Room een soort historische tearoom met veel
oudere dames en een strijkje op de achtergrond is past in de beste Britse
tradities.

Lepra.

Bath is oud en steunt dus op legendes. Uiteraard gaat er een over een prins die
aan lepra leed en door zijn weinig liefhebbende vader van het hof werd gestuurd.
Afgezakt tot varkenshoeder en zijn bitter lot beklagend kwam de vorstentelg in
de moerassen rond Bath terecht om daar tot de ontdekking te komen dat het water
hem genas. Terug naar het hof. Vader blij. Biedt hem de troon aan. Huwelijk
mooie prinses. Alles kits.

In deze korte zinnen althans zou hij worden beschreven door de heer Jingle, de
oplichter, die juist in ditzelfde Bath door Pickwick werd ontmaskerd. Sla zijn
nagelaten papieren er nog maar eens op na en u weet precies hoe het een paar
honderd jaar geleden in deze badplaats toeging, ook al is ook dat verhaal
verzonnen.

Niet verzonnen is dat de Romeinen in de eerste eeuw een warme bron ontdekten en
dan heb je in de loop der jaren alleen maar wat hooggeplaatste lieden nodig om
te laten beweren dat ze zich na een bad beduidend beter voelen en de loop zit
erin.

Muntjes.

Van dat oude Romeinse badgebouw is overigens nog voldoende bewaard gebleven om
een leuke rondwandeling te garanderen. Veel water natuurlijk, waarin vele
muntjes worden geworpen. Muntjes die in de loop van de tijd giftig groen
uitslaan wat overigens niet aan het water, maar aan de kwaliteit van het huidige
muntgeld zal liggen.

Bath is niet het historische badhuis alleen en als vast en onontkoombaar nummer
van het programma dient u dan ook in te stappen in een van de bekende
dubbeldekkerbussen die het u allemaal laten zien, al heeft men de route de
laatste jaren wat aan moeten passen, omdat er steeds meer inwoners zijn die niet
door vreemdelingen op hun tafel gekeken willen worden.

In de Royal Crescent van architect John Wood jr. zal dat wat minder tellen, want
in deze in een halve cirkel opgetrokken behuizingen zijn nog voornamelijk
kantoren gevestigd. Er tegenover ligt een van de vele parken van Bath, het
Victoria Park, in 1830 door deze doorluchtige dame persoonlijk geopend toen ze
nog prinses was.

Vorstelijk.

De abdij van Bath telde ook veel koninklijke bezoekers en het is dan ook een
vorstelijk gebouw dat vanwege de grote ramen ook wel de 'Lantaarn van het
Westen' wordt genoemd. Godshuizen met elkaar vergelijken is een moeilijke zaak,
maar dit is een heel mooie. Koningin Elizabeth en prins Philip kwamen er in 1973
het duizendjarig bestaan van de Engelse monarchie herdenken.

Later op de dag zijn ze ongetwijfeld ook nog een kijkje gaan nemen bij de
Pulteney Bridge over de Avon in de kromming waarvan Bath zo veilig beschut ligt.
De brug is uniek door de winkels aan beide kanten en eigenlijk horen hier in de
buurt alleen postkoetsen en andere historische aanspanningen te rijden.

Je treft er Victoriaanse theehuizen, waarvan in sommige de geschiedenis van dit
edele nat op passende kaartjes voorhanden ligt. Thee werd vroeger vooral
gedronken omdat het duur was en alleen de rijken het zich konden permitteren.
Een pond thee kostte in die tijd het enorme bedrag van tien Engelse ponden en
een fles jenever (gin) noteerde slechts zeven pence.

De gewone man had dus weinig keus. Tenzij hij uitsluitend verslingerd was aan
het water van Bath natuurlijk.

LOAD-DATE: July 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               37 of 79 DOCUMENTS

                                  De Telegraaf

                                 July 20, 1999

EU-BRANDSTOF VOOR DEMOCRATEN SERVI

LENGTH: 223 words

DATELINE: BRUSSEL


EU-brandstof voordemocraten Servie.

De Europese sancties tegen Kosovo en Montenegro worden voor een deel zo snel
mogelijk opgeheven. De boycot tegen Servie blijft gehandhaafd zolang president
Milosevic er nog zit, maar om de burgers toch aan te moedigen zich tegen hun
leider te verzetten, hebben de ministers van Buitenlandse Zaken gisteren in
Brussel een Nederlands-Grieks voorstel omarmd om democratische Servische groepen
te steunen met brandstofleveringen.

De bewindslieden willen vooral haast maken met het intrekken van de sancties die
de gewone burgers in Kosovo en Montenegro het meest treffen, zoals het
vliegverbod, het olie-embargo en de sportboycot. Andere maatregelen, zoals een
investeringsstop op Joegoslavie, blijven voorlopig nog bestaan.

De praktische uitwerking van het Nederlands-Griekse 'energie voor
democratie'-plan dat gisteren door de EU-ministers werd omarmd, is een probleem.
Volgens een woordvoerder is het niet moeilijk om brandstof aan Montenegro te
leveren. Maar om groepen in Servie te bevoorraden, moeten er nog creatieve
oplossingen worden bedacht.

De bewindslieden besloten ook dat het Europese agentschap voor de wederopbouw
van Kosovo slechts 20 a 30 man administratieve staf krijgt in het Griekse
Thessaloniki, terwijl de operationele stafleden in Pristina komen te zitten.

LOAD-DATE: July 21, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               38 of 79 DOCUMENTS

                                  De Telegraaf

                                 July 10, 1999

STAN HUYGENS JOURNAAL: TEGEN JE ZIN OP STRAAT SLAPEN

LENGTH: 433 words


De Amsterdamse wethouder Harry Groen kreeg van Jan Ruijter van de Mozes en
Aaronkerk aan het Waterlooplein het eerste exemplaar aangeboden van het boek
'Vrije Vogels', dat handelt over het omgaan met daklozen in je buurt.

Oud-priester Jan Ruijter feliciteerde Groen met zijn nieuwe passende begroting
van 8 miljard gulden! Maar het gaat niet goed met Amsterdam. Het is te gek voor
woorden dat een stad als Amsterdam in weelde baadt, maar onherbergzaam is voor
'vrije vogels', die dak- en thuisloos zijn. Veel mensen met psychische problemen
moeten bij nacht en ontij in de open lucht slapen. Ongewild.Sociaal werksters.

Tijdens de presentatie van het boek werd er ruim lof toegezwaaid aan de
Amsterdamse politie. Die zijn er niet alleen om boeven te vangen. Het zijn ook
sociale werksters, verpleegsters vaak, en de laatste arm rond de zwerver in de
problemen, zei Gerard van den Boomen, oud-hoofdredacteur van de Nieuwe Linie en
met Jan Ruiter de schrijver van het boek.

Maar de politie kan deze zaak niet alleen oplossen. Integendeel. Ik hoor ze vaak
klagen dat ze na 6 uur bij geen hulpverlenende instantie meer kunnen aankloppen.
Dit terwijl het in Amsterdam wemelt van 'de zachte sector met de harde
looneisen' om de woorden van Sieto Hoving te gebruiken.

Harry Groen, die al jaren met Kerstmis het evangelie leest in de Mozes en
Aaron-kerk, hield een goede toespraak. Hij wees op het gevaar van al dat
gecijfer waar hij de hele dag mee bezig was.

Je zou wel eens kunnen vergeten dat die getallen alleen maar het voertuig zijn
om te zorgen dat iedere burger krijgt, waar hij recht op heeft. Er is dan ook
een substantieel bedrag op de begroting uitgetrokken om ervoor te zorgen dat in
het jaar 2000 niemand meer tegen zijn zin op straat hoeft te overnachten.

De chef van het bureau Warmoesstraat, de vriendelijke reus, commissaris Dirk
Eeken, was blij met de toezegging van de wethouder. Edoch, hij waarschuwde voor
een te grootschalige aanpak.

Niet dat wij te horen krijgen dat de slaapplaats van een dakloze 6000 gulden
kost. Dat wil een dakloze niet. Tussen de 30 en 40 gulden, dat is prima. Niet
dat zo'n project direct weer gemanaged moet worden door directeuren, door mensen
zoals ik. De dakloze wil niet gemanaged worden.

De actiegroep Vrije Vogels is er voor om gewone burgers als vrijwilligers in te
schakelen voor kleinschalige opvang. De politie en het Mozeshuis betaalden ieder
15.000 gulden aan de totstandkoming van het boek (uitg. Dabar-Luijten). U kunt
daardoor een boek van fl35,- voor een Waterlooplein-prijs kopen, aldus Jan
Ruijter.


LOAD-DATE: July 13, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               39 of 79 DOCUMENTS

                                  De Telegraaf

                                  July 3, 1999

RUIMTESTAD IN AANBOUW PLANNEN VOOR KUNSTMATIGE DAMPKRING

LENGTH: 997 words


Wim Kroese.

AMSTERDAM/PARIJS Terwijl op aarde alle ogen waren gericht op het uitroken van
het wespennest Kosovo, ging onopgemerkt de huishouding aan de slag in
ruimtehotel ISS. Dit ter voorbereiding op permanente bewoning buitenaards.

Water werd aangedragen, de provisiekasten gevuld, het linnengoed opgeborgen,
radio's aangesloten voor als de eerste vaste gasten in maart 2000 arriveren op
hun werk- en leefstation 400 kilometer boven de aarde. Nog geen zeven maanden
geleden kwamen de eerste leefmodulen aan voor het Internationale Space Station
hoog boven Rusland en Centraal-Azie.

Alsof het meccano is, zullen de komende jaren telkens nieuwe segmenten worden
aangeklikt totdat een bebouwde ruimte ter grootte van een stadion is ontstaan
dat op aarde 450 ton zou wegen.

Het ISS is de grootste gemeenschappelijke onderneming van de mensheid. Nederland
levert daarin zijn aandeel via ESA in Noordwijk. De Europese Ruimtevaart
Organisatie ESA vormt op haar beurt een team met de Amerikaanse NASA, Canadezen,
Japanners en Russen die met hun MIR-ruimtestation over dertien jaar ervaring in
buitenaards verblijf beschikken.

Op dit moment zijn de Russische modulen Zarya en de Amerikaanse Unity Node-1
gekoppeld tot een ruimtestation dat zeven huizenverdiepingen hoog is geworden.
In de komende drie jaar brengen de verhuizers platforms, kranen en laboratoria
met de Space Shuttle en de Russische Proton- en Soyuz-raketten buiten de
dampkring.

Het echte huis voor de kosmonauten en astronauten van de maart-ploeg wordt de
Zvezda. In november vertrekt dit leef- en werkstation per Proton-raket vanuit de
Russische Cosmodrome Baikonur in Kazachstan. In Zvezda zullen de eerste mannen
en vrouwen slapen, werken, eten en zich ontspannen in een eigengemaakte wereld,
zonder koning, parlement en belasting, maar schatplichtig aan de aarde.

Dat lijkt een reuze stap voor de mensheid te zullen worden en voorspelbaar zal
over nauwelijks 25 jaar op dezelfde plaats in de ruimte ontspanning aan de
gewone man worden gebracht in hotelgerunde ruimte-ringen van kilometers doorsnee
waarin voertuigen rijden en helikopters vliegen in een kunstmatige dampkring.
Althans zo luidt de voorspelling van de Duits/Amerikaanse Daimler-Chrysler
Aerospace Company, een van de grote particuliere ondernemingen die nu al hun nek
uitsteken in de ruimtevaart als reisdoel. Ook de Amerikaanse bedrijven Lockheed
Martin en Boeing en de Franse gigant Aerospatiale Matra nemen aan de
voorbereiding van commerciele ruimtevaart deel.

Intussen zijn twee mensen, een vrouw en een man, aan boord geweest van de
ISS-residentie. Tamara Jernigan en Dan Barry vertrokken in de laatste week van
mei met de Discovery Shuttle van Kennedy Space Center. Aan boord was ook een
Russische kolonel, een Canadese en drie Amerikanen drie vrouwen, vier mannen.
Hun opdrachten kwamen vanaf het Russische grondstation Korolev nabij Moskou waar
Amerikanen en Russen de vloer probleemloos deelden in de dagen dat de crisis in
Kosovo haar hoogtepunt bereikte. Op 30 mei maakten Tamara en Dan voor het eerst
de tocht naar buiten vanuit de beschutting die ze in de Discovery hadden tegen
de gevaren in de buitenaardse oneindigheid. Zij gingen buiten om naar de 34,5
ton zware door Boeing gemaakte Unity Node-1 en de gekoppelde half zo zware Zarya
FGB module van Russisch-Amerikaanse makelij.

Uit de opengeklapte Discovery Bay namen ze twee hijskranen mee die buiten op de
ISS-module pasten. Dat duurde 6,5 uur, waarin vooral Tamara spitsroeden moest
lopen omdat haar ruimtedrukpak een ernstig defect vertoonde dat ze zelf moest
zien te repareren. Een dag later waren de 123 kilogram huisraad en voedsel aan
de beurt. Hoewel samen 1400 kilo zwaar zou een verhuizer jaloers zijn op dit
gewichtloze sjouwwerk.

Tamara Jernigan zette zichzelf met een voet vast op een platformpje open en
bloot in de eindeloosheid van de ruimte slechts verbonden aan de manoeuvreerarm
van de Discovery. Dan Barry verplaatste zich vrij zwevend tussen de ISS en de
Shuttle, terwijl Tamara hem de zakken aanreikte. Beiden waren met
veiligheidslijnen aan de Discovery Shuttle verbonden. Op hun rug droegen zij een
rugpakket met stuurstralen waarmee zij zich veilig terug zouden kunnen begeven
naar de Shuttle in geval de touwtjes zouden breken.

De zakken die zij binnen de ISS stouwden bevatten: kleding, medicijnen,
slaapzakken, drinkwater, vrije-tijds artikelen. Onder meer boeken,
schaakstukken, videobanden, handcamera's en laptops. Ook zakken vol
reserve-onderdelen en zelfhulp medische instrumenten zijn vast neergezet. Hoewel
de Space Shuttle en Proton nog een aantal ISS-reizen maken voordat in maart de
eerste mensen de aarde verlaten voor permanent verblijf in de ruimte.

Onderwijl hebben Tamara en Dan 79 uur en 30 minuten verblijf binnen de ISS erop
zitten. Veel tijd ging zitten in klusjes aan boord, zoals het voltooien van de
luchtverversing en geluidsisolatie aanbrengen, het verwisselen van de
stroomvoorziening voor verlichting en radio's, terwijl er ook voorbereidingen
zijn gemaakt voor de aanhechting van nog komende modules.

Toen de bemanning van de Discovery weer aan boord bijeen was, wachtte er nog een
lastige opdracht. Commandant Kent Rominger en piloot Rick Husband vuurden de
stuwraketten van de Shuttle Discovery zeventien keer in korte stoten af om als
duwboot het ISS-station negen kilometer te verplaatsen in de ruimte. Dat nam 37
minuten in beslag en was nodig om de ideale ontmoetingsplaats te vinden waar de
Zvezda in november bij ISS zal aankoppelen.

Daarna kon Discovery de thuisreis aanvaarden naar Florida. Goed gedaan, team,
luidden de complimenten vanuit Houston. Jullie hebben de ISS achtergelaten in de
ruimte op slechts negentien meter afstand van het optimale ontmoetingspunt dat
onze computers hebben berekend.

En dat punt ligt op 419,4 kilometer boven de grens van Rusland en Kazachstan,
hetgeen oneindig verder weg lijkt te zijn dan 400 kilometer autoroute op aarde.

LOAD-DATE: July 6, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               40 of 79 DOCUMENTS

                                  De Telegraaf

                                  July 3, 1999

PER CONCORDE NAAR ZONSVERDUISTERING

LENGTH: 518 words


In Noord-Frankrijk is geen hotelkamer meer te krijgen rond 11 augustus, de dag
waarop de zon zich achter de maan verschuilt. Tienduizenden uit Nederland,
Scandinavie en Groot-Brittannie reizen desalniettemin af naar de regio boven
Parijs om toch vooral niets te missen van de volledige zonsverduistering.

Dat het spektakel slechts tweeenhalve minuut duurt mag de pret niet drukken.
Gewapend met enorme telescopen en camera's met telelenzen nestelen de
'zonaanbidders' zich in de zone tussen Fecamp aan de Normandische kust en
Straatsburg in de Elzas, waar het natuurfenomeen het best te zien is.Brilletjes.

Evenals elders is ook in Frankrijk een ware hype ontstaan rond de aanstaande
zonsverduistering. Het Franse ministerie van Volksgezondheid deelt binnenkort
via apothekers en drogisten acht miljoen speciale brilletjes uit om tegen het
licht in te kijken.

Maar ook in de supermarkten treft men deze brilletjes aan, die gratis verpakt
zitten bij de pakken cornflakes, luiers en wasmiddelen, 11 augustus is 'big
business' in Frankrijk.

Ook aan de rijken der aarde is gedacht. Met drie afgehuurde supersonische
Concordes worden enkele honderden bevoorrechte miljonairs in staat gesteld
liefst zesenhalve minuut te genieten van de duisternis, vier minuten langer dan
het gewone volk op de grond.

Rond elf uur 's ochtends vertrekt de eerste Concorde vanaf het vliegveld Charles
de Gaulle bij Parijs in de richting van de Atlantische Oceaan.

Verlengd.

Met een snelheid van 2200 kilometer per uur bereikt het toestel om twee minuten
over twaalf de volledige zonsverduistering. Door met deze verduistering mee te
vliegen, wordt de kick met enkele minuten verlengd.

Alain Superbie, die de speciale Concorde-vluchten organiseert, zegt dat alle
drie de vliegtuigen al weken geleden waren volgeboekt. Het prijskaartje van 4200
gulden voor de trip die alles bij elkaar twee uur duurt, was kennelijk geen
enkel probleem voor de gefortuneerden.

Kijk, zegt Superbie vol overtuiging. Deze mensen zijn ieder geval ervan
verzekerd dat ze niets zullen missen van de zonsverduistering. We vliegen op
17.000 meter hoogte. Daardoor hebben we geen last van de wolken, mochten die er
zijn. Bij slecht weer kunnen de mensen op de grond het wel vergeten. Die zijn
dan helemaal voor niets naar Noord-Frankrijk afgereisd.

Bovendien is het een unieke ervaring voor diegene die nog nooit supersonisch
heeft gevlogen. Bovendien worden zij in de watten gelegd. Wie zegt daar nou nee
tegen?, aldus Superbie.

Uitgedokterd.

Het enige probleem aan boord is, dat niet iedereen aan het raampje kan zitten.
Daarvoor heeft de organisator een strak systeem uitgedokterd dat voor de
zonsverduistering met de passagiers wordt doorgenomen. Op een speciaal
fluitsignaal dienen de passagiers van stoel te wisselen met hun reiziger aan het
gangpad.

Daarom schenken we vooraf geen champagne. Als er drank in het spel is, is de
discipline vaak ver te zoeken. Zeker bij dit soort mensen. Dat risico kunnen we
niet nemen, zegt Superbie. Maar ik beloof: na het spektakel zal de belletjeswijn
ruim vloeien.

LOAD-DATE: July 6, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               41 of 79 DOCUMENTS

                                  De Telegraaf

                                  July 3, 1999

TWEEDE HUIS GOUDMIJN ONDANKS PLANNEN TOT AFSCHAF HYPOTHEEKRE NTE VLIEGEN
VAKANTIEWONINGEN OVER DE TOONBANK

LENGTH: 2046 words


Ondanks plannen tot afschaf hypotheekrente vliegen vakantiewoningen over de
toonbankTWEEDE HUISGOUDMIJN!Opbrengstuit verhuurniet langerbelastNIEUWSTE TREND:
RECREATIE-VILLA'S VAN 1 MILJOEN.

Paars II wil met het afschaffen van de aftrek van de hypotheekrente voor het
tweede huis, de koopjacht op de vakantiewoning ontmoedigen. Maar het
tegenovergestelde lijkt te gebeuren. De rijken worden rijker, 85 procent van de
eigenaren die hun tweede huis verhuurt, gaat erop vooruit, voorspelt WEA, een
groep van Zeeuwse accountantskantoren, gespecialiseerd in het fiscale aspect van
de tweede woning.

Ondertussen vliegen de vakantiewoningen als warme broodjes over de toonbank. Op
de Zeeuwse villaparken Hof Domburg en De Banjaard zijn maar liefst 650
vakantievilla's (fl250.000 tot fl600.000) in amper 24 maanden verkocht! Als je
de weekeinden niet meetelt, zijn dat een paar villa's per dag. En voor de
verkoop van de 207 woningen in Zeeland Village in Scharendijke waren eerder maar
vier weekeinden nodig!.

De nieuwste trend: een pied-a-terre in Zeeland van fl1 miljoen. En ze worden
verkocht, zoveel is al zeker.door MARTIJN KOOLHOVEN.

OUDDORP, zaterdag.

Vermeend is de grootste liberaal in het kabinet, zegt vakantievilla-architect
Thijs Zeelenberg. Zijn bureau tekent zich momenteel suf om de kooprace bij te
houden. Zeelenberg doelt op de PvdA-staatssecretaris van Financien, die aan de
wieg stond van de belastingplannen voor de 21ste eeuw. Zeven van de tien
vakantieparken langs de Nederlandse kust komen van de tekentafels van Zeelenberg
Architectuur.

In Zeeland kunnen de bouwers van tweede huizen de kopers momenteel niet
bijhouden. Alle vakantievilla's die worden gebouwd, zijn stuk voor stuk
driekwart jaar van te voren al verkocht.

De rijken gaan erop vooruit. Maar ook iedere Nederlander die op vakantie wil
gaan. Indien er sprake zou zijn van tweede woningen met een hek eromheen, dan
zou je kunnen spreken van een asociale ontwikkeling. Maar dat is niet het geval.
Door de inkomsten uit verhuur vrij te stellen van belasting, stimuleert Vermeend
juist dat de tweede woning voor veel meer mensen bereikbaar wordt. In dat
opzicht zijn de plannen van Paars II juist zeer sociaal, aldus Thijs Zeelenberg.

In de belastingplannen voor de 21ste eeuw lijkt het er op het eerste gezicht op
dat de tweede woning stevig onder vuur wordt genomen. Immers, als de plannen
doorgaan, is het per 1 januari 2001 afgelopen met het aftrekken van de rente op
de hypotheek voor het tweede huis. In z'n algemeenheid kan worden gesteld dat
onder het nieuwe belastingregime 'kosten niet meer aftrekbaar zijn, terwijl de
inkomsten uit vermogen (lees: tweede woning), onbelast kunnen worden genoten.'.

Mensen die hun tweede woning met eigen geld kopen, zitten dus op rozen. Geld van
de verkoop van de eigen zaak, geld verdiend op de beurs, of gewoon spaarcentjes.
Verhuur wordt nog aantrekkelijker gemaakt omdat over de opbrengsten niet langer
inkomstenbelasting behoeft te worden afgedragen. De enige belasting die
overblijft voor beide tweede- woningeigenaren (de verhuurders en de
niet-verhuurders) is 1,2 procent van de (WOZ-)waarde van het huis. Iemand die
een villa van 400.000 met eigen geld koopt, kan er in het nieuwe belastingplan
netto duizenden guldens op vooruitgaan. (Zie voor vergelijking oude en nieuwe
situatie kadertje op deze pagina).Explosief.

De markt van de tweede woningen heeft zich de afgelopen jaren explosief
ontwikkeld. Naar schatting 25.000 mensen schaften zich de afgelopen tien jaar
een tweede huis aan, waardoor het aantal eigenaren van een tweede woning is
gestegen van 50.000 tot naar schatting 75.000 (bron: Vereniging Eigen Huis). Ter
vergelijking: in dezelfde periode wisselden per jaar gemiddeld zo'n 175.000
bestaande (eerste) woningen van eigenaar en werden 60.000 nieuwbouwhuizen
verkocht. Het totaal aantal huizen in Nederland bedraagt circa 3.000.000. Ruim
80 procent van de kopers van een tweede woning, doet dit in de eerste plaats om
te beleggen.

Roompot Beheer BV in het Zeeuwse Kamperland beheert 1500 vakantiewoningen in
Zeeland en is in Nederland een van de belangrijkste spelers op de markt van de
tweede woningen. Mensen die de afgelopen jaren een woning of villa bij Roompot
kochten, zijn vrij in de vraag wat ze met hun tweede huis willen doen: zelf
'permanent' bewonen, zelf verhuren aan familie of vrienden, of de woning in
exploitatie geven bij Roompot Beheer.

Roompot heeft zeven vette jaren achter de rug. Voor de verkoop van de 207
woningen in Zeeland Village in Scharendijke was een advertentie in De Telegraaf
en vier verkoopweekeinden genoeg. De 199 rietgekapte luxe vakantiewoningen in de
badplaats Domburg en de 500 villa's op De Banjaard waren in minder dan 24
maanden weg. We dachten eerst: door de plannen van Paars II valt de bodem uit
ons product weg, maar integendeel: het feest gaat gewoon door, zegt Henk van
Koeveringe, directeur van Roompot Beheer.

Je moet de plannen van Paars II politiek links plaatsen, maar de uitwerking is
duidelijk niet wat men ervan verwacht had. De exploitatie van je tweede huis
wordt aantrekkelijk gemaakt en daarvoor heb je een goed huis, op een uitstekende
plek met een goede verhuurorganisatie nodig. Van Koeveringe geeft toe dat mensen
met veel eigen geld, die de aanschaf van hun tweede woning zelf betalen, er in
de nieuwe plannen belangrijk op vooruitgaan. Maar ik zou onze klanten echt niet
alleen als de grote rijken willen omschrijven. Het zijn veel ondernemers die
veertig jaar hard hebben gewerkt en nu een beetje willen gaan genieten van hun
geld.

Kapitalisten of socialisten: de run op het tweede huis is nooit zo groot
geweest. 3 ton, 6 ton of meer: het kan niet op.

Maar een tweede huis wordt ook bereikbaar voor 'gewone mensen'. Ook die kopen in
dezelfde welvaartsrush nu lappen grond om daarop hun dromen te realiseren, weet
Maarten Cuppen. Hij is directeur van Euroase Parcs, exploitant van 3000
bungalows en 6000 kampeerplaatsen, waarvan er duizenden prive-eigendom zijn van
een particulier als tweede huis. Euroase is momenteel bezig met de ontwikkeling
van een luxueus golf-villapark 300 km ten zuiden van Parijs met een 27
holes-baan.

Voor de 'gewone man' is de droom van het eigen tweede huis inmiddels uitgegroeid
tot een veredelde stacaravan zonder wielen. Een chalet noemen ze bij Euroase
deze mini-villa's voor de mensen met de kleine beurs. Afhankelijk van de
grondprijs krijgt de koper dan voor fl125.000 tot fl140.000 een woning met een
oppervlakte van 40 tot 90 vierkante meter, een keuken met magnetron, een
badkamer met douche, wastafel en toilet, twee slaapkamers, zitkamer, ktv, dubbel
glas en cv. De chaletparken schieten als paddestoelen uit de grond, met name op
oude kampeerterreinen voor stacaravans die heringericht worden.

Cuppen: In het eerste vakantiehuisje dat ooit is gebouwd, zat een wastafel met
koud en warm stromend water. Toen kwam de douche, toen het bad, toen het bad met
bubbels, toen de jaccuzi en nu de sauna. Mensen hebben tegenwoordig veel geld.
De welstandsklasse B (anderhalf tot twee keer modaal) schuift naar beneden op,
logisch, daar rennen ze altijd achter de rijkeren aan. En ook de mensen met de
kleine beurs kunnen van de belastingplannen profiteren, meent Maarten Cuppen.

Voor de mensen met de grotere beurs nadert het uitrustingsniveau van de tweede
woning inmiddels zijn grenzen. Op de nieuwste Zeeuwse parken is inmiddels de
norm: het tweede huis met twee parkeerplaatsen voor de deur, twee badkamers, een
sauna, een hifi-stereoset, een bubbelbad, vloerverwarming, open haard,
natuursteen in plaats van tegels, zwembad in de tuin en een serre. Was de
maximale oppervlakte van een vakantiebungalow tien jaar geleden 80 vierkante
meter, anno 1999 is diezelfde 80 vierkante meter de kleinste maat van een
vakantievilla. Noem ze geen 'bungalows', want die worden nauwelijks meer
gebouwd.Romantiek.

Wat de meeste mensen thuis niet krijgen, willen ze in ieder geval wel in hun
vakantiewoning: een schuin dak (80 procent). En bij de keus van de tweede woning
blijkt ook de romantiek een belangrijke rol te spelen: villa's gebouwd met roze
stenen, in nieuwbouwprojecten voor eerste woningen vervloekt, lopen in de
verkoop van vakantiehuizen het hardst.

Architect Thijs Zeelenberg: Opmerkelijk is de snelle ontwikkeling in de
verluxing en de eisen die aan het tweede huis worden gesteld. Deze gaan die van
de eerste woning royaal overtreffen, ondervindt Zeelenberg, daarmee doelend op
locatie, de grootte van de kavel en de luxe standaarduitrusting. De eerste en
tweede woning groeien wat dat betreft steeds meer naar elkaar toe. De
gebruikstijd per woning is sterk toegenomen, onder meer door de sterke toename
van vrije tijd (arbeidstijdverkorting, deeltijdarbeid, vut, etc). Een groeiende
groep mensen woont niet meer op een plek, maar op verschillende plekken. Een
groeiende groep mensen heeft een kleine werkwoning in de stad en een tweede
woning buiten.

Niet alleen de vraag van de consument, maar ook de wet werkt de
kwaliteitsverbetering en verluxing volgens Zeelenberg in de hand. Op basis van
de huidige bouwbesluiten moet de tweede (vakantie-)woning wettelijk aan dezelfde
eisen voldoen als een eerste woning, geschikt voor permanente bewoning. Dat was
vroeger wel anders.

Projectontwikkelaar Rene Coltof, die in de jaren tachtig en begin jaren negentig
langs de Nederlandse kust vakantieparken met vele duizenden (tweede) huizen
realiseerde, is echter sceptisch: De plannen van Paars II zijn goed voor de
rijken en slecht voor modaal. Voor tweede woningen van 700.000 gulden en meer
ben ik erg huiverig. Als de markt instort krijg je volgens mij enorme problemen.
De woningen die ik in de jaren tachtig voor 2 a 3 ton aanbood, gaan nu weg voor
7 a 8 ton. Ik hou mijn hart vast. De verhoudingen zijn zoek. Is het realistisch
om voor een tweede woning op een vakantiepark 6 of 7 ton te betalen? Ik vind het
niet normaal meer, het is volledig uit de hand gelopen, zo meent Coltof, die
zelf zijn geluk beproeft in Italie.

De verkoopcijfers lijken de bouwers van de meest luxe villa's vooralsnog gelijk
te geven.

De nieuwste trend in tweede huizen: villa's van een miljoen gulden. Binnenkort
gaan de eerste palen de grond in voor de realisatie van drie goudgerande
vakantievilla's. Vingeroefeningen voor de toekomst. Zeeland als het Florida van
Nederland?.

Henk van Koeveringe: Het gaat om experimentele modellen voor de toekomst, die
nog royaler zijn van afmeting (160 vierkante meter), met rondom veranda's en een
zwembad van acht bij vijf meter en verder alle denkbare opties. De vraag naar
royale familiewoningen neemt toe, zo verklaart Van Koeveringe dit extravagante
experiment. Drie zussen, vier buurmannen, mensen willen met meerdere families
bijeen zijn, anders dan de samenstelling van het traditionele gezin. Maar ja,
dan willen ze wel meerdere toiletten, meerdere badkamers want ieder wil in z'n
eigen spiegel kunnen kijken en meerdere televisies want de kinderen moeten zelf
MTV kunnen aanzetten. Bovendien willen mensen romantischer bouw. Met deze huizen
denken we de verlangens van de mensen te hebben vormgegeven.Droom.

Behalve in de verkoop wil Roompot Beheer ook gaan experimenteren in de verhuur
met deze villa's van een miljoen. Voor architect Thijs Zeelenberg betekent het
tekenen van vakantievilla's van een miljoen gulden een soort droom die
werkelijkheid wordt. Zeelenberg: Net als bij auto's heb je ook met tweede huizen
prototypes. Daar test je de markt mee uit. Je moet deze woningen zien als een
toefje slagroom op de taart.

Paars II lijkt de slagroom vooralsnog behoorlijk op te kloppen. Waar eindigt de
race om het tweede huis? Waar eindigt de verluxing?.

Henk van Koeveringe: Ik weet het eerlijk gezegd ook niet. Je kunt niet eindeloos
dubbele badkamers en dubbele sauna's blijven neerzetten. In de toekomst zal
verder worden geinvesteerd in de omgeving van het tweede huis: sport, spel,
cultuur en service op maat, individueel en flexibel. Zwemles wanneer jij dat
wilt.

Maar ook in huis is de luxe van de tweede woning nog niet compleet. Volgend jaar
worden de eerste villa's uitgerust met interactieve televisie en
ISDN-internetaansluitingen, inclusief computer.

Klaar voor de 21ste eeuw.

LOAD-DATE: July 6, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               42 of 79 DOCUMENTS

                                  De Telegraaf

                                 June 26, 1999

HET VERLEDEN RUKT OP NAAR BRIELLE

LENGTH: 1034 words


Het verleden komt dit weekeinde tot leven in Brielle, waar vertegenwoordigers
van maar liefst vijftien vestingsteden uit ons land bijeen komen. Schutterijen,
stadswachten, gilden, muziekgroepen en ook gewone burgers (allemaal gestoken in
historische kledij) trekken op naar dit stadje. Vaak nemen ze ook hun eigen oude
kanonnen mee, zodat enig feestgedruis niet achterwege zal blijven.

Brielle, in de volksmond Den Briel, is overigens het hele jaar een bezoek waard.
Met bijna vierhonderd gerestaureerde panden is dit een van de best bewaarde
vestingen van Nederland. Niet alleen 'Den Briel', maar het hele eiland Voorne is
een bezoek waard HET VERLEDEN RUKTOP NAAR BRIELLE HARRY MULLER .

BRIELLE, zaterdag.

De weg naar Brielle vanuit het westen van ons land is er een langs overvolle
wegen met veel vrachtwagens, rokende en stinkende schoorstenen, talloze
fabrieken en heel veel havens met schepen die gelost en geladen worden. Niet
bepaald uitnodigend is deze rit langs het industriegebied van Rotterdam.

Toch moet je deze hobbel nemen om op het voormalige eiland Voorne te komen. Een
oase van rust met slechts af en toe een paar schoorstenen aan de horizon, maar
waar je door de gunstige wind geen last van de stank hebt. De weg er heen is
misschien wel het geheim waarom Brielle zo mooi bewaard is gebleven. Het stadje
wordt nog niet overlopen door dagjesmensen en toeristen en daarom zijn
parkeermeters hier niet nodig.

Geuzen.

We kennen Den Briel natuurlijk allemaal uit onze geschiedenisboekjes. Tijdens de
Tachtigjarige Oorlog joegen op 1 april 1572 de Watergeuzen de Spaanse troepen
uit het stadje en verloor Alva hier zijn bril. Elk jaar herdenkt men dit feit op
de dag, dat iedereen elkaar voor de gek mag houden. Dan wordt ook de historische
kleding van zolder gehaald en beginnen de feestelijkheden met het rammeien van
de poort. Dat gebeurt net als vroeger met een scheepsmast en wordt zo de stad
heroverd.

In het jaar 1872 was het 300 jaar geleden dat Den Briel bevrijd werd. Er werd
toen een nationaal comite opgericht om gelden in te zamelen en daarvan werd in
het stadje het Asiel voor gebrekkige en oude zeelieden gebouwd. Voor het statige
pand werd een park aangelegd met een bronzen beeld van een nimf, het symbool van
de vrijheid die uit zee komt. Met haar linkerhand wijst zij in de richting van
waaruit eens de Watergeuzen kwamen.

Koning Willem III opende het tehuis twee jaar later. Omdat men toen wat geld
tekort kwam, werd de zijvleugel gefinancierd door een Gelders edelman. Aan de
achterkant bouwde men een muur, want men wilde niet dat de Briellenaren lastig
gevallen zouden worden door dronken zeelieden. Die wonen er nu niet meer. Wel
zijn er nog regenten die de huurpenningen van de huidige bewoners innen. Een
heel beroemde zeeman uit Brielle was Maarten Harpertz. Tromp, die daar in 1598
geboren werd.

Gesticht.

De protestanten in Den Briel waren het niet eens met de bouw van het
zeemanstehuis en lieten in het jubileumjaar 1872 het Geuzengesticht bouwen. Het
was wel breed, maar slechts anderhalve meter diep. Later werd er een stuk bij
gebouwd en nu is er een cafe in ondergebracht.

Vroeger was Brielle een van de vijf belangrijkste steden van Holland en vooral
bekend door de handel. Vorsten en edellieden kwamen er regelmatig op bezoek en
Willem van Oranje trouwde hier met Charlotte de Bourbon. Een stokoude vuurtoren
is er nog, destijds gewoon een groot vuur in een pot op het dak. Ernaast is een
huis waar de duiven los gelaten werden om zo de kooplieden in Rotterdam te
waarschuwen dat bijvoorbeeld een schip met laken was aangekomen.

Er werd in die tijd veel geld in het stadje verdiend. In de 5de eeuw begon men
met de bouw van de St. Catharijnekerk. Er kwam echter een kink in de kabel,
omdat de handel met Vlaanderen slecht begon te lopen. Het geld raakte op en
daarom kon men de kerk niet afbouwen. Er kwam nooit een spits op de toren en
duidelijk is te zien dat ook de kerk zelf veel groter had moeten worden.

Cellen.

De militaire gevangenis Provoost die gebouwd werd in 1668 is helemaal
gerestaureerd. Er is nog een krijgsraadkamer waar de soldaten werden berecht en
aan de achterkant is een bijgebouw, waarin destijds acht cellen waren.

Brielle is in de loop der eeuwen altijd een knus stadje gebleven. Dat komt,
omdat omstreeks het jaar 1700 rondom de kern een vesting gebouwd werd met
wallen, grachten, bastions en poorten. Er is een wandelpad gemaakt over de
wallen en in drie kwartier kun je helemaal rond de oude binnenstad lopen en die
van alle kanten bekijken. Op de verdedigingswerken, die veel lijken op die van
Naarden, groeien allerlei soorten bijzondere planten en bloemen, zoals de wilde
orchidee.

Talrijk zijn de fraai gerestaureerde huizen met trapgevels. In de kleinste
huizen woonden vroeger de haringvissers. Ook werd er zalm gevangen en de netten
werden op straat gerepareerd. Daarom zijn de meeste zijstraten in het centrum zo
lang als een zalmnet.

Aanvallen.

Wie Brielle bezoekt, moet beslist ook de rest van het eiland Voorne bezoeken.
Dan kom je weer in een vestingstad, in dit geval Hellevoetsluis. De
vestingwerken werden daar in het jaar 1665 aangelegd om de stad te verdedigen
tegen aanvallen vanaf het water. Michiel de Ruyter, Maarten Harpertz. Tromp en
Piet Hein gingen daar aan boord van hun roemruchte oorlogsschepen. De badplaats
Oostvoorne heeft een strand waar je met de auto op mag rijden en heel bekend is
ook Rockanje, de badplaats voor de Rotterdammers. De meeste toeristen die hier
komen, staan op een camping of huren een huisje in een bungalowpark. REISWIJZER
.

In Brielle is vandaag en morgen (zondag 27 juni) een compleet programma
samengesteld met schutterijen en kanongebulder, muziek, zang en dans,
middeleeuwse maaltijden, een historisch terras, oude schepen en ambachten en nog
veel meer. Ook is er een dorp, waar mensen leven als in de middeleeuwen, waar ze
vechten en feest vieren en waar recht gesproken wordt. Op diverse plaatsen in de
stad ontmoet u mensen, die u kent uit de geschiedenisboekjes. Ze nemen u mee
naar het leven van de Heren van Holland, omgeven door kruitdampen.

INLICHTINGEN: VVV Voorne, telefoon 0181-475475.

LOAD-DATE: June 29, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               43 of 79 DOCUMENTS

                                  De Telegraaf

                                 June 26, 1999

COMMANDO S LAMGELEGD DOOR BUREAUCRATEN

LENGTH: 218 words

DATELINE: OP ZOOM


Het Korps Commando's voelt zich bij oefeningen in ons land sterk beknot
allerhande regeltjes en verordeningen.

Als de paradepaardjes van de landmacht zich bij een nachtelijke oefening willen
verplaatsen de bossen, moeten ze voor elke meter op de route tevoren toestemming
vragen, zelfs als het openbare wandelpaden betreft.

Indien de oefentocht over particulier terrein loopt, dient het korps vooraf ook
nog over permissie te beschikken van alle pachters van de weilanden. Als eentje
weigert, moet de hele training worden aangepast.

Sergeant-majoor Van Bennekom van het korps beklaagt zich over deze bureaucratie
in het blad De Groene Baret van de Commandostichting: Ik word er zo moe van.
Voor een tocht van acht kilometer ben ik soms wel een halve dag aan het regelen.

De officier begrijpt weinig van de strikte regels: We lopen bijna alleen maar 's
nachts, dus niemand ziet onze kleine groepjes. Daarbij maken we niets kapot. Een
gewone burger mag bijna overal wandelen, maar als militair moet je overal
toestemming voor hebben.

Als voorbeeld noemt Van Bennekom een recente nachttraining die voerde van de
Ginkelse Heide bij Ede naar de Nederrijn in de buurt van Rhenen. Hiervoor waren
vergunningen nodig van de gemeente Rhenen, drie pachters, en het stadsbestuur
van Wageningen.

LOAD-DATE: June 29, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               44 of 79 DOCUMENTS

                                  De Telegraaf

                                 June 19, 1999

ADEL HANGT BORDJE VERBODEN STEEDS VAKER IN DE WILGEN DIEPENHEIMSE
KASTELENWANDTOCHT VAN TWEE DAGEN DOOR TWENTE

LENGTH: 1184 words


Kastelen en havezaten staan meestal op de mooiste plekken van ons land. Deze
woonhuizen van adellijke lieden met landgoederen er omheen waren vroeger nogal
eens afgeschermd voor de gewone burgers met bordjes 'verboden toegang'.

Tegenwoordig hebben de baronnen, graven en jonkheren in ruil voor een forse
belastingverlaging hun bezittingen meestal opengesteld voor het publiek en is
alleen het kasteel zelf nog prive.

In Twente kon daarom een wandeltocht uitgezet worden langs verschillende
kastelen, waarbij men onderweg genieten kan van kleine dorpen, bossen, tuinen en
pachtboerderijen met steeds weer andere kleuren luiken, omdat ze tot
verschillende landgoederen behoren.

Wandelen door een prachtig parklandschap langs bezittingen van de adel.
Diepenheimse Kastelenwandeltocht van twee dagen door Twente ADEL HANGT BORDJE
'VERBODEN' STEEDS VAKER IN DE WILGEN door HARRY MULLER .

MARKELO, zaterdag.

Onze wandeltocht begint bij de Hervormde Kerk in Markelo en dat is op zich al
bijzonder, want dit is een van de weinige dorpen in Twente waar geen katholieke
kerk is. Na ruim een kilometer staan we al boven op de Markelose Berg, die met
zijn slechts veertig meter hoogte toch voor een fraai uitzicht over de omgeving
zorgt.

De heuvel ontstond in de IJstijd en met het ijs werden ook talloze zwerfkeien
naar ons land gebracht. Ze staan rond Markelo nu meestal als versiering rond de
boerderijen en onderzoek heeft uitgewezen, dat ze uit het noorden van Zweden en
Finland afkomstig zijn.

Witte wieven.

Vroeger dacht men, dat deze stenen in de grond groeiden en weer anderen
beweerden, dat ze daar door de duivel waren neergelegd. Toen ontstonden ook de
mysterieuze verhalen over de witte wieven, die rond deze forse stenen zweefden.

In deze streek was vroeger de familie Schimmelpenninck erg actief. Allemaal
afstammelingen van de beroemde raadspensionaris Rutger Jan. We komen langs een
jachthuis van de familie, nog net binnen de grens van de gemeente Markelo. Het
is nu het cafe 'De Viersprong'. De luiken voor de ramen zijn zwart-wit met een
groene rand, de kleuren van de Schimmelpennincks.

De eerste steen werd in 1858 gelegd door het familielid Henriette Frederika
Wilhelmina Elisabeth, die toen acht jaar oud was. Binnen hangen nog de met de
hand geschreven pachtcontracten aan de muur. Je kunt er heerlijke pannenkoeken
eten, waarbij men twee iets kleinere serveert in plaats van een hele grote. Dat
is wel zo lekker.

De adellijke familie wilde eens rond het jachthuis een dorp stichten. Er werd
een spoorlijn aangelegd, maar die werd tijdens de Tweede Wereldoorlog weer
afgebroken. Ook een bakkerij verdween en een steenfabriek moest sluiten, omdat
men daar een veel te zachte steen bakte. Zo kwam er van het dorp niets terecht.

Tol.

We wandelen verder en komen langs de havezate Westerflier. Joan van der Sluys,
een rijke koopman uit Haaksbergen, liet het statige landhuis bouwen op de
fundamenten van het huis Westerflier, dat al in het jaar 1046 in de archieven
voorkomt. Dichtbij deze havezate was vroeger een tol. Er staat nog een bord
langs de weg met de tarieven. Zo moest voor een wagen op vier wielen 10 cent
betaald worden en voor een kar op twee wielen 5 cent. Rijtuigen van het
koningshuis, postwagens, militairen in uniform, ziekenvervoer en lijkwagens
waren vrijgesteld van tol.

Langzamerhand komen we dan in Diepenheim, waar maar liefst zes kastelen te
vinden zijn. Ze werden daar zo dicht bij elkaar gebouwd, omdat het gebied er
omheen vroeger erg moerassig was en men dus veilig zat voor een eventuele
vijand. Huize Diepenheim is een van de oudste kastelen met een fraaie
toegangspoort. Het is eigendom van baronesse De Vos van Steenwijk, die in
Engeland woont en daarom slechts af en toe naar Diepenheim komt.

Prachtig is het park met vijvers rondom het kasteel. Enkele honderden meters
verder is de Hervormde Kerk met herenbanken, de vaste plaatsen voor de adellijke
bewoners van het stadje. Buiten de kerk is het graf van Gerrit Graaf
Schimmelpenninck, de zoon van de raadspensionaris die ook een tijdje Minister
van Financien was.

In Huize Warmelo woonde eens Prinses Armgard, de moeder van Prins Bernhard. Toen
onze prinsessen nog klein waren, noemden ze dit kasteel 'Het warme Loo' en
Paleis Het Loo waar destijds grootmoeder Wilhelmina woonde 'Het koude Loo'. De
tuinen rondom Warmelo kan men bezoeken. De havezate Nijenhuis werd eens bewoond
door raadspensionaris Rutger Jan Schimmelpenninck. Vorige maand werd daar een
groot feest gevierd, omdat het kasteel 200 jaar in bezit was van de familie en
ook de pachters waren daarbij uitgenodigd. De oprijlaan tot aan de rand van het
stadje is schitterend.

Watermolen.

Even buiten Diepenheim komen we langs de watermolen 'Den Haller', die in het
jaar 1169 gebouwd werd. In 1912 werd de molen door Graaf Lodewijk Hieronymus
Schimmelpenninck ter gelegenheid van zijn zilveren huwelijk cadeau gedaan aan de
gemeente Diepenheim. Molenaar Jan Oldemeijer is daar regelmatig te vinden, maar
graan wordt er niet veel meer gemalen. Oorzaak is de vaak lage waterstand in de
molenbeek. De molenaar woonde eens in de boerderij ernaast, maar nu is er een
restaurant in gevestigd.

We overnachten in hotel Pierik in Hengevelde en op de tweede dag van onze
wandeltocht komen we langs een wel erg fors kasteel: Huize Weldam. Daar woont nu
de Duitse graaf Alfred Solms-Sonnenwalde. Hij is meer dan trots op zijn
kinderen, want bij de oprijlaan naar het kasteel staat een bordje met 'Let op.
Charlotte, Caroline, Isabelle'. Ook hier kan de tuin bezichtigd worden, maar
alleen op werkdagen.

De toegangsprijs is drie gulden voor volwassenen en een gulden voor kinderen.
Het geld moet aan de tuinman betaald worden. Voor het maken van bruidsfoto's
wordt vijftig gulden gevraagd. Bij het kasteel hoort ook de havezate Wegdam. Dit
landhuis werd in 1758 gebouwd. Lange tijd stond het leeg, maar na een
restauratie in 1963 werd het aan een familie verhuurd.

Onze wandeling gaat verder en via een brug over het Twenterijnkanaal lopen we in
de richting van Goor. Langs de zuidkant passeren we dit dorp en gaan verder over
de Herikerberg. Daar zijn de leemkuilen, waar eens de klei werd uitgehaald voor
het bakken van de Rijssense bouwsteen. Nu zijn de leemkuilen vervallen en het
domein geworden van de motorcrossers.

Via een bos met een heuvel bereiken we Markelo. Op die heuvel stond eens een
Mariabeeld en daar zou iets van het heilig bloed gevonden zijn. Jarenlang kwamen
daar bedevaartgangers, maar in het jaar 1622 werd dat officieel verboden.
REISWIJZER Deze Diepenheimse Kastelenwandeltocht van twee dagen werd uitgezet
door Twente Natuurtochten. Het begin- en eindpunt is Markelo. Op beide dagen
wordt ongeveer 22 kilometer afgelegd. Overnacht wordt in Hengevelde. Dit
wandelarrangement kost inclusief een uitvoerig routeboek, de overnachting en de
maaltijden fl154,- per persoon. Op verzoek wordt een uitvoerige brochure
toegezonden.INLICHTINGEN: Twente Natuurtochten, Drilscholtenstraat 12, 7556 NP
Hengelo, telefoon 074- 2431804 of email: tnt.introweb.nl .


LOAD-DATE: June 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               45 of 79 DOCUMENTS

                                  De Telegraaf

                                 June 19, 1999

KANDIDATEN WINTERSPELEN 2006 ZELFVOLDAAN NAAR D-DAY

LENGTH: 472 words

DATELINE: SEOEL


Kandidaten Winterspelen 2006 zelfvoldaan naar D-dayVan onze speciale
verslaggever.

Murw gebeukt ontelbare superlatieven dient het IOC vandaag de stad aan te wijzen
die in 2006 de Olympische Winterspelen mag organiseren. Zes kandidaten hielden
gisteren een presentatie waar de zelfvoldaanheid van afdroop. De ene na de
andere premier, vice-president, burgemeester, VIP of topsporter prees zijn 'bid'
regelrecht de hemel in. Vandaag keren vijf kandidaten weer terug op aarde en
wordt hun olympische droom een nachtmerrie.

Hoewel het IOC, wijs geworden na de corruptieschandalen van de afgelopen
decennia, de toewijzingsprocedure al drastisch heeft veranderd, is er van een
eerlijke toewijzing geen sprake. Sion, dat in de voortuin ligt van het
IOC-hoofdkwartier in Lausanne, heeft het bij Helsinki, Poprad-Tatry, Klagenfurt,
Zakopane en Turijn helemaal verbruid. Niet alleen vanwege de subjectiviteit in
het evaluatierapport van het IOC, waar het Zwitserse stadje tussen de regels
door als beste kandidaat naar voren komt, maar ook vanwege het
publiciteitsoffensief dat in Seoel zijn hoogtepunt bereikte. Een kwart van de
voorpagina van The Korean Times, op de IOC-sessie het lijfblad van de familie,
werd besteed aan Sion. 'Ervaring en stabiliteit maken van Sion topkandidaat',
kopte de krant. Adolf Ogi, president van Sion 2006, mocht in het artikel ook
even iets zeggen: Jullie kunnen op ons rekenen.

Als joker naast topskier Pirmin Zurbriggen werd er zelfs een ballonvaarder
ingezet. Bertrand Piccard maakte een succesvolle rondvlucht over de wereld en
sprak vol deernis: Toen heb ik mijn droom verwezenlijkt. Nu zit ik met dezelfde
opwinding op jullie stemming te wachten. Ik hoop dat voor Sion drie keer
scheepsrecht is.

Na elke presentatie, die een uur in beslag nam, mochten er vragen worden
gesteld. IOC-lid Albert van Monaco vroeg aan Sion hoe het mogelijk is dat de
atleten die in Sankt-Moritz worden ondergebracht, toch op tijd zijn voor de
sluitingsceremonie. Per luchtbrug, luidde het antwoord. Het gewone volk is op de
auto aangewezen. Een ritje van zes uur.

Ook Evelina Christillin was emotioneel, zo hield zij de 89 IOC-leden en de
overige gasten in de Dynasty-hal voor. De sensuele Italiaanse, hoofd van Torino
2006, wist haar gehoor van het begin tot het einde te boeien. Niet met haar
verhaal, maar wel met haar voorkomen. Wij hebben zeventig maanden op deze dag
gewacht, nu zijn jullie aan de beurt om te beslissen waar over zeven jaar de
olympische waarden realiteit worden. Turijn is daarvoor de beste plaats.

De andere vijf kandidaten zeiden precies hetzelfde. Vandaag wordt in Seoel de
gastheer van de Winterspelen in 2006 gekozen. Gisteren waren er in Zuid-Korea
zes winnaars, vandaag komen er vijf verliezers. Zij zullen na de stemming een
geheel ander verhaal gaan vertellen.

LOAD-DATE: June 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               46 of 79 DOCUMENTS

                                  De Telegraaf

                                 June 12, 1999

RENE LANCEE EN ZIJN VROUW BEGINNEN NA EERHERSTEL NIEUW LEVEN IN SPANJE.
EIGENLIJK LACH IK IEDEREEN UIT

LENGTH: 2457 words


RENE LANCEE EN ZIJN VROUW BEGINNEN NA EERHERSTEL NIEUW LEVEN IN SPANJE EIGENLIJK
LACH IK IEDEREEN UIT Op m'n 48ste gepensioneerd, perfect huwelijk en lekker in
de zon aan de rand van m'n zwembad... Onze emigratie is geen vlucht In Nederland
zou incestaffaire ons altijd blijven achtervolgen .

Het echtpaar Lancee staat op de drempel van een nieuw leven. Na een drie jaar
durend drama, dat 27 april 1996 begon toen politie-inspecteur Rene Lancee een
arrestatieteam van Schiermonnikoog werd geplukt op beschuldiging van incest met
zijn jongste dochter, is de familie eindelijk in rustiger vaarwater beland. Er
is volledig eerherstel, justitie heeft erkend dat Lancee volkomen ten onrechte
verdachte was, een schadevergoeding van 1,2 miljoen gulden is inmiddels
overgemaakt.

Afgelopen week betraden Rene en Anneke voor het eerst als eigenaren hun villa in
Spanje. Hoewel ze voortaan uit de publiciteit willen blijven, maakten de twee
voor De Telegraaf een uitzondering. In een exclusief interview in warm Javea
zeggen de Lancee's: Onze emigratie is geen vlucht en er zijn vrienden op Schier
die we gaan missen. Maar in Nederland zou die zogenaamde 'incestaffaire' ons
voor altijd hebben achtervolgd. Alleen weg te gaan, kunnen we er een streep
onder zetten. door CHARLES SANDERS .

JAVEA, zaterdag.

Het is bijna dertig graden als Rene Lancee (48) en zijn vrouw Anneke (44) het
glas heffen aan de rand van het zwembad van hun nieuwe huis aan de Costa Blanca.

Lachend zegt de valselijk van incest beschuldigde oud-politiechef van
Schiermonnikoog: Vanaf vandaag pakken we de draad weer op. Nu we deze stek in
Spanje bezitten, kan de tweede helft van ons leven beginnen. We hebben twintig,
misschien nog dertig jaar te gaan. Die willen we hier zo prettig mogelijk
besteden.

Eindelijk vrolijke gezichten bij het sinds april 1996 geteisterde echtpaar.
Zojuist vond bij de Spaanse notaris de overdracht van hun villa plaats. In het
luxueuze Cansalades Park van Javea, even noordelijk van Benidorm, bezitten de
Lancee's het hoogste huis op de berg.

Wijzend naar boven, zegt Rene Lancee: Dat is natuurgebied, daar mag nooit meer
worden gebouwd. Niemand zal ons dus nog vanuit de rug kunnen belagen, zoals ons
in Nederland is overkomen. En voor ons hebben we blijvend vrij uitzicht. Over
bergen, over dalen, over de Middellandse Zee. Ja, ik geloof dat ik oprecht kan
zeggen dat ik me een tevreden mens voel.

Dat was de afgelopen 38 maanden wel anders. Geestelijk en lichamelijk waren er
momenten dat het paar op de rand van de afgrond balanceerde. Bijna kapot gemaakt
door Justitie, politie, rijksrecherche en toenmalig minister van Justitie W.
Sorgdrager. Niets bleef hen bespaard, de grootste vernederingen moest de familie
ondergaan. Ondanks dat Rene Lancee zelf het complot dat tegen hem was gesmeed
langzaam maar zeker kon ontrafelen, bleven de instanties weigeren hem schadeloos
te stellen. Tot 29 april j.l. de voorzitter van het college van
procureurs-generaal, mr. J.L. de Wijkerslooth, eindelijk aan Lancee schreef dat
justitie de gang van zaken betreurt en dat hij ten onrechte verdachte was
geweest.

Dat laatste was voor Anneke en mij van levensbelang, vertelt Lancee. Ik wilde
dat expliciet werd gezegd dat ik nimmer verdachte had mogen worden genoemd. Ik
ben niet vrijuit gegaan wegens gebrek aan bewijs, dat is zo'n dooddoener. Nu
worden al mijn gegevens uit de politieregisters verwijderd, nu zou ik in de
beveiligingsbranche kunnen gaan werken, nu krijg ik geen problemen als ik naar
de Verenigde Staten wil. Naast excuses en geld, betekende dit voor ons ultiem
eerherstel.

Daaraan waren gebeurtenissen voorafgegaan die als uniek gelden in de Nederlandse
strafrechtgeschiedenis. Op 27 april 1996 werd politie-inspecteur Rene Lancee
door een zwaarbewapend arrestatieteam, dat met helikopters naar Schiermonnikoog
was overgevlogen, in hechtenis genomen. Met een zwarte zak over zijn hoofd,
geboeid en met de loop van een doorgeladen pistool tegen de slaap stond hij voor
zijn eigen huis en later op de kade, waar het veer uit Lauwersoog net de haven
binnenliep.

Voor de ogen van het halve eiland werd Lancee in de reddingsboot Annie Jacoba
Visser naar de gevangenis op het vasteland gebracht. Ook zijn vrouw Anneke,
oudste dochter Ilonka en haar vriend Wolter werden aangehouden.

De beschuldiging: het gezin zou jongste dochter Bianca seksueel hebben
misbruikt, waarbij politie-inspecteur Lancee hoofdverdachte was. Terwijl de rest
van de familie al snel werd vrijgelaten, zat Rene Lancee dertien dagen vast
onder het strengste regime; geen contact met derden, geen telefoontjes, zelfs
geen schone kleren.

Het gezicht van Lancee krijgt weer even de sombere uitdrukking die hem de
laatste jaren zo tekende. Als we over de drukke boulevard van Javea lopen, zegt
hij: Ze hebben zich op mij verkeken. Toen, tijdens die lange dagen in de cel,
heb ik mijn strategie bepaald. Ik zou open zijn naar de pers, zou Nederland
laten weten wat ons was aangedaan. Ik wist dat ik nooit meer terug kon, dat mijn
carriere verwoest, mijn karakter vermoord was. Toen de chef van de politie
Leeuwarden mij in de cel waarschuwde vooral geen contact op te nemen met de
pers, dat daardoor mijn loopbaan zou worden geschaad, heb ik hem uitgelachen.

Al snel bleek dat het 'dossier Lancee' een luchtbel was. Met als regisseurs een
paar gefrustreerde rijksrechercheurs, die een jaar eerder bot hadden gevangen
toen ze de Schiermonnikoogse politiechef pootje dachten te kunnen lichten nadat
deze in conflict was gekomen met burgemeester en wethouders.

Wiskundeleraar.

Gretig dook diezelfde rijksrecherche, samen met justitie, op Lancee, toen diens
17-jarige dochter Bianca zich op het VWO in Groningen door haar mentor liet
verleiden een aanklacht tegen haar vader in te dienen. Het meisje, kampend met
aanpassingsproblemen op het Zernike College, vond in wiskundeleraar Tim een
dankbaar gehoor. De mentor, net terug van een tiendaagse cursus
'incestherkenning', kroop zelfs bij het meisje in bed om zijn ziekelijke
vermoeden dat Bianca iets was overkomen, hard te krijgen.

Anneke Lancee, terwijl ze de hand van haar man vast omklemt: Dat is misschien
wel het ergste van alles geweest. Bianca werd bewust door de instanties
misbruikt om Rene klein te krijgen. In haar pubertijd en wanhopig door de
eenzame situatie aan de wal, heeft ze dingen gezegd die ook achteraf niet goed
te praten zijn. Maar de rijksrecherche heeft haar woorden vervolgens volkomen
verdraaid, waarna justitie het arrestatieteam op ons afstuurde. Toen duidelijk
werd dat alles op drijfzand was gebouwd, werden passages die later pijnlijk voor
het openbaar ministerie zouden kunnen uitpakken, uit het dossier gehaald. Zelfs
de inhoudsopgave werd 'aangepast'. En dat allemaal in de rechtsstaat die
Nederland heet!.

Terwijl blunderende ministers, procureurs-generaal en hoofdcommissarissen de
afgelopen jaren met gouden handdrukken werden weggestuurd, probeerde justitie de
eenvoudige politie-inspecteur met 50 mille te paaien. Maar in zijn vastberaden
strijd tegen de overheid weigerde Rene Lancee te capituleren.

Vanaf zijn riante dakterras staart hij over de azuurblauwe baai van Javea en
zegt: Ik ben 28 jaar politieman geweest en heb mijn eigen zaak behandeld als die
vele honderden tijdens mijn loopbaan. Ik ben blijven knokken, maar het was een
zware strijd. 'Begin niet tegen de staat, ze fileren je', waarschuwden vrienden
me. Nu, na afloop van deze nachtmerrie, begrijp ik dat zo veel andere burgers
murw gebeukt opgeven. Want de overheid heeft met allerlei vertragingstechnieken
geprobeerd ook ons te breken. 'Lukt het niet met Lancee, dan geven zijn vrouw of
kinderen wel op', was de tactiek. Het heeft weinig gescheeld.

Onderhandelingen.

Pas toen de VVD'er B. Korthals op het ministerie van Justitie kwam, gingen de
onderhandelingen echt lopen. Waar zijn voorganger W. Sorgdrager (D66) bleef
traineren en foute ambtenaren in bescherming nam, begreep de liberaal dat hier
sprake was van groot onrecht en dat de Lancee's schadeloos moesten worden
gesteld.

Weet je, zegt Anneke Lancee op zachte toon, terwijl ze ons rondleidt in haar
kapitale witte villa, de 1,2 miljoen gulden die wordt genoemd, lijkt een
vermogen, maar we moeten er wel tot het einde van ons leven mee rondkomen. Het
is amper meer dan salaris en pensioen dat Rene was blijven verdienen als dit
allemaal niet was gebeurd. We klagen niet, zijn zelfs dik tevreden, maar niemand
moet denken dat die Lancee's nu eens eventjes lekker miljonair zijn geworden!.

Haar man haalt de schouders op. Met zijn bekende stoicijnse gelaatsuitdrukking
zegt Rene Lancee: Ik heb me mijn leven lang niets van anderen aangetrokken, ben
mijn eigen weg gegaan. Er zullen altijd mensen zijn die onze emigratie als een
vlucht zien, dezelfde mensen die denken dat waar rook is ook per se vuur moet
zijn. Mensen die ons meenden te moeten adviseren dat we Bianca nooit meer in
huis moesten nemen, omdat ze ons dit allemaal had aangedaan. Of mensen van de
Kinderbescherming, die Bianca destijds niet naar huis wilden laten terugkeren,
maar haar wilden onderbrengen bij twee lesbische vrouwen.

Lancee slikt even als hij de bizarre incidenten van de afgelopen jaren de revue
laat passeren. Dan zegt hij: Ze doen maar, het klimaat hier is lekker en er zijn
ook veel Nederlanders die ons wel begrijpen. Zoals de honderden lezers van De
Telegraaf die ons schreven, bloemen stuurden en zelfs complete vakanties
aanboden na het eerste pagina-grote artikel in jullie krant. Of oud-korpschef
van Rotterdam Jan Blaauw, die op Schiermonnikoog even een boterham met pindakaas
kwam eten en ons een hart onder de riem stak.

Hij vervolgt: Er is zoveel gebeurd, ook daarom zagen Anneke en ik er als een
berg tegenop om in Nederland verder te moeten. Dat was gewoon geen echt nieuw
begin geweest, niet dat tweede leven waar we beiden zo naar snakten. Hier kent
niemand Rene Lancee, hier hoef ik geen felicitaties in ontvangst te nemen of
argwanende blikken te trotseren. Ik ga mijn boek over een soldaat aan het
Oostfront schrijven, verder met het bouwen van tank-modellen uit de Tweede
Wereldoorlog, wellicht voor een particulier recherchebureau werken. De
aanbiedingen liggen er al.

Herdershond.

Per 1 november zullen de Lancee's definitief verkassen naar Spanje, hun huidige
woning aan de Buterblom 11 in Schiermonnikoog is dan verkocht, het
gemeenteraadlidmaatschap van de liberale partij wordt opgezegd, de Duitse
herdershond Ricoh emigreert mee.

Anneke Lancee: Achter mijn rug om zullen mensen misschien zeggen dat ik een
slechte moeder ben, omdat ik mijn dochters achterlaat, en dat zal me zielsveel
pijn doen. Maar Ilonka en Bianca staan voor de volle honderd procent achter ons
besluit, we hebben ze daar heel open in betrokken. Ze zijn dan 25 en 20 jaar,
kunnen in ruim een dag met de bus naar ons toe komen. Natuurlijk zal ik ze
missen, maar onze band is heel hecht geworden, net zo hecht als het huwelijk van
Rene en mij. We zijn de afgelopen drie jaar samen door een hel gegaan en hebben
het samen gered. Hier in Spanje zullen we het ook samen moeten doen.

Vrienden in Nederland, een herfstavond op het eenzame strand van Schier, de
dochters afhalen als ze voor het weekeinde met de veerboot van de wal
overkomen... Dat kan straks allemaal niet meer. Maar nieuwe kennissen hebben
zich aangediend en als geen ander weten de Lancee's dat het leven doorgaat.

Ik ben door een Engelse boogschuttersclub gevraagd lid te worden, vertelt Rene
Lancee. En Michiel Homburg van Hernani Homes, de plaatselijke makelaardij, heeft
ons fantastisch geholpen met de aankoop van dit huis. Je vindt en laat dingen.

Want als er een ding is dat het echtpaar zich realiseert, is dat je afscheid
moet kunnen nemen. Van zogenaamde vrienden, van collega's, van kennissen en
zelfs van familieleden.

Anneke Lancee: Met een deel van onze familie is het nooit meer goed gekomen. Na
Rene's arrestatie reageerden ze eerst warm, ze steunden me volledig. Maar daarna
hebben ze ons langzaam laten vallen. Dat doet veel pijn, maar we hebben het
moeten accepteren. Een hoge prijs, ondanks schadevergoeding en eerherstel.

Haar man: Van de fijne collega's die ik dacht te hebben, zag ik er bijna niet
een meer. In het begin begreep ik dat wel. 'Als ze je met zoveel geweld
afvoeren, moet er wel wat loos zijn.' Maar toen later bleek dat er NIETS loos
was, bleven ze weg.

De Lancee's trappen niet na, mogen niet natrappen; het is een onderdeel van de
overeenkomst die met justitie werd afgesloten en waaraan zij zich houden.

De vijanden van weleer, ze willen ze vergeten. Oud-burgemeester J.M. Boekhoven
van Schiermonnikoog, die het veld moest ruimen na vals declaratiegedrag.
Oud-wethouder Jan Brands, die in beschonken toestand bij vrouwen naar binnen
sloop. Rijksrechercheur R.M. Koster, die verklaringen 'aanpaste.' De labiele
schooldecaan Tim, die bij Bianca in bed kroop. De officieren van justitie M. van
Capelle en R. Daverschot die aanvankelijk spraken van 'een affaire waarbij de
Eper incestzaak verbleekte...' Allen leden uiteindelijk fors gezichtsverlies
door de 'affaire Lancee'. Net zoals de vorige minister van Justitie, mevrouw W.
Sorgdrager, die op 200 Kamervragen over de zaak dubieuze en soms onjuiste
antwoorden gaf.

Rene Lancee: En dat moet straks Nationaal ombudsvrouw worden, de steunpilaar
voor gewone Nederlandse burgers? Een lachertje!.

Zich realiserend dat hij heeft beloofd over personen te zwijgen, schudt Lancee
het hoofd.

Die avond, als we in naburig Balcon del Mar onder een schitterende sterrenhemel
dineren, ogen Rene en Anneke Lancee gelukkig. Ze zijn het ook echt, zeggen ze,
ze moeten het zijn. Want anders gaan ze er alsnog onderdoor.

Onze grootste zorg, zegt Anneke, blijft Bianca. Pas later zal duidelijk worden
of de littekens ooit zullen genezen. Ze gaat studeren en hoewel ze de afgelopen
jaren vaak een terugval heeft gehad, lijkt het goed te gaan. Ze kan, net als
wij, nu pas loslaten.

Rene Lancee, een laatste mokerslag uitdelend aan al die mensen die hem kapot
wilden maken: Ik kijk niet meer over mijn schouder. Maar ik realiseer me dat ik
dat kan, omdat we er immers goed zijn uitgesprongen. Plat gezegd, lach ik
iedereen uit. Ik ben 48, gepensioneerd, mijn huwelijk is ijzersterk gebleken, ik
zit hier in de zon, aan een riant eigen zwembad... Ik heb de strijd gewonnen,
ook dankzij al die gewone Nederlanders die ons wel zijn blijven steunen. En
dankzij een handjevol mensen bij de overheid, dat mij hielp te bewijzen hoe men
mij heeft willen verpletteren. Mensen die hun eigen toekomst en loopbaan voor de
familie Lancee op het spel hebben gezet. Hun namen, dat beloof ik ze bij deze,
neem ik mee mijn graf in.

LOAD-DATE: June 17, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               47 of 79 DOCUMENTS

                                  De Telegraaf

                                  June 7, 1999

HOOPVOL NAAR DE STEMBUS

LENGTH: 708 words


In Tanjung Priok, het gebied rond de haven van Jakarta waar de allerarmsten in
de Indonesische hoofdstad wonen, zijn de voorbereidingen voor de eerste vrije
verkiezingen sinds 1955 in volle gang. Hoewel de mensen hier zorgen van een
geheel andere orde hebben dan het democratische gehalte van 's lands bestuur is
de vreugde over de herwonnen vrijheid na 32 jaar Soeharto oprecht. Vooral hier
leeft de hoop op een betere toekomst.

De Strijdende PDI natuurlijk. Megawati Soekarnopoetri! antwoordt een oude,
tandeloze meneer in een T-shirt met overtuiging op de vraag wat de meeste mensen
hier gaan stemmen. Vooral onder 'de gewone man' is Soekarno's dochter vreselijk
populair. En van zulke mensen heeft Indonesie er vele.

In stembureau 31 van de wijk Volker (Polker, zegt men hier) komen vandaag zo'n
600 mensen hun stem uitbrengen. Het ruikt hier een beetje. Langs het
geimproviseerde stemlokaal loopt een open riool waarover van zes planken een
bruggetje is gespijkerd. Het ziet er een beetje link uit. Voor oude vrouwtjes
zal de stembusgang niet zonder risico's zijn. Maar er wordt met geestdrift
uitgezien naar de eerste stap op de lange weg naar democratie. Die gaat men
vandaag zetten. Daarna wordt alles beter, zo weet men.

Karyo Basuki is hoofd van het stembureau. Hij is zich bewust van het gewicht van
zijn functie en toont met trots de voorbereidingen die gisteren onder zijn
leiding werden getroffen. Het is eigenlijk een overdekte tuintje waar de grond
toevallig geen modderbad is omdat het al twee dagen niet heeft geregend. Er
staan drie zelfgetimmerde stemhokken met een vlekkerig en veel te kort gordijn
dat het geheime karakter van de stemming ongeveer een meter tekort doet. Daar
zitten de zeven leden van de commissie. Daar staan de drie stembussen. En hier
links komen de mensen binnen, legt Karyo uit.

Dikke spijker.

Daarna wordt de identiteit van de kiezer geverifieerd, worden ze op plastic
tuinstoelen in een wachtlokaal geparkeerd, krijgen ze een stembiljet, mogen
achter zo'n gordijn een van de 48 partijlogo's met een dikke spijker doorprikken
en moeten hun linkerwijsvinger in de zwarte inkt dopen. Tenslotte moeten ze weer
vijf jaar wachten om opnieuw te mogen stemmen.

Zo werkt de democratie hier. Zo werkt die trouwens ook in de betere buurt waar
president Habibie woont. Ook het staatshoofd moet vanochtend zijn wijsvinger in
de inkt dopen om te voorkomen dat hij dubbel stemt, verzekert een hier al
wakende politieman.

Alleen heeft de nationale verkiezingscommissie hier meer aandacht besteed aan
het decor van de presidentiele stem. Schuin tegenover Habibies villa, in het
voorname en zwaarbewaakte Patra Kuninggan, is op een deftig gemillimeterd gazon
een tent van feestelijke allure opgebouwd.

Die tent herbergt de vlekkeloos gelakte stemhokken A, B, C en D, die alle zijn
voorzien van hagelwitte, gesteven en geplooide gordijnen tot aan de grond. Aan
de rand zijn podia gebouwd voor televisiecamera's die de gang van 'slands leider
naar het stemhok op alle schermen tussen Sabang en Merauke zullen brengen.
Alleen achter dat zigzaggordijn mag ook Habibie onbespied doen wat hij wil. Maar
juist dat is geen geheim. VerkiezingenIndonesiein cijfers .

Vandaag kiezen zo'n 112 miljoen van de 127 miljoen kiesgerechtigde Indonesiers
462 leden van de DPR. De opkomst van rond 88% is al bekend omdat kiezers zich
tevoren hebben moeten laten registreren.

De DPR is vergelijkbaar met de Tweede Kamer en telt 500 leden. Daarvan worden er
38 aangewezen door de krijgsmacht. De DPR levert het merendeel van de 700 leden
tellende MPR, de Raadgevende Volksvergadering, die over enkele maanden de
president kiest.

De resterende 200 MPR-leden zijn vijf vertegenwoordigers van elk der 27
provincies en 65 afgevaardigden van beroepsgroepen, allen benoemd door de
president. Omdat zowel de krijgsmacht als de 200 benoemde MPR-leden deel
uitmaken van de traditionele machtsbasis van de al 33 jaar regerende 'Golkar' is
die partij optimistisch over de kans een MPR-meerderheid, al dan niet met een
coalitiepartner, te kunnen mobiliseren voor de eigen kandidaat, president
Habibie. Er zijn veel aanwijzingen dat een dergelijke ontwikkeling vermoedelijk
bloedige onlusten zal uitlokken.

LOAD-DATE: June 8, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               48 of 79 DOCUMENTS

                                  De Telegraaf

                                  June 5, 1999

INDONESI NAAR EEN KOOKPUNT

LENGTH: 1037 words

DATELINE: BANDARLAMPUNG


Indonesie naar een kookpunt.

Rob Sloot.

Buiten het stadion is het ver over de dertig graden, daarbinnen moet de
temperatuur in de buurt van het menselijk smeltpunt zijn gekomen, als Megawati
onder oorverdovend gejuich de tribune betreedt. Ook hier, in Lampung op
Zuid-Sumatra, heeft haar 'Strijdende Democratische Partij Indonesie'
(PDI-Perjuangan) kans gezien naar schatting 150.000, zonder uitzondering in het
rood geklede, geestdriftige supporters op de been te brengen.

Maar de dochter van Indonesie's eerste president Soekarno is dan ook de
populairste politicus van het ogenblik. Overmorgen, bij de eerste vrije
verkiezingen sinds 1955, maakt de PDI-P een gerede kans de grootste partij te
worden. Als dat lukt, zal Megawati Soekarnopoetri waarschijnlijk B.J. Habibie
aflossen en over enkele maanden de vierde president van het land worden.

Terwijl waterkanonnen de menigte elke paar minuten verkoeling brengen, draait
Megawati haar repertoire af. Ze zingt Indonesia Raya, het volkslied. Met twee
omhooggestoken wijsvingers maakt ze het getal elf en zegt dat men lijst 11 moet
stemmen.

Mega Mega yes!! juicht het volk. Ze boekt succes met de aankondiging dat zij het
land, dat in de Soehartotijd werd afgepakt, weer terug zal geven aan de
oorspronkelijke eigenaren. Hang Soeharto op! Hang Soeharto op!, brult het hele
stadion.

Ibu Megawati, zoals ze eerbiedig wordt genoemd, is geen begenadigd politicus. Ze
is tegen haar zin en tegen de afspraken met de familie in 1980 door de PDI, een
der twee toen toegestane oppositiepartijen, de partij binnengehaald. Ze ontwijkt
het politieke debat, ze weigert interviews, verschijnt niet of uren te laat op
spreekbeurten, ze munt niet uit door visie, ze heet besluiteloos en zelfs lui te
zijn.

Maar wat door sommigen als visieloos, besluiteloos en lui wordt ervaren, zien
veel meer andere mensen als bescheidenheid, nederigheid en altruisme. Dat zijn
deugden die op Java en daar komen de meeste stemmen vandaan in hoog aanzien
staan. Megawati wordt op handen gedragen en kan in de bevolking rekenen op een
brede steun die door alle godsdienstige, etnische en sociale grenzen heen loopt.

Ze is bovendien de dochter van Soekarno, een vrijheidsstrijder, en ze is het
meest prominente slachtoffer van Soeharto. Die maakte de fout haar in 1996 met
geweld als voorzitter van de PDI te laten verwijderen. Ze vocht terug, drie jaar
lang, met een afsplitsing die de oorspronkelijke partij volkomen in de schaduw
heeft gezet. Haar 'Strijdende PDI' blijkt vooral op de gewone man een enorme
aantrekkingskracht uit te oefenen. Zij heeft namelijk ook de reputatie eerlijk
te zijn. Alleen al om die reden symboliseert ze de breuk met het verleden waar
het land naar smacht.

Deze verkiezingen moeten Indonesie weer een nieuwe en geloofwaardige regering
geven die het land de weg uit de crisis kan wijzen, zegt ze . Ze zullen het volk
zijn soevereiniteit teruggeven. Alleen al daarom is het van belang dat ze
eerlijk en open worden gehouden. Stem op 7 juni volgens uw geweten. En wees niet
bang, zoals in het verleden.

De opkomst bij alle manifestaties van Megawati's partij is indrukwekkend. Maar
het zegt nog niets over de uitslag van de verkiezingen. Een groot deel van de
deelnemers namelijk wordt gewoon betaald om te demonstreren, tussen de 10.000 en
20.000 roepia's (2,50 en 5 gulden) per dag, plus een T-shirt, plus een bakje
rijst tussen de middag.

Zij die vandaag in het groen voor de PKB demonstreren, deden dat gisteren in
Golkar-geel, morgen in PAN-blauw en overmorgen in het knalrood van Megawati's
PDI-P. Men komt niet voor de politiek, men komt voor het geld en voor het
carnavaleske familiefeest.

Vandaar dat bijvoorbeeld Amien Rais, de even populaire PAN-voorzitter, zich kan
veroorloven een heel stadion te schofferen zonder dat men hem dat kwalijk neemt.
Afgelopen woensdag verscheen hij anderhalf uur te laat, hield een toespraakje
stem op mij, zeg dat ook tegen broers en zusters, ooms en tantes, grootvaders en
grootmoeders. Ik zorg dan voor een regering die niet corrupt is. En ik zal
Soeharto laten berechten en verdween weer na een half uurtje, op weg naar de
volgende spreekbeurt.

Noch de partijwoordvoerders, noch de televisie slagen erin de politieke
boodschap over te brengen. Ik begrijp daar niets van, zegt Linda (30), een
huisvrouw die geirriteerd is omdat haar favoriete soapserie is weggedrukt, wat
willen die partijen nou vertellen? Als dit een campagne is, wie gaat er dan nog
stemmen? Een oude vrouw zegt: Waarom moeten we nu al weer stemmen? We hebben
toch in 1997 al gestemd?.

Kastorius Sinaga, een journalist, vindt een krakende campagne niet bepalend voor
de afloop. Vergeet niet dat de meeste kiezers volstrekt irrationeel stemmen.

Een betrouwbare prognose is niet te maken. Dat bleek al uit een generale
repetitie die de 'Nationale Bewustwordingspartij' (PKB) op Oost-Java hield met
500 bejaarden, die allen zeiden PKB te zullen stemmen. Bijna de helft van hen
prikte bij deze oefening het gaatje van de moslimpartij PKU omdat de logo's van
de twee partijen veel op elkaar lijken.

Eep Saefullah Fatah, een bekende politieke analist, vertelt over een oom die
zei: Voor Allah zal ik op partij nummer twee stemmen. Dat was oom namelijk
gewend. Onder Soeharto bezette Golkar, de regeringspartij, altijd lijst twee en
vergaarde altijd de meeste stemmen. Oom zal nu verrast zijn als hij ziet dat hij
deze keer gestemd heeft voor de 'Christelijke Partij Indonesie' (Krisna) die bij
deze verkiezingen op nummer twee staat.

Maar men mag Golkar niet afschrijven. Golkar vertrouwt op haar infrastructuur
die het mogelijk maakt de kiezers tot in de verste uithoeken van het land te
bewerken met geld. Deze week publiceerde zij een peiling volgens welke zij
buiten Java op 55% van de uitgebrachte stemmen mag rekenen en binnen Java op
30%. Nationaal komt dat neer op 40%, ruimschoots voldoende om Habibie zichzelf
te laten opvolgen.

Een dergelijke uitslag, zelfs als die het resultaat is van waarlijk eerlijke
verkiezingen, zal door een groot deel van de bevolking niet worden geaccepteerd.
In Indonesie dreigt dan een burgeroorlog die de onlusten van mei 1998 in de
schaduw zal stellen.

LOAD-DATE: June 8, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               49 of 79 DOCUMENTS

                                  De Telegraaf

                                  June 1, 1999

NO-NONSENSE KOERS LEGT JARIGE KNLTB GEEN WINDEIEREN; AFGUNST AAN WIEG VAN
EEUWELING; DE HARDE HAND VAN VOORZITTER FEITH

LENGTH: 699 words

DATELINE: AMSTERDAM


No-nonsense koerslegt jarige KNLTBgeen windeierenAfgunst aan wieg van eeuweling.

Niets anders dan een gezonde portie Hollandse afgunst staat aan de wieg van de
oprichting van de Nederlandse tennisbond. In de jaren voorafgaand aan de
stichting van de bond wordt de uit Engeland overgewaaide tennissport op diverse
plaatsen in Nederland al flink beoefend. Op het Haagse tennispark De Bataaf
worden op initiatief van een aantal lokale clubs jaarlijks zelfs 'nationale'
kampioenschappen georganiseerd destijds onder de naam Nieuw Championaat van
Nederland en dat wordt andere tennissteden toch wat te gortig. De roep naar een
overkoepelend orgaan klinkt dan ook steeds luider en na een aantal mislukte
pogingen wordt op 5 juni 1899 de Nederlandse Lawn Tennisbond (NLTB) opgericht.

Als goedmakertje voor de Haagse bluf van de jaren daarvoor wordt de eerste
officiele nationale titelstrijd in datzelfde jaar georganiseerd op de banen van
Anglo-Dutch (later opgegaan in Victoria), de oudste tennisvereniging van
Rotterdam. De tennisclubs komen in die tijd vooral van de Nederlandse grond op
economisch strategische punten, waar de gegoede burgerij geld heeft voor (en
behoefte aan) een leuk tijdverdrijf. Ook op plaatsen waar het diplomatieke
verkeer haar stempel op de samenleving drukt (Den Haag en omstreken) rijzen de
tennisclubs als paddestoelen uit de grond. Daarnaast dragen met kostscholen
vergelijkbare instituten als Noordhey (in Voorschoten) en Wullings een
belangrijk steentje bij aan de ontwikkeling van de tennissport in Nederland. De
aldaar lesgevende leraren komen veelal uit Engeland en nemen de tennissport
vanuit hun vaderland mee naar het continent.

Een aparte vermelding verdient de vermaarde Pim Mulier, een van de jongeren die
aan het eind van de vorige eeuw naar Engeland vertrekken, daar kennismaken met
vele sporten, waaronder de tennissport, en deze vervolgens mee terugnemen naar
Nederland. Mulier is in 1885 een van de mede-oprichters van de Haarlemse Lawn
Tennis Club, de oudste tennisvereniging van Nederland. Tevens schrijft hij in
die jaren veel over de tennissport.

Ondanks de goedbedoelde pogingen van Mulier en vele anderen maakt de tennisbond
onder leiding van haar eerste voorzitter, jonkheer Teding van Berkhout, in haar
kinderjaren allesbehalve florissante tijden mee (zie kader). Desondanks sleept
het orgaan zich door een aantal moeilijke perioden en krijgt in 1939 ter ere van
haar veertigjarig bestaan het predikaat 'Koninklijk' voor haar naam.

Al die jaren behoudt de tennissport, evenals de meeste andere sporten destijds,
het stempel van elite-sport. Simpelweg omdat de modale arbeider niet voldoende
geld heeft om een sport te beoefenen. Pas in de jaren zestig, onder invloed van
de sterke economische groei, de daarbij behorende salarisverhogingen en de
inkrimping van de werkweek van zes naar vijf dagen, wordt de tennissport
bereikbaar voor het gewone volk. Vanaf die tijd groeit het aantal KNLTB-leden
dan ook gestaag, al laat de echte ledenexplosie tot in de jaren '70 en '80 op
zich wachten. Inmiddels lijkt het hoogtepunt, met een kleine 725.000 leden,
bereikt. De laatste jaren is het ledenaantal van de KNLTB niet meer gestegen.

Daar waar de veranderingen op tennisgebied (materiaal, regelgeving, invoering
tie-break etcetera) weinig of geen invloed op de KNLTB hebben, kan de bond haar
ogen niet sluiten voor de professionalisering die de sport de laatste decennia
heeft ondergaan. Vooral onder het bewind van de vorig jaar afgetreden voorzitter
Ruurd de Boer slaat de KNLTB een nieuwe no-nonsense koers in, waarbij de nadruk
niet alleen op de professionalisering maar ook op de vercommercialisering wordt
gelegd. Vooral de promotie van de wedstrijden van het Nederlandse Davis- en
Fed-Cupteam boort een geheel nieuwe (sponsor)markt aan en verhoogt het imago van
Nederland binnen de internationale tenniswereld.

Na honderd jaar KNLTB vol voor- en tegenspoed spreekt Nederland op het mondiale
tennistoneel dan ook een behoorlijk woordje mee. Of, zoals Ruurd de Boer bij
zijn afscheid sprak: Nederland is als tennisnatie duidelijk op de wereldkaart
gezet.

Met dank aan Irma Guinau-Freericksen Rob Peperkamp.

LOAD-DATE: June 3, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               50 of 79 DOCUMENTS

                                  De Telegraaf

                                  May 26, 1999

PERSOONSVERERING STAAT CENTRAAL IN INDONESISCHE STEMBUSSTRIJ 'MEGA' GOOIT HOGE
OGEN

LENGTH: 956 words


Jakarta zag het afgelopen weekeinde rood, knalrood. Rood is de kleur van de
'Strijdende Democratische Partij Indonesie', de PDI-P, die zich voor het eerst
in de verkiezingsstrijd massaal manifesteerde.

In een oog- en oorverdovende orgie van kleur en lawaai trokken enkele
honderdduizenden aanhangers in rode T-shirts met de zwarte stierenkop, het
partijlogo, met rode banden om roodbeschilderde hoofden en rode vlaggen zwaaiend
de stad. Met vijf man op een bromfiets, in uitpuilende auto's en juichend op het
dak van bussen blokkeerden ze het centrum van 's morgens tien tot het vallen van
de avond.

'MEGA YES!' staat er op de vlaggen. Dat is geen eigentijdse slogan. De PDI-P is
namelijk de partij van Megawati Soekarnopoetri, dochter van Indonesie's eerste
president Soekarno, een niet erg spraakzame vrouw die de kiezer niettemin blijkt
aan te spreken.

Als men de opiniepeilers mag geloven gooit 'Mega' hoge ogen, niet alleen in de
eerste vrije verkiezingen sinds 1955, die hier op 7 juni gaan plaatsvinden, maar
ook in de race om de hoofdprijs, het presidentschap, die daarna zal losbarsten.

De PDI-P heeft aandacht voor de gewone man. Dat is de kracht van deze partij,
zegt Herman, een 32-jarige chauffeur in een rood T-shirt die met zijn dochtertje
op de schouders naar het schouwspel voor Hotel Indonesia staat te kijken. De PDI
is goed. De PDI is zo! zegt een roodgeklede mevrouw en steekt haar duim omhoog.
Maar hoe goed is de PDI-P dan? Nou gewoon, goed! zegt ze nogmaals en verdwijnt.

Het zijn ideeen over de PDI-P die niet zijn gebaseerd op feiten of ervaringen.
Maar Megawati heeft de sympathie van het volk als dochter van Soekarno en omdat
ze een van Soeharto's slachtoffers was. De voormalige president trachtte haar
enkele jaren geleden politiek monddood te maken.

Maar Megawati liet zich niet de laan uitsturen en maakte van een afgescheiden
splinterpartijtje de populaire partij van vandaag. Organisatorisch echter is de
PDI-P een chaos. Programmatisch onderscheidt ze zich niet of nauwelijks van de
andere 47 partijen die ijveren om de gunst van de 130 miljoen kiesgerechtigden
op een bevolking van 210 miljoen mensen.

Bij geen enkele partij namelijk is sprake van uitgekristalliseerde politieke
programma's. Er zijn islam-georienteerde partijen en er zijn
'pantjasila-partijen', zoals de PDI-P, die eigenlijk niet meer willen dan een
beter Soeharto-regime maar dan zonder corruptie. (Pantjasila is de in de
grondwet verankerde staatsfilosofie die vijf grondbeginselen noemt als fundament
van de Indonesische eenheid: godsgeloof, menselijkheid, sociale
rechtvaardigheid, nationalisme en volkssoevereiniteit).

In deze verkiezing gaat het dus niet om partijen, laat staan om programma's.
Personen staan nu veeleer centraal. Er is sprake van persoonsverering voor de
bekendste oppositiefiguren, voor Megawati, voor PAN-leider Amien Rais, voor Gus
Dur, voorman van 's lands grootste moslimbeweging, en eventueel zelfs voor
president Habibie.

Diens kansen worden echter steeds lager aangeslagen. Zijn voordelen (hij is een
moslim en als niet-Javaan kan hij ook stemmen van buiten Java trekken) lijken
steeds minder op te wegen tegen het feit dat hij en zijn Golkarpartij worden
vereenzelvigd met het vorige regime.Uitzonderingen.

Confrontaties tussen partijen en bloedvergieten waren tot dusver uitzonderingen,
wat vooral te danken was aan de bundeling van krachten van de drie grote
oppositiepartijen tegen de status quo bedoeld wordt Golkar. In Blora, op
Oost-Java, werd de orde tijdens een PAN-bijeenkomst zelfs bewaakt en bewaard
door vrijwilligers van de PDI-P en de Nationale Bewustwordingspartij (PKB), de
andere grote oppositiepartij.

Maar men is er bepaald niet gerust op dat geweld zal uitblijven. Er zijn
serieuze maatregelen genomen om de vrede te bewaren. De campagne duurt slechts
15 dagen. Elke dag mogen 9 of 10 partijen campagne voeren. Dat betekent dat elk
der 48 partijen drie keer aan de beurt komt.

Met een rouleringsschema zorgt de 'Nationale Verkiezingscommissie' er voor dat
zij elkaar niet voor de voeten lopen. Er staat een gevangenisstraf van maximaal
3 jaar op het neerhalen of verscheuren van andermans partijvlaggen. En er mag
niet op straat worden betoogd. Maar daar trekt niemand zich iets van aan.

Om de vrede voor en tijdens de verkiezingen te bewaren zijn in Jakarta ook
15.000 politiemannen en soldaten samengetrokken. Dat aantal lijkt sommige
bestuurders niet voldoende. Gouverneur Sutiyoso deed daarom vorige week een
oproep aan de bevolking mee te werken bij het bewaren van de veiligheid in de
stad.Nachtwachten.

Zonder een dergelijke samenwerking zal het voor ons moeilijk worden te
garanderen dat er niets vreselijks gebeurt tijdens de verkiezingscampagne.
Tenslotte zijn we allemaal maar mensen, aldus de gouverneur. Wijkhoofden en
eigenaren van wooncomplexen hebben de bewoners nu gevraagd tussen 9 mei en 14
juni deel te nemen aan georganiseerde nachtwachten.

Wie zelf niet kan, dient voor een vervanger te zorgen. En waar iedereen het te
druk heeft wordt geld ingezameld voor het huren van bewakers. Elke familie
betaalt 25.000 roepia's (zo'n 6 gulden), elke bewaker kost 300.000 roepia's per
maand, rond 75 gulden.

Jaya Sumarja, veiligheidscoordinator van het Bintaro Jaya-complex, vertelt wat
hij van zijn mensen de bewoners verwacht. Wanneer iemand tijdens de nachtwacht
iets verdachts ziet moeten zij de anderen waarschuwen door een paar keer hard
tegen lantaarnpalen te slaan. Alle mensen die dat horen, moeten dan voor de deur
van hun huis gaan staan en elk wapen meebrengen dat zij hebben om zich tegen
aanvallers te verdedigen. De coordinator kan, indien nodig, versterking van
politie of leger vragen.

LOAD-DATE: June 21, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               51 of 79 DOCUMENTS

                                  De Telegraaf

                                  May 22, 1999

WEERGALOZE TECHNIEKEN KNMI IN BAN VAN NIEUWE SATELLIET

LENGTH: 877 words


DENISE HOOGLAND.

DE BILT Weer of geen weer, voorspeld of niet, er komt nogal wat bij kijken om
enkele regels in de krant of een paar minuten zendtijd na het journaal te kunnen
vullen met een weerbericht. Satellieten, Doppler-radars, weerballonnen,
vliegtuigen, zeeschepen, grondapparatuur en een super-super-computer draaien
dagelijks op volle toeren om verslag uit te kunnen brengen over de wind, de
luchtvochtigheid, de temperatuur en de luchtdruk in de atmosfeer.

Dankzij de steeds verder gaande techniek is er de afgelopen twintig jaar veel
verbeterd aan de weersverwachtingen. Maar de mannen en vrouwen van het weer
kunnen er hier en daar ook flink naast zitten. Met Pasen nog, en Koninginnedag.

Ofschoon fouten nooit helemaal zijn uit te sluiten, zal dat in de toekomst
steeds minder worden, voorspelt dr. Sylvia Barlag, hoofd afdeling Satelliet Data
bij het KNMI, waar momenteel veel nieuwe ontwikkelingen plaatsvinden. Over de
vooruitzichten voor de komende jaren zegt zij: Meer gedetailleerde
weersverwachtingen, met name die tot twee dagen vooruit.

Op dit moment wordt een tweede generatie Meteosat gebouwd, vertelt de van
oorsprong natuurkundige. Evenals de huidige Meteosat is dit een geostationaire
satelliet. Dat wil zeggen dat het apparaat vanaf een vaste positie 'een blik op
de aarde werpt', legt Barlag uit. De satelliet bevindt zich op 36.000 kilometer
boven de evenaar op nul graden west, voor de westkust van Afrika, en geeft ons
een beeld van heel Afrika en Europa.

De huidige Meteosat maakt eens per half uur verschillende opnamen van de daar
heersende meteorologische situatie. Deze beelden verschaffen onder meer
informatie over wolkenvelden, maar ook of dit bijvoorbeeld koude of warme wolken
zijn. Het zijn de plaatjes die we dagelijks op het journaal te zien krijgen.

De nieuwe generatie satellieten zal eens per kwartier opnamen gaan maken,
vertelt Barlag. Daarnaast zal ook de kwaliteit en de ruimtelijke resolutie van
de beelden met een factor twee omhoog gaan. Ofwel: twee keer gedetailleerder.

Eind volgend jaar zal de satelliet van de nieuwe generatie worden gelanceerd.
Vervolgens zal het nog een half jaar duren voordat het apparaat daadwerkelijk
kan worden gebruikt.

Voor het zogenaamde waarnemen op afstand gebruiken we naast de geostationaire
satelliet ook twee polaire satellieten, vervolgt Barlag. Deze zweven op zo'n 800
kilometer boven de aarde en gaan in 100 minuten van pool tot pool. In plaats van
een specifiek deel, scannen deze apparaten juist de gehele aarde af en geven zo
zicht op wat ons op de lange termijn staat te wachten. Het voordeel van de
polaire satelliet is dat deze zich veel dichter bij de aarde bevindt en dus een
meer gedetailleerd beeld oplevert. Het is uiteindelijk de combinatie van beide
typen satellieten die het totaalplaatje bepaalt.

Ook het toenemende gebruik van vliegende weerstations betekent een waardevolle
bijdrage voor de weersverwachting. Barlag: Aangezien onze planeet voor zo'n 70
procent uit water bestaat, zijn grondwaarnemingen niet toereikend. Naast de
'oude' systemen met weerballonnen en vanaf zeeschepen, zullen vliegtuigen een
steeds belangrijker rol gaan spelen bij weerobservaties in gebieden waar
nauwelijks weerstations zijn.

Om te zien of, waar en wanneer het zal gaan regenen in ons land, maakt het KNMI
gebruik van weer een heel ander apparaat, de Doppler radar. Hiervan heeft
Nederland er inmiddels twee in gebruik, een in De Bilt en sinds kort ook een in
Den Helder. Beide radars geven iedere vijf minuten een regenbeeld van Nederland
af. In combinatie met windmetingen is volgens het Doppler-principe met de radars
te bepalen of een bui van ons af, of juist naar ons toe trekt.

Ook op het terrein van de radar vindt veel onderzoek en vooruitgang plaats. Niet
alleen in Europa, maar bijvoorbeeld ook in de Verenigde Staten. Daar wordt
momenteel een zeer krachtig en kostbaar netwerk van 161 nieuw type radars
opgezet, onder meer voor het vroegtijdig kunnen signaleren van tornado's.

Bij al dit soort nieuwe ontwikkelingen spelen economische belangen een grote
rol, vertelt Barlag. Ook in Nederland. Denk bijvoorbeeld aan de land- en
tuinbouw of de horecasector. In de toekomst zullen we ons dan ook steeds meer
richten op gedetailleerde verwachtingen, verwachtingen die richting de
kilometerschaal gaan. Verwachtingen ook die specifiek voor bepaalde doelgroepen
zijn.

Voor de gewone man op straat gelden heel andere belangen. Simpel: die wil gewoon
weten of de barbecue het weekeinde kan worden uitgepakt, of een tripje strand of
camping er dit keer in zit en of het de pinksterdagen mooi weer wordt.

Klopt, zegt de satelliet-deskundige lachend. Vandaar ook dat in Nederland nu de
meeste aandacht uitgaat naar de zogenaamde korte termijn-verwachting. Tot een
dag of twee vooruit. De afgelopen jaren is veel winst geboekt op de lange
termijn-verwachting. Daar waar de weerberichten vroeger tot een dag of drie
vooruit konden worden gegeven, is dit met de voortschrijdende techniek inmiddels
opgelopen tot 5 tot 10 dagen. Maar juist op de korte termijn worden nu nog de
meeste fouten gemaakt. Dat zal minder worden. En, verontschuldigend: Helemaal
foutloos wordt het nooit. Het blijven tenslotte verwachtingen.

LOAD-DATE: June 21, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               52 of 79 DOCUMENTS

                                  De Telegraaf

                                  May 15, 1999

HET INTERVIEW: VVD-PROMINENT ONDANKS PERSOONLIJK LEED MIDDEN IN DE POLITIEKE
ARENA HANS WIEGEL

LENGTH: 2078 words


HANS WIEGEL VVD-prominent ondanks persoonlijk leed midden in politieke arena
'Ziekte Marianne overschaduwt Alles' 'Onzefamilieis heelzwaargetroffen' 'Ik heb
grote principiele bezwaren tegen referendum' 'Mijnverlegenheidkan ik
aardigcamoufleren'.

Volgende week kan VVD-senator Hans Wiegel het Paarse kabinet laten ontploffen.
De voormalige liberale leider en andere partijgenoten in de Eerste Kamer zijn
tegen het referendum waarhet uiterst twijfelachtig is dat dit kroonjuweel van
D66 de benodigde tweederde meerderheid krijgt.

Wiegel (57), thans voorzitter van de Zorgverzekeraars Nederland, is 'back in
town'. Op de dag dat hij mede over het voortbestaan van het kabinet beslist,
neemt hij ook z'n intrek in de 'Hofstede van zijn Dromen'.

Maar te midden van alle hectiek, populariteit en plezier in het werk schuilt ook
persoonlijk leed.

door EMILE BODE.

DEN HAAG/DIEVER, zaterdag.

Het studentenkamertje aan de Eerste Leliedwarsstraat in Amsterdam is nog slechts
een herinnering. Deze maand betrekken Hans en Marianne Wiegel na omzwervingen in
Amerongen en het Friese Giekerk een droomhuis in het Drentse Diever. Een
Saksische boerderij en rijksmonument uit 1773. Waanzinnig mooi verbouwd, maar
met behoud van authentieke details zoals bedsteden, antieke plavuizen, een
herenkamer, melkkelder en doorleefde dwarsbalken.

Na 32 jaar politiek en bestuur is het olijke gezicht van Hans Wiegel nog steeds
een vertrouwd beeld in de media. Maar achter het opgewekte gelaat gaat ook veel
persoonlijk leed schuil. Na de onverwachte dood van zijn jonge vrouw Jacqueline
in 1980, werd vorig jaar bij zijn tweede vrouw Marianne een ernstige ziekte
geconstateerd. Hans Wiegel wil er ongaarne over praten. Over zijn politieke
opvattingen kunnen we in de archieven gemakkelijk duizend artikelen vinden, maar
de persoonlijke verhalen zijn op de vingers van een hand te tellen.

Mijn vrolijke kant is slechts een deel van de werkelijkheid, zegt hij.
Natuurlijk ben ik ook wel eens in zak en as, maar waarom moet je dat aan de
buitenwacht tonen? Daar praat je in de heel kleine kring van het gezin en de
familie over. Maar het spreekt vanzelf dat alles, dus ook de aankoop van deze
boerderij, wordt overschaduwd door de ziekte van mijn vrouw.

U heeft uw eerste vrouw op zeer jonge leeftijd verloren. Uwzwager die jarenlang
door uw tweede vrouw werd begeleid, is jong gestorven en uw schoonmoeder heeft
tegenslag optegenslag moeten verwerken.

Onze familie is in dat soort zaken heel zwaar getroffen, in het bijzonder mijn
schoonmoeder. Maar omdat er een hechte band is en omdat je van elkaar houdt, red
je het wel. En gelukkig hebben onze twee kinderen zich tot heel evenwichtige
jonge volwassenen ontwikkeld.

En uw vrouw?.

Ze heeft nog een lange weg af te leggen. Daarom is de hechte band zo essentieel
als je dat soort tegenslagen meemaakt.

Bij het publiek wekt u de indruk dat het leven een groot feest is.

Dat is dus een misvatting. Ik hou helemaal niet van feesten en van partijen. Ik
ga er misschien twee a drie keer per jaar naar toe, maar dat komt wel in de
krant. Vind ik niet erg hoor, maar het liefst ben ik thuis.

Waar kunt u van genieten?.

Hebben persoonlijke problemen in uw leven een rol gespeeld bij het nemen van
belangrijkebeslissingen?.

Sommige mensen denken dat ik in 1982 uit de Tweede Kamer ben gestapt omdat mijn
eerste vrouw twee jaar daarvoor bij een auto-ongeluk om het leven kwam. In
werkelijkheid hadden mijn eerste vrouw en ik al bepaald dat de post van
Commissaris van de Koningin in Friesland ons geweldig zou lijken. Toen ik met
Marianne (de zus van zijn eerste vrouw) trouwde, kwam Friesland onverwacht vrij.
Toen was ik al vijftien jaar politicus: Kamerlid, fractieleider,
oppositieleider, minister van Binnenlandse Zaken, vice-premier. Ik was dat werk
nog niet zat, maar ik wilde ook niet het risico lopen dat ik mezelf op een
gegeven moment zou tegenkomen. Je moet alert blijven en nieuwe uitdagingen
durven aangaan. Daarom ben ik na twaalf jaar Friesland in 1994 voorzitter van de
Zorgverzekeraars Nederland geworden. Wat daar leuk aan is? Nou volksgezondheid
is een van de belangrijke, zo niet het belangrijkste aspect van het leven.

Hans Wiegel vindt dat hij een prachtbaan heeft. Het voorzitterschap kost me twee
a drie dagen in de week. Het lidmaatschap van de Eerste Kamer is een dag werk en
mijn stuk of tien commissariaten en adviseurschappen kosten me nog eens een dag.
Een gevarieerder werkweek kan ik me nauwelijks voorstellen.

Het huis in Diever betekent niet dat u gaat Drenthenieren?.

Dat zou een ramp zijn voor mijn vrouw. Ik word dit jaar 58, maar ik kan me nog
absoluut niet voorstellen dat ik ooit met pensioen ga.

Geen spijt dat u op uw veertigste reeds de actieve politiek verliet?.

Absoluut niet! Ik was op mijn 25ste het jongste Kamerlid aller tijden en vier
jaar later fractieleider, de jongste kapitein op de brug. En op m'n 36ste
vice-premier. Ik heb mooie verkiezingswinsten meegemaakt en ben nooit ergens
afgebrand.

Ons eerste onderhoud vindt eind april plaats in de salon van de Eerste Kamer.
Dat schiet niet erg op vanwege al die bekende senatoren die handjes komen
schudden. Het gesprek wordt een week later in zijn 'Havezathe' in Diever
voortgezet. De tuinman maakt de borders schoon en de schilder fluistert: 'Ik had
niet verwacht dat-ie echt zo aardig is'. Als wij arriveren, inspecteert de
hoofdpersoon het landgoed. De vrijetijdskleding maakt hem jonger.

Een van de redenen van deze verhuizing is het feit dat mijn vrouw haar moeder
helpt in de familieslijterij in Hoogeveen. Vanuit Friesland was dat een uur
rijden en nu nog maar een kwartiertje. Het is de oudste zaak van Hoogeveen en
heet Firma Dikkers. We hebben nog steeds jenever en advocaat onder eigen merk.
Volgens oud recept. Als u dat even wilt vermelden, want dan stijgt de omzet.

Als ik u was, had ik allang hetjenevermerk 't Wiegeltjegelanceerd...

Wie weet. Misschien iets voor m'n zoon. Als-ie tenminste de zaak overneemt. Hij
heeft wel een zakeninstinct.

We lopen over het erf en Wiegel laat met trots het interieur zien. Ik wilde
altijd al een oud huis hebben dat als een warme jas om je heen zit. Hij wijst
naar buiten en zegt: Kijk, daar lopen de koetjes.

Gaat u melken?.

Nee, het zijn koetjes van het type Dexter. Een heel kleine koe, niet veel groter
dan een heel grote hond. Die mogen hier rondlopen en worden niet gemolken en er
wordt ook geen biefstuk van gemaakt.

Nu Hans Wiegel in Drenthe is komen wonen, heeft hij zijn Friese kippen ingeruild
voor Drentse. De Drentse patrijshoender wel te verstaan. Die is bruin en legt
witte eieren, terwijl de Friese kippen wit waren en bruine eieren legde. Ja,
daar moet u wel even over nadenken he.

Met zo'n huis komt er van een politieke terugkeer natuurlijk niets meer terecht.

Dat denk ik ook, maar je weet het nooit. Vergeleken met Bolkestein ben ik een
jonkie. Ik ben zelfs jonger dan Kok. Maar het ligt niet voor de hand dat ik nog
grote dingen in de politiek ga doen.

Volgens Henk Vonhoff was uw rol al in 1989 uitgespeeld toen u de fatale fout
maakte zich niet kandidaat te stellen voorhet lijsttrekkerschap, terwijldie
functie voor het grijpenlag.

Ik kreeg toen de uitnodiging tijdens de laatste VVD-verkiezingsbijeenkomst in
Bleiswijk een opwekkend verhaal te houden. Er waren 6000 man. Misschien ben ik
door de aanwezigen verkeerd begrepen, maar ik kon niet anders want ik had
beloofd tot minstens 1992 in Friesland te blijven.

Toch gaf u naderhand voedsel aan allerlei geruchten over uwterugkeer.

Natuurlijk! Ik blijf een Pietje Politiek. Ik vind het leuk mijn opvatting te
geven hoe de politieke kaarten worden gelegd en wat de volgende zet op het
schaakbord is. En het omgaan met journalisten vind ik nog steeds prachtig.
Beetje plagen, beetje jennen, ze een beetje op het verkeerde been zetten.

Eigenlijk heeft de VVD u niet meer nodig. Zelfs met Dijkstal kunnen ze de
verkiezingenwinnen...

Dat is toch een heerlijk gevoel. Het is levensgevaarlijk als een partij van een
man afhankelijk zou zijn. Ik heb geprobeerd van een partij van het volk een
partij voor het volk te maken. Dat is uiteindelijk gelukt. Van een beetje
elitepartij zijn we een partij geworden waar ook de gewone man zich thuisvoelt.
Bij sommige verkiezingen zijn we al de grootste gebleken.

Is het denkbaar dat u nooit meer een regel over uzelf in de krant leest?.

Dat lijkt me ondenkbaar en als het toch gebeurt, bel ik u. Ha ha ha! Of u even
langs wil komen in Diever.

We hadden verwacht dat u zich als senator meer zouontwikkelen tot
eenonruststoker van het kaliberAd Kaland.

Ik zit hier pas vier jaar en er moeten wel onderwerpen zijn.

Op dinsdag 18 mei is er eengeweldig onderwerp. U kunt zich onsterfelijk maken
door in deEerste Kamer tegen het correctief referendum te stemmenwaardoor het
troetelkind vanD66 wordt verworpen.

Denkt u dat?.

Ja!.

Tja, ook na tweede lezing van het wetsvoorstel ben ik alleen maar zorgelijker
gestemd. Zo is het onduidelijk welke provinciale en gemeentelijke besluiten
onder het referendum vallen. Bovendien komen ook zo'n honderd buitenlandse
verdragen voor een volksraadpleging in aanmerking. Door dit wijzigingsvoorstel
van D66 is het wetsontwerp verder verslechterd.

En dat blijft zo.

Inderdaad, want de Eerste Kamer kan geen wetsvoorstellen wijzigen. Alleen maar
aannemen of verwerpen.

Zelfs als de hele VVD-fractie alsnog voor de wet stemt om de lieve vrede in de
coalitie te bewaren, is de kans groot dat het wordt verworpen. De onafhankelijke
senator Bierman kan de doorslag geven.

Er zijn allerlei speculaties. Die Bierman kan inderdaad de doorslag geven, maar
u denkt toch niet dat de VVD voor gaat stemmen omwille van de
coalitieverhoudingen.

Want dat zou immers laf zijn.

Dat denk ik ook. Het gaat om de Grondwet. Dat is de hoogste wet. Het gaat om
inhoudelijke argumenten. Het is geen optel- of aftreksom. De VVD laat dat niet
door Bierman bepalen. Wij hebben onze eigen verantwoordelijkheid.

En als de VVD-top u onder druk zet om voor te stemmen?.

Misschien komen die gesprekken er. Daar wil ik niet op vooruit lopen. Feit
blijft dat een aantal VVD'ers, onder wie ik, grote principiele bezwaren heeft
tegen het referendum.

Dan wordt het voorstelverworpen.

Ik taxeer dat het heel wel mogelijk is dat het referendum het niet haalt.

Dan hebben we eenkabinetscrisis.

Het is heel erg onverstandig daarover te speculeren. Als D66 daarop uit is, denk
ik dat ook andere zaken een rol spelen zoals de slechte uitkomst bij de
statenverkiezingen. Breken met het kabinet is weglopen voor je eigen
verantwoordelijkheid.

Voor u kan er een glorieusmoment aanbreken als Paars door uw toedoenzal breken.U
was immers in 1994 eenverklaard tegenstander van Paars 1. Toen kreeg unauwelijks
medestanders.

Daar gaat het mij niet om. Het eerste Paarse kabinet heeft de economische wind
mee gehad en dankzij Kok en de ijzeren vuist en fluwelen handschoen van minister
Zalm is het goed gegaan. Maar als de VVD samen met het CDA onder Brinkman was
gaan regeren, was dat ook een succes geworden. Die coalitie had echter geen
meerderheid.

Het premierschap zultu waarschijnlijk nooit bereiken.

Ach, als vice-premier heb ik vroeger een paar keer Van Agt mogen vervangen.
Sliep ik ook in het Catshuis en leidde ik vergaderingen van de ministerraad. Ik
heb ervan geproefd. Veel belangrijker is geluk en gezondheid, samen met degenen
van wie je houdt. De rest is niet de essentie van het leven.

Er gaat zelfs een verhaal dat u graag ambassadeur in Londen had willen worden!.

Oh dat ja. Dat was als grap bedoeld, maar het kreeg wel een staartje. Want korte
tijd later was ik als minister met mijn vrouw in Londen toen ik werd uitgenodigd
voor een etentje bij de ambassadeur in zijn ambtswoning. De ambassadeur begint
een heel verhaal dat het echt niet kan, dat een niet-diplomaat zomaar
ambassadeur zou kunnen worden. En dan nog wel in Londen. Ik luister aandachtig
en trek een quasi-teleurgesteld gezicht en antwoord: 'Goh, da's nou jammer; mijn
vrouw wilde net de maat van de gordijnen in deze ambtswoning opnemen!'.

Het zoveelste lachsalvo wordt afgevuurd. Hans Wiegel trekt aan zijn sigaar en
schudt zijn hoofd. Londen, ha ha! Na veertien dagen vakantie in het buitenland
ben ik weer blij naar Nederland terug te keren. Ik ben zo gebakken aan dit land.
Ik ben en blijf een echte Hollander.

LOAD-DATE: June 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               53 of 79 DOCUMENTS

                                  De Telegraaf

                                  May 15, 1999

VERKROT ZEEUWS ZWAKZINNIGEN-INSTITUUT NU VOORBEELDPROJECT VO HIER ZIJN DE
GEHANDICAPTEN DE BAAS!

LENGTH: 1730 words

DATELINE: MIDDELBURG


Bij de Stichting Arduin, centrum voor verstandelijk gehandicapten in Middelburg,
is rigoureus gebroken met het traditionele zorgregime. De gehandicapten wonen in
gewone huizen te midden van 'gewone' burgers en gaan iedere dag gewoon aan het
werk. Ze leven zo gewoon mogelijk. Daarmee wordt volgens directeur Piet van den
Beemt tegemoet gekomen aan de ultieme wens van gehandicapten. Niet hun
handicaps, maar hun mogelijkheden staan centraal in de revolutionaire aanpak die
hij introduceerde. De cultuuromslag verloopt niet zonder slag of stoot. Met name
onder het personeel doen zich nog wat gewenningsproblemen voor. Verkrot
Zeeuwszwakzinnigen-instituut nu voorbeeldproject voor zorg in de 21ste eeuw HIER
ZIJN DE DE BAAS! Grootschaligheidis absoluut eengepasseerd station Personeel
moetbehoorlijk wennen aan geslooptegezagsverhoudingen YVONNE LAUDY.

Toen Piet van den Beemt vijf jaar geleden als interim-manager het Middelburgse
Zwakzinnigen Instituut Vijvervreugd betrad, kon hij zijn ogen niet geloven. Hij
trof er zoals hij het zelf noemt Roemeense toestanden aan. Het merendeel van de
verstandelijk gehandicapten verbleef in verkrotte paviljoens waar de daken
lekten, de vloeren van verrotting doorbogen en de toiletten het veelal zonder
deuren moesten stellen.

Veroordeeld tot elkaars gezelschap soort bij soort, niveau bij niveau sleten de
bewoners er hun dagen in ledigheid, op zaaltjes met 4 a 6 bedden, waar elke vorm
van privacy ontbrak.

Vijvervreugd raakte in opspraak. De wantoestanden kwamen in de publiciteit.
Ouders van bewoners schreven een brandbrief naar de toenmalige staatssecretaris
Terpstra. De Inspectie voor de Volksgezondheid stelde een onderzoek in, waaruit
bleek dat vijfendertig procent van de gehandicapten in onacceptabele
omstandigheden verkeerde. Het management werd naar huis gestuurd. Onder leiding
van Van den Beemt aanvankelijk binnengehaald om vijf weken 'op de winkel te
passen' werd een nieuw beleidsplan opgesteld dat letterlijk en figuurlijk de
ontmanteling van Vijvervreugd inluidde. De meeste gebouwen gingen tegen de grond
en het betuttelende zorg-regime ging op de helling.Proefmodel.

Piet van den Beemt, die zijn sporen verdiende in de ouderenzorg en ooit als
verpleegkundige werkte op Dennendal het zwakzinnigengesticht dat in '74 op last
van het kabinet-Den Uyl werd ontruimd omdat de leiding (Carel Muller) er wat al
te alternatief tekeer ging transformeerde Vijvervreugd voortvarend tot de
Stichting Arduin.

Bij de Vereniging Gehandicaptenzorg Nederland is men zeer te spreken over het
rappe tempo waarin Van den Beemt de veranderingen doorvoerde. Andere
instellingen kunnen daar een voorbeeld aan nemen, zegt directeur Lucie Schmitz.
Het ministerie van VWS kwalificeerde Arduin onlangs als 'pilot project':
proefmodel voor het hoognodige vernieuwingsproces dat de gehandicaptenzorg in
Nederland behoeft, waar slechts tien procent van de honderdduizend verstandelijk
gehandicapten in kleinschalige eenheden leeft.

In Middelburg verrezen binnen de kortste keren op de puinhopen van de
naargeestige paviljoens kleurrijke gebouwen, waarin algemene voorzieningen
werden ondergebracht, zoals een supermarkt, een cultureel centrum dat door de
gehandicapten zelf regelmatig tot een grand cafe of een disco wordt omgetoverd
een informatiewinkel, een restaurant, een scholings- en dagcentrum, een
bakkerij, een schoonheidssalon en een manege met kinderboerderij.

Tezelfdertijd kocht de stichting in en rond Middelburg en Vlissingen villaatjes,
gerestaureerde pandjes, rijtjeshuizen en een boerderij aan om de gehandicapten
te huisvesten. Met het personeel en de wettelijke vertegenwoordigers van de
clienten werd het nieuwe beleid dat Van den Beemt voorstond en dat inmiddels
naam heeft gemaakt als het 'Arduin-model' uitvoerig besproken.

Van den Beemt: De les die uit het verleden moet worden getrokken is dat onze
clienten niet tot hun recht komen in grootschalige projecten. Ze verkommeren,
depersonaliseren, worden volkomen afhankelijk van de zorg die daar volgens
strakke schema's verloopt. Als je hun wensen inventariseert komt het erop neer
dat ze eigenlijk zo gewoon mogelijk willen leven. Instituutszorg is absoluut een
gepasseerd station, al wemelt het in Nederland nog van dat soort instellingen.

De wens van de client is bij ons uitgangspunt voor de dienstverlening. Dat houdt
in dat wij geen standaard zorgpakket aanbieden, maar ondersteuning op maat.
'Gewoon wat kan, speciaal wat moet', dat is ons motto. Dus maken wij het
mogelijk in gewone huizen te wonen en bieden wij een volledige baan of
dagbesteding aan, zodat een zinvolle tijdsinvulling ontstaat. Zelfs voor
clienten met een intensieve ondersteuningsvraag, zoals meervoudig gehandicapten.
Wij huldigen namelijk de opvatting: niets is onmogelijk.

In hulpverleningsland, waar men gewend is eindeloos te discussieren over wat
niet kan, is dat een nieuw geluid. Wij richten de schijnwerper op de talenten
van de client, niet op zijn handicaps. Een omslag waaraan met name het personeel
moet wennen, want de consequenties zijn ingrijpend. Een voorbeeld: van onze 600
clienten blijft slechts een tiental ernstig gedragsgestoorde gehandicapten
overdag thuis. De rest verlaat de woning om elders te gaan werken of een
dagbesteding te volgen. Het betekent dat op al die woonplekken overdag
nauwelijks personeel nodig is, maar in de vroege ochtend, 's avonds en in het
weekeinde des te meer zodat een verpleegkundige nu ook wel eens wordt ingezet
als begeleider.Verzet.

Zo'n veranderingsproces roept verzet op. En dan ontdek je hoe hulpverleners in
het verleden hun eigen werk genereerden. Zij bepaalden door hun werkwijze de
zorgvraag, niet de client. In de oude, hierarchische structuur maakte je
carriere door leiding te geven, door op te klimmen van diensthoofd, tot subhoofd
tot clusterhoofd, of hoe het allemaal mag heten. Met 'zorg' had dat alles weinig
van doen. Er zijn hier drastische wijzigingen doorgevoerd in het
personeelsbestand. Geen functie is dezelfde gebleven, gezagsverhoudingen zijn
onderuitgehaald. Maar niemand is ontslagen. In de nieuwe opzet werden baan en
inkomen gegarandeerd. Als tegenprestatie verwachtten wij een zeer flexibele
houding. Dat heeft nog heel wat voeten in de aarde gehad, wat overigens
begrijpelijk is.

Via scholing en training, waaraan Arduin jaarlijks 750.000 gulden uitgeeft,
worden de medewerkers geinstrueerd in de nieuwe werkwijze. Er zijn drie
kernfuncties: persoonlijk assistent, zorgmedewerker en gastvrouw/heer. De
persoonlijk assistent fungeert als steun en toeverlaat voor de client. Hij helpt
hem bij het verwoorden van zijn wensen en ziet er op toe dat uitvoering wordt
gegeven aan wat is afgesproken. De zorgmedewerker verleent de basiszorg en de
gastvrouw/heer bewaakt de thuissituatie. Via het ExtraNet Arduin, een intern
'bedrijfs-internet', dat via een communicatiepoort met Internet is verbonden,
onderhouden de medewerkers intensief contact met elkaar, maar ook ouders of
wettelijk vertegenwoordigers van de gehandicapten kunnen zich via dit net op de
hoogte stellen van de gang van zaken op Arduin.Zelf kiezen.

Werken naar keuze. Zelf kiezen waar, hoe en met wie je wilt wonen. Die eigen
plek naar persoonlijke smaak inrichten en zelf bepalen wie er over de drempel
komt. Wervende teksten uit de folder van Arduin. Het zijn geen loze kreten.
Maandelijks geeft Arduin een vacature-krant uit, die de gehandicapten in staat
stelt zelf, of met behulp van de persoonlijk assistent, te solliciteren naar een
baantje bij de Stichting Arduinse Bedrijven. Daartoe behoren onder meer de
eerder genoemde manege en bakkerij, een lunchroom, kadowinkel, fietsenstalling,
kringloopbedrijf, papiervernietigingsbedrijf, drukkerij, wasserij, naaiatelier,
kwekerij en galerie. Het woonaanbod wordt maandelijks gepresenteerd in de
woonkrant en varieert van 'boerderij tot wonen in een appartement in de stad'.
Van den Beemt: Aan het wonen komt geen plaatsingscommissie meer te pas.
Gedwongen samenwonen met mensen voor wie men niet gekozen heeft is niet langer
aan de orde. In het verleden was dat een bron van conflicten. Dat soort
spanningen blijven nu uit. Als gemaakte keuzes problemen opleveren, stellen wij
natuurlijk wel bij.

Via tal van cursussen die Arduin zelf heeft ontwikkeld, bereiden de
gehandicapten zich voor op hun jobs en op het zelfstandig wonen. Aan
leergierigheid ontbreekt het niet. Ortho-pedagoog Jos van Loon: Voor sommige
cursussen bestaan zelfs wachtlijsten. Het accent ligt steeds op het leren leren
en op het leren eigen keuzes te maken en voor zichzelf op te komen. Van Loon:
Vaak gaat het om een soort inhaalslag en gaan mensen dingen leren die ze
eigenlijk al jaren geleden onder de knie hadden kunnen hebben. Lezen
bijvoorbeeld. In het verleden is er bij een aantal clienten duidelijk al te
gemakkelijk van uitgegaan dat dit voor hen te hoog gegrepen was: nu leren ze het
zonder mankeren.A-locatie.

Op een A-locatie, in de hoofdstraat van Vlissingen, bevindt zich het
paradepaardje van de Stichting Arduin: galerie De Glazen Pui, vol met
kunstwerken schilderijen, tekeningen, grafiek, keramiek vervaardigd door
clienten. Piet (35), die vier jaar geleden nog op een gesloten afdeling
verbleef, tilt zijn pas geschilderde doek een kleurrijke vogel voor een
geinteresseerde klant op de schildersezel. Hij is nu full-time kunstenaar en
woont met andere clienten op een tot woning verbouwde boerderij, waar een
gastvrouw assisteert bij de huishoudelijke taken. In de etalage trekt zijn
keramieken leeuwenkop veel bekijks. Oogcontact vermijdend legt Piet desgevraagd
uit dat die vrolijke gele dierenkop is opgebouwd uit ringen. En dan moet je die
goed aansmeren aan de binnenkant en dan aan de buitenkant en dan bakken en
glazuren.

Hij moet bezig zijn met zijn handen, zich vooral niet vervelen, want dan wordt
hij lastig, dan gaat hij anderen plagen of ruzie zoeken, zegt zijn vader later.
Terugblikkend op de episode Vijvervreugd: Daar bestond zijn dag voornamelijk uit
zitten, liggen, een rondje lopen en af en toe een uurtje schilderen. Dat
artistieke is er op Arduin pas echt goed uitgekomen. Hij heeft nu meer plezier
in z'n leven, is trots op wat hij maakt. Laatst deed hij mee aan een expositie
in Heinkenszand. Het was nog niet klaar wat hij aan het maken was of het was al
verkocht. Je had hem moeten zien stralen.

LOAD-DATE: June 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               54 of 79 DOCUMENTS

                                  De Telegraaf

                                  May 14, 1999

ZALM WIL AF VAN FISCALE EU-VOORDELEN

LENGTH: 117 words

DATELINE: HAAG


Minister Zalm (Financien) wil dat er een einde komt aan de riante fiscale
regelingen voor euro-commissarissen en ambtenaren van de Europese Unie (EU).

Als er straks per 1 juli 1999 een einde komt aan het belastingvrij-winkelen voor
gewone burgers moeten vervolgens de profijtelijke regelingen voor commissarissen
en ambtenaren ook van de baan, vindt de VVD-bewindsman. Het gaat hier met name
om vrijstelling van indirecte belastingen.

Volgens Zalm is het wenselijk dat de regels worden gewijzigd. Daarbij noemt hij
ook de fiscale voordelen van diplomaten van EU-landen.

Met name RPF-fractievoorzitter Van Dijke heeft zich ingespannen om Zalm te
bewegen de voordelen al te schaffen.

LOAD-DATE: May 17, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               55 of 79 DOCUMENTS

                                  De Telegraaf

                                  May 8, 1999

DE ZIN EN ONZIN VAN WETENSCHAP ONDERZOEKERS BESTOKEN ONS DAGELIJKS MET HUN
BELANGWEKKENDE V ONDSTEN

LENGTH: 2074 words


ONDERZOEKERS BESTOKEN ONS DAGELIJKS MET HUNBELANGWEKKENDE VONDSTEN, MAAR WAT
HEBBEN WE ERAAN?De en van WETENSCHAP De een roept datchocola gezond is, de ander
dat het slecht is...

Meten is weten. Dat is het bestaansrecht van de WETENSCHAP. Maar is meten ook
echt weten? Geleerden spreken elkaar voortdurend tegen en de burger wordt
wekelijks getrakteerd op staaltjes bizar wetenschappelijk onderzoek.

De meloenen in Britse supermarkten moeten kleiner, want een psycholoog had
onderzocht dat vrouwen ze onbewust met hun borsten vergelijken. En kleine
borsten zijn in. Het stond deze week in de krant. Smakken of wildkauwen
verbetert de smaak van het eten niet, ook wetenschappelijk vastgesteld. Net als:
vroeggeborenen hebben een grotere kans op depressiviteit. En: mannen met
borsthaar zijn intelligenter.

Wat moeten we ermee? Niet geloven, roepen allerlei organisaties. Jammer, want
uit onderzoek blijkt dat gelovigen minder stress en een lagere bloeddruk hebben
dan heidenen.

Wat is wijsheid in wetenschap?door MILCO AARTS en RENE STEENHORST.

AMSTERDAM, zaterdag.

Hoe leven we zo lang, gezond en gelukkig mogelijk? Dat is de vraag die ons
blijvend bezighoudt. Hoe doen we dat toch? We eten wel eens een appel of een
banaan en verse groenten en we lopen eens een blokje extra. En als de wetenschap
een aanbeveling doet, luisteren we natuurlijk aandachtig. Want weten is meten.
En dus willen we die bevindingen graag ter harte nemen.

Maar is meten ook altijd weten? Wie wil leven naar de aanbevelingen van de
wetenschap, moet de flexibiliteit van een slangenmens hebben. Dat leert een
kleine inventarisatie van onderzoeken die de laatste vijf jaar onder de paraplu
van de wetenschap de media haalden.

Neem het huwelijk, door wetenschappers hartstochtelijk onderzocht. Zo zei de
Rotterdamse Erasmus-Universiteit in 1996 dat trouwen goed is voor de gezondheid.
Het aantal chronische ziekten bij gehuwden lag volgens de onderzoekers dertig
procent lager dan bij ongehuwden. En er was nog een belangrijke reden om in het
huwelijk te treden: dertig tot zestig procent van de vrijgezellen sterft eerder
dan de gehuwde tweevoeter.Vrijgezel.

Trouwen mag dan goed zijn in Rotterdam, volgens geleerden van de Universiteit
van Brits Columbia is het nog veel beter om vrijgezel te blijven. Onderzoek
onder 11.131 mensen wees er namelijk uit dat vrijgezellen gelukkiger en gezonder
zijn dan getrouwde soortgenoten. Ongetrouwden zitten veel minder vaak bij de
dokter (- 30 procent) dan gehuwden.

Om het nog ingewikkelder te maken kwam de wereldgezondheidsorganisatie (WHO) met
een onderzoek waaruit blijkt dat het huwelijk veel vrouwen zielsongelukkig
maakt. Trouwen en kinderen krijgen is voor vrouwen het recept voor een
depressie, aldus een van de geleerden. Voor mannen daarentegen is het huwelijk
een recept voor geluk.

Het enige dat nog ontbreekt om de chaos compleet te maken, is een wetenschapper
die de onderzoeken met elkaar combineert en als recept voor geluk concludeert
dat mannen voortaan alleen met mannen moeten trouwen en dat vrouwen vrijgezel
moeten blijven...

Veel wetenschappelijk onderzoek staat haaks op elkaar. De ene keer is chocolade
goed voor het hart, de andere keer juist weer slecht. Wie wil weten of het
gebruik van mobiele telefoons de gezondheid kan schaden, komt in een
onderzoeksjungle terecht waar hij geen wijs meer uit wordt. Het is een
welles-nietes wereld geworden tot op het hoogste niveau. De ene keer is
overgewicht een enorm probleem tot er bij de Purdue-universiteit van Indiana een
geleerde opstaat die roept dat vetrollen best gezond zijn, omdat vet energie
vreet. En melden wetenschappers uit het Schotse Aberdeen dat naarmate het
vetpercentage vermindert de agressie toeneemt. Dat bleek u raadt het al na
onderzoek.

Dan zijn er nog de regionale verschillen die algehele verbazing veroorzaken. Wat
hier gezond is, is elders slecht. In Nederland wordt 10 gram zout per dag
aanbevolen door voedingsdeskundigen. In Zweden ligt de grens op twee gram. Drie
eieren per week is gezond in Nederland, terwijl in de ons omringende landen tien
eieren in dezelfde tijdspanne wordt aanbevolen. Dan alcohol: hier is dertig gram
per dag gezond, in Frankrijk blijkt de dubbele dosis zestig gram minstens even
goed.

Hoe kan zoveel tegenstrijdigheid samenleven onder de vlag van de wetenschap?.

Het publiek is zeker niet gebaat bij allerlei wetenschappelijke
tegenstrijdigheden, want die doen zich nogal eens voor, zegt de medisch
directeur van de Nederlandse Hartstichting, dr. V. Manger Cats. Volgens hem is
het echter een direct gevolg van het communicatietijdperk waarin we leven. In
grote stromen komen de medisch-wetenschappelijke berichten op eenieder af. Heel
veel ook vanuit de Verenigde Staten, zegt Manger Cats: Er bestaat een enorme
druk op een heleboel onderzoekers die een tijdelijke aanstelling hebben bij een
instituut. Ze moeten hun eigen acquisitie verrichten, zelf aan financiele
middelen komen om hun werk te kunnen voortzetten. En door dat alles is de druk
om wetenschappelijke bevindingen te publiceren gigantisch. Als je niet
publiceert als wetenschapper, tel je niet mee.

Dat vindt ook Erik van Goor, senior projectleider bij de Stichting Wetenschap en
Techniek Nederland, afgekort tot WeTeN. Hij zegt: Wetenschap is helaas niet
synoniem aan waarheid, het is er meer een zoektocht naar. Veel wetenschappers
gaan te snel de publiciteit in. Maar met al die fragmentjes die ze naar buiten
gooien, kun je als publiek feitelijk niets. Vaak blijft het doel van het
onderzoek onduidelijk, presenteren ze slechts een leuk weetje. Leuk voor henzelf
vooral en voor hun universiteit. De eerlijkheid gebiedt wel te zeggen dat ze
voor een echt doorwrocht verhaal meestal ook geen ruimte vinden in de media. Het
ontbreekt er aan tijd en ruimte voor nuanceringen. Journalisten pakken het
liefst de smeuige weetjes.

Ter verdediging van de wetenschap dient eveneens te worden gezegd dat de meeste
onderzoekers zeer zorgvuldig een lange weg afleggen om hun bevindingen
geaccepteerd te krijgen. Ze passen ervoor om goedkoop te scoren via de pers. Pas
als meerdere studies gelijke resultaten opleveren, is de wetenschappelijke
wereld bereid hun onderzoeksresultaten eventueel als feiten te accepteren. Doch
het blijft een lange weg, met vaak veel slagen om de arm... En met woordgebruik
als: 'we denken dat', 'mogelijk', 'zou kunnen' en 'wellicht'...

Publicatie in een of meer vooraanstaande wetenschappelijke tijdschriften is
welhaast een voorwaarde om onderzoeksuitkomsten erkend te krijgen; de gehele
beroepsgroep van gespecialiseerde artsen-wetenschappers kan er dan kennis van
nemen. Dikwijls worden onderzoeksresultaten bestookt met kritiek, in de vorm van
ingezonden brieven die door de redacties van wetenschappelijke tijdschriften
worden opgenomen. Ook is er in die brieven bijval en worden resultaten soms
bevestigd. Bovendien kan correspondentie tussen vakbroeders via een openbaar
medium een nieuw licht werpen op de uitkomsten van een studie.

Dat is de koninklijke weg, maar die wordt in toenemende mate vergeten. En dus
krijgt de gewone burger aardig wat voor zijn kiezen. Hij moet zich bij
voortduring de vraag stellen: klopt dit onderzoek wel? Maar er is nog een vraag
die zich steeds meer opdringt: wat moet ik hier in hemelsnaam mee?.

Wat moeten we met de kennis dat vroeggeborenen een grotere kans op depressies
hebben? Dat smakken en wildkauwen de smaak van het eten niet verbetert? Dat de
meeste Brabanders te dik zijn en dat het vrouwenhart gebaat is bij
onderdanigheid. Wellicht dat een paar echte liefhebbers het fijn vinden te weten
dat vrouwen met de grootste borsten in de Achterhoek wonen, maar dat pessimisten
langer leven, wie zit daarop te wachten? Of dat mannen met borsthaar
intelligenter zouden zijn dan mannen zonder? Enzovoorts enzoverder. Het lijkt
onzin waarover is nagedacht, wetenschappelijke onzin.

Gelukkig zijn de meeste wetenschappelijke onderzoekjes zelfs al klopt er weinig
tot niets van ongevaarlijk. Maar soms wordt de burger lelijk op het verkeerde
been gezet. Vorig jaar rond deze tijd verklaarden Britse wetenschappers
plotseling dat meeroken niet gevaarlijk was. Een boze Nederlandse
Kankerbestrijding ontkende dit direct. En uit een andere bron kwam het nieuws
dat alcohol, met name wijn en bier, juist gunstig zou werken bij met name
hartziekten. Wat er niet werd bijverteld was dat bij iemand die drie tot vier
glazen per dag drinkt de kans op borstkanker met veertig procent toeneemt.Valse
hoop.

Verwarring bij patienten door ongenuanceerde publicaties van wetenschappelijk
onderzoek, is daarom ook voor de Nederlandse Kankerbestrijding/KWF een bron van
voortdurende aandacht. Wij proberen als voorlichters te voorkomen dat berichten
over kankeronderzoek bij patienten valse hoop wekken. Want een veelbelovend
resultaat van onderzoek in de laboratoriumfase, is vaak nog lang niet geschikt
voor de patient in de kliniek, zegt de directeur voorlichting van de Nederlandse
Kankerbestrijding, Monda Heshusius.

De Nederlandse Kankerbestrijding financiert al tientallen jaren een zeer
voornaam deel, bijna 50 procent, van al het Nederlandse wetenschappelijk
onderzoek naar talrijke vormen van kanker. Heshusius: Wij proberen, als
financier van al dat onderzoek door universiteiten, de uitkomsten van het
onderzoek in een voor patienten begrijpelijk kader te plaatsen. We voeren, samen
met een tiental collectebus-fondsen, daarover frequent overleg met de VSNU, de
Vereniging van Samenwerkende Nederlandse Universiteiten. In dat overleg stellen
we steeds het belang van de patient centraal. Wij vinden: het naar buiten
brengen van onderzoek over kanker, maar ook over andere ziekten, moet
buitengewoon zorgvuldig geschieden. Het mag niet voor tweeerlei uitleg vatbaar
zijn. Want vaak lezen mensen wat ze willen lezen en horen ze wat ze willen
horen. Ze nemen kennis van een bericht met een gekleurde bril op. We realiseren
ons dat patienten al heel gauw naar een strohalm grijpen. Daar moet je
ongelooflijk voorzichtig mee zijn. Het is een gezamenlijke verantwoordelijkheid
van zowel onderzoekers als voorlichters en de media.

Wetenschap is een voortgaand proces, vervolgt Heshusius. Wetenschappelijk nieuws
is derhalve vaak een momentopname en kan na verloop van tijd weer achterhaald
zijn. Als voorlichtingsinstantie moeten wij daarmee gelijke tred zien te houden.
De ontwikkelingen staan immers niet stil. De inzichten veranderen. Het ene
moment is vet ongezond, een paar jaar later zijn de inzichten veel genuanceerder
geworden. Heshusius: Daar moet je dan in een nieuwe voorlichtingscampagne weer
op aansluiten, want die is altijd gebaseerd op de laatste wetenschappelijke
gegevens.

Wat is wijsheid in wetenschap, wat moet de gewone burger nu wel en niet geloven?
Karin Jongbloed, voorlichtster van de Koninklijke Nederlandse Akademie van
Wetenschappen, heeft een heel eenvoudige tip: Geloof zeker niet alles wat in de
krant staat! Blijf kritisch. Als je op een gegeven moment leest of hoort dat
pindakaas vreselijk slecht voor je is, kun je schrikken en denken: o, dan nooit
meer pindakaas. Maar je kunt ook een paar maanden wachten en dan verschijnt er
wel een onderzoek dat het tegendeel beweert. Wat ik bedoel is: wil je een
onderzoeksresultaat goed kunnen beoordelen, dan moet je weten of het goed is
uitgevoerd. Pak er het proefschrift bij en controleer het. Ben je niet in staat
om iets te controleren, dan denk ik meestal: ach, er zal wel iets van waar zijn
en dan ga ik over tot de orde van de dag.

Eerst zien, dan geloven, als het aan mevrouw Jongbloed ligt. Dat is begrijpelijk
en waarschijnlijk erg verstandig. Maar ook wel weer jammer. Want uit onderzoek
blijkt nu juist dat geloven goed is voor een lage bloeddruk, helpt bij het
verwerken van ziekten en stress vermindert.

Maar gelukkig kunnen we nog altijd een hond nemen. Een hond? Jazeker, want een
Zwitsers instituut voor onderzoek naar de relatie tussen mens en dier heeft
onderzocht dat hondenbezitters minder snel last krijgen van hart- en
vaatziekten. Wandelen met de viervoeter is goed voor de bloedsomloop en het
aaien van de trouwe vriend zorgt voor een lage bloeddruk en minder stress. En
geen paniek als dat allemaal niet werkt. Dan biedt de wetenschap u een tweede
kans: knuffel uw hond. Want knuffels, zo is in Italie onderzocht, in liefdevolle
relaties bieden uitzicht op een langer leven.

LOAD-DATE: May 14, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               56 of 79 DOCUMENTS

                                  De Telegraaf

                                 April 29, 1999

ADRIAEN VAN DER VENNE EN DE NEP-BEDELAARS

LENGTH: 470 words


Adriaen van der Venneen de nep-bedelaarsTHEA DETIGER.

'Grauwtjes' noemden ze drieenhalve eeuw geleden de grisailles waarin Adriaen van
der Venne (1589-1662) het gewone volk, 'het grauw', spottend neerzette. De
werkjes in grijze of bruine tinten toonden vaak de wereld op zijn kop.

Op de veiling Oude Meesters bij Christie's Amsterdam zijn twee van die
vermakelijke taferelen te zien. Het ene laat onder de titel 'Arme vreucht' een
bedelaar met een been zien die met een boerenvrouw danst (richtprijs fl25.000
-35.000). Het andere maakt nep-bedelaars belachelijk. Het toont een aantal types
dat zich haastig uit de voeten maakt. Van der Venne gaf er de titel aan: 'Wat de
kreupelen lopen doet' en men neemt aan dat hij doelde op het spreekwoord: 'Als
de taverne brandt ziet men wie de kreupelen zijn' (richtprijs
fl40.000-60.000).Topstuk.

Het topstuk van de veiling bij Christie's is een schilderij van Esaias van de
Velde (1587-1630), dat wordt getaxeerd op fl300.000-500.000. Het toont een
paardenslee op een bevroren kanaal. Op de achtergrond is de windmolen te zien,
die in zijn vroege werk steeds een centrale plaats inneemt. Van de Velde, die
zijn carriere in Amsterdam begon en in 1609 naar Haarlem verhuisde waar Jan van
Goyen een van zijn leerlingen werd, wordt beschouwd als een van de pioniers van
de Hollandse landschapstraditie. Zijn manier van schilderen waarbij de
onderliggende tekening zichtbaar bleef, zie je ook bij latere schilders als Van
Goyen en Ruysdael.

Van Abraham Bloemaert (1564-1651) valt een portret op van een eenvoudige maar
toch elegant geschilderde vrouw in een gele japon, die vlooien vangt in haar
decollete (taxatie fl 60.000-80.000).

Het belangrijkste stuk bij Sotheby's Amsterdam is 'De tocht door de Rode Zee'
van Crispijn van den Broeck (1524-1591). Typisch voor het Antwerpse manierisme
is de drukke compositie met veel figuren in een kunstmatige positie (taxatie
fl100.000-150.000). Van zijn stadsgenoot Jacob de Backer (1560-circa 1590) is er
de 'Allegorie op de Vier Leeftijden van de Mens' (richtprijs fl70.000-90.000).
De mens wordt voorgesteld als Vader Tijd en draagt zijn levensproblemen als een
mand stenen op zijn rug. Hij wordt ondersteund door de Hoop (een vrouwenfiguur
met een anker) en het Geduld (een vrouwenfiguur met een lam). Op de achtergrond
zijn rechts de Geboorte en de Jeugd gesymboliseerd en links de Volwassenheid en
de Dood.

Bij beide veilinghuizen valt op dat bij heel veel schilderijen de toevoeging
staat: 'Volger van...' 'Uit de omgeving van...' 'Naar...' of 'Toegeschreven
aan...' Goede oude meesters van welke kleinere naam dan ook worden schaars.

Kijkdagen van zowel Christie's als Sotheby's: do. 29 april, za. 1 mei t/m ma 3
mei. Veiling Sotheby's maandagmiddag 14 uur. Veiling Christie's dinsdag 4 mei 14
uur.


LOAD-DATE: April 30, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               57 of 79 DOCUMENTS

                                  De Telegraaf

                                 April 28, 1999

DOLLE TOESTAND MET LACHGAS OP VRIJMARKT TABOE

LENGTH: 243 words


De Amsterdamse politie, milieudienst, brandweer en Keuringsdienst van Waren gaan
op Koninginnedag keihard optreden tegen de handel in lachgas, hallucinerende
paddestoelen en andere geestverruimende middelen.

Twaalf speciale teams zullen tijdens de vrijmarkt in de hoofdstad nauwgezet gaan
controleren op de verkoop van geestverruimende middelen. Die werden vorig jaar
al in grote hoeveelheden aangetroffen, maar tegen de verkoop ervan kon toen niet
worden opgetreden.

Op drie plekken in de stad werden we toen geconfronteerd met mensen die door het
dolle heen waren door het inhaleren van lachgas. We wisten toen niet of het
verboden was erin te handelen en of we er tegen konden optreden. Dat kunnen we
nu wel. Lachgas valt onder het predikaat medicijnen, en die mogen op vrijmarkten
niet aan de man gebracht worden, zegt J . Homma, controleur van de Inspectie
Waren en Veterinaire Zaken.

Ook de verkoop van paddo's zal scherp in de gaten worden gehouden. Er moet een
bijsluiter bij worden gegeven en mensen moeten gewaarschuwd worden over de
gevaren. Gebeurt dat niet, dan is de verkoop gewoon verboden.

Verkoop van etenswaren is alleen toegestaan aan lieden die over de juiste
papieren beschikken. Een slager mag bijvoorbeeld belegde broodjes verkopen en
een bakker ook. Daarnaast mogen horeca-ondernemers en marktkooplui ook voedsel
verkopen, maar 'gewone' burgers absoluut niet. Ook daarin zijn we
onverbiddelijk, aldus Homma.


LOAD-DATE: April 29, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               58 of 79 DOCUMENTS

                                  De Telegraaf

                                 April 24, 1999

HET INTERVIEW : LODEWIJK DE WAAL FNV-VOORZITTER, GROTE BEK, STOKER,
VERSCHRIKKELSTE BAAS VAN NEDERLAND, MAAR AARDIGE MAN

LENGTH: 2241 words


FNV-voorzitter, grote bek, stoker, verschrikkelijkste baasvan Nederland, maar
best een aardige man...LODEWIJK DE WAAL.

Hij heeft alle eigenschappen in zich om te worden bestempeld tot de
verschrikkelijkste baas van Nederland. Hij is ongeduldig en driftig. Vindt het
heerlijk om anderen in een discussie met de grond gelijk te maken. Hij is dol op
stoken, heeft een enorm grote bek, en: Ik krijg altijd mijn zin. Daarnaast is
hij ab-so-luut niet sociaal of gezellig.

Het zijn z'n eigen typeringen uit een recent verleden. FNV-voorzitter Lodewijk
de Waal (48), voorman van de Nederlandse arbeiders.

Is hij echt zo erg? Ach, eigenlijk ben ik best te pruimen...'Optieregelingen:
Apenstreken!We zijnheel langeenachterlijk landgeweestals hetgaatom dewerkende
vrouwAls ik Kok op tv hoor denk ik: hoe kun je over belangrijke dingen zo saai
praten?Met Internet gaan we de Glazen Eeuw in'door MILCO AARTS en ROB SEBES.

AMSTERDAM, zaterdag.

Aan het begin van het gesprek veroorloven we ons een grapje.

Uw carriere verloopt in een rechte lijn. Het kon niet missen: u moest wel
voorzitter van de grootste vakcentrale (ruim 1,2 miljoen leden) worden.

O ja? zegt De Waal, hij schuift naar voor in zijn stoel en lacht ongelovig.

Nee dus. Het tegendeel is eerder waar. Lodewijk de Waals verleden is er een uit
een Pietje Bell-boek. Op de middelbare school combineerde hij een grote mond met
slechte cijfers zodat hij voortijdig afhaakte. Hij ging in het 'verzet'. Het was
1968, de studentenopstand in Parijs. De revolutie voor een betere wereld was
aanstonds. Hij vocht met de mobiele eenheid tegen de komst van kruisraketten,
spoot agenten nat met de tuinslang van zijn moeder om tot een rechtvaardiger
woningverdeling te komen. Hij belandde in een cel, brak in bij een Leidse
studentenvereniging. Alles voor het goede doel natuurlijk; hij werd er de
FNV-voorman mee met het meeste aantal uren politiecel achter zijn naam.

Ach, je moet het wel in die tijd zien, relativeert De Waal. Het was 1968.
Iedereen was in opstand. Je voerde samen actie voor een betere wereld. We hadden
allemaal zeer sterk het idee dat de revolutie om de hoek lag, net als in Parijs.
Je dacht echt: ik ben lid van een grote beweging die de wereld uit zijn hengsels
gaat lichten.

Door met een tuinslang politiemensen nat te spuiten?.

Die tuinslang was niet in de eerste plaats bedoeld om de politie nat te spuiten.
We hadden uit protest tegen de woningnood een huis bezet in Rotterdam-West. Pas
toen de politie tot ontruiming overging, heb ik die slang gebruikt. Dat heeft me
nog een boete opgeleverd, want het werd gezien als openbare geweldpleging. Het
Journaal zond die avond beelden uit van die actie. Toen mijn moeder die zag riep
ze: 'He, dat is mijn tuinslang'. Ze heeft er verder nooit iets van gezegd. Mijn
moeder had heimelijk wel sympathie voor onze acties.

Maar de wereld is er beter door geworden?.

Die radicale periode heeft niet lang geduurd. Ik herinner me de Paasmars nog van
Eindhoven naar Maastricht. Heb ik drie keer meegemaakt. Liepen we naar het
vliegveld van de NAVO en daar stonden dan natuurlijk de heren van de mobiele
eenheid. Dat werden vaak hevige vechtpartijen waarbij je een paar hengsten kon
krijgen met zo'n gummieknuppel. Zo kregen we al vrij snel door dat de wereld een
tikje te groot was voor radicale acties. En als je nu terugkijkt, dan moet je
constateren dat we poogden de macht te grijpen zonder dat daar werkelijk iets
onderzat van een degelijke maatschappij-opvatting. Je was ervan overtuigd dat je
de waarheid in pacht had. Ik denk dat dat misschien het meest absolute waanidee
van deze eeuw is geweest, dat je zo van je eigen ideologie bent overtuigd, dat
je tot alles bereid bent om deze ideologie door te zetten. Tja, daar hebben we
dus ontzettend veel ellende door gehad in deze eeuw.

U bent bescheidener geworden?.

Ja... Ik vind weliswaar nog steeds dat gewone mensen meer te vertellen moeten
hebben en dat ze meer moeten verdienen, maar dat moet je dus niet afdwingen door
zo'n voorhoedemodel te hanteren.

Op de radio heb je het programma 'Baas van de Dag'. Daarin mogen werknemers hun
werkgever opgeven omdat hij zo aardig is. Bent u het al een keer geworden?.

Ik? Lacht. Nee, ik geloof ook niet dat ik het programma ken.

Hebt u er nog hoop op?.

Nee, die hoop heb ik niet. Ik weet dat ik wel eens gezegd heb dat ik een strenge
baas ben...

Dat is zacht uitgedrukt. Als we uw eigen uitspraken op een rijtje zetten, liegt
het er niet om: Bazig! Ongeduldig! Driftig! Niet Sociaal! Niet Gezellig!
Opmerkelijk voor een man die ervoor wordt betaald om op te komen voor de
belangen van werknemers...

Ik loop hier voor de grap ook wel eens rond als die man uit die arbo-reclame. Je
weet wel, met die sigaar. WAFF! Maar ik denk dat ik ook nog wel een paar goeie
eigenschappen heb. Je kunt wel met me lachen en ik ben altijd op tijd. Ik kan
ook heus wel even een arm om iemands schouder leggen. Maar ik vind dat je jezelf
niet te veel moet prijzen en zeker in de media niet. Dan denken ze in de
huiskamers al snel: kijk, daar zit die De Waal weer over zichzelf op te
scheppen.

Dat klinkt bescheiden. Maar dat bent u niet in uw uitlatingen over zaken die u
niet bevallen. Een onderhandelaar van de werkgevers zei ooit: bij De Waal is
iets nooit een schande, maar is het direct een gore schande. En in onze krant
vergeleek u onlangs beleggers en grote aandeelhouders met kakkerlakken.

Grinnikt: Dat van die kakkerlakken was uit een gedicht... Ik vind dat je je
helder en duidelijk moet uitdrukken. Ik kan ook een wetenschappelijk betoog
houden over de gevaren van het aandeelhouderskapitalisme waarin ik me minder
krachtig uitdruk, maar ik vermoed dat dat niet zo blijft hangen. Er is al zo
ongelofelijk veel verhullend taalgebruik. Ik zit wel eens met verbazing te
kijken naar zo'n vrijdagavondgesprek met de minister-president. Dan denk ik: hoe
is het nou toch mogelijk dat je over heel belangrijke dingen zo saai en middle
of the road kunt praten? Volgens mij kijkt en luistert daar op gegeven moment
niemand meer naar.

Gaat uw drang naar duidelijkheid soms niet ver? Van uw vader mocht u niet meer
liegen in de krant...

Nee. Ik was eens bij hem toen hij in de krant las dat ik een bedrijf ergens van
beschuldigde. Toen hij het uitgelezen had, zei hij: wat een schande, hoe durven
ze. Toen heb ik gezegd: ach pa, wat ik daar gezegd heb, moet je met een korrel
zout nemen hoor. Daar begreep hij niks van. Mijn vader was een man die vond dat
je niks onaardigs over anderen moest zeggen, zeker niet tegenover anderen. Dat
heb ik dus niet van hem.

Maar aandeelhouders met kakkerlakken vergelijken?.

Die uitspraak heb ik gedaan naar aanleiding van de waanzinnige optieregelingen
die sommige raden van bestuur opstrijken. Daar kan ik me geweldig over opwinden,
dat directies van grote bedrijven roepen tegen hun personeel: twee procent is te
veel voor jou. Terwijl ze zichzelf een basissalaris geven van vijf procent extra
en daarnaast nog eens die opties. Daar begrijp ik werkelijk niets van. Dat vind
ik grote schande.

Bent u misschien niet gewoon jaloers met uw fl135.000 per jaar?.

Jaloers? Nee, geld interesseert me geen bal. Ik zou niet weten wat ik met zoveel
miljoenen zou moeten doen. Voorzitter Hans Blankert van VNO-NCW moet zijn
achterban van werkgevers maar eens diep in de ogen kijken en tegen ze zeggen:
zijn jullie helemaal gek geworden! Dit soort apenstreken moeten jullie niet
uithalen. Kappen daarmee.

Dat mag dan een schande zijn, toch blijft u een enorme klier als we al die
uitspraken geloven die u in interviews over uzelf doet. U vindt het heerlijk om
te sarren, fantastisch om iemand in een discussie met de grond gelijk te maken,
stoken is uw tweede natuur. U schept een beeld in de media dat niet waar is. U
bent feitelijk best een aardige man. U gaat elke donderdagmiddag stipt om half
drie naar huis om voor de kinderen te zorgen...

Glimlachend: Ach, eigenlijk ben ik best te pruimen...

Maar ook weer niet echt, want toen Johan Stekelenburg moest worden opgevolgd als
FNV-voorzitter heeft u er hoogstpersoonlijk voor gezorgd dat de gedoodverfde
kandidaat, Ella Vogelaar, het niet werd. U werd het namelijk zelf...

Ik was in die tijd cao-coordinator en moest uit hoofde van die functie nauw
samenwerken met de voorzitter. Met Johan Stekelenburg kon ik lezen en schrijven,
aan een half woord hadden we genoeg. Bij Ella had ik dat gevoel niet. Haar
manier van werken irriteerde mij. Ik zou over alles met haar ellenlange debatten
hebben moeten voeren. Dat wilde ik niet, dus zei ik: als zij het wordt, dan ga
ik weg, dat was alles. Was voor mij ook geen probleem. Ik wilde helemaal geen
voorzitter worden. Dus ik was bereid weg te gaan. Maar toen zei Ella Vogelaar
plotseling: 'Dan doe ik het niet'. En toen was ik de kandidaat. Ook dat was geen
probleem, hoewel ik er lang over heb moeten denken. Mijn vriendin zei: 'Als je
die baan neemt, ga je maar op kamers wonen'. Maar goed: de ellende begon pas
toen Ella onder druk van de vrouwen uit de vakbeweging plotseling op haar
besluit terugkwam. Achteraf bezien was het een verhaal van houmevast-lamelos.
Ella had gewild dat ze na haar weigering alsnog over de streep getrokken zou
worden. Dat gebeurde niet.

Dus dat hardnekkige beeld van Lodewijk de Waal die scherpe conflicten aangaat om
hogerop te komen, klopt ook niet. U bent helemaal niet ambitieus!.

Nee. Dat is een beeld dat de media op me hebben geplakt. Ik zal je iets
vertellen wat niemand gaat geloven: toen ik van de middelbare school afging,
solliciteerde ik bij de vakbond Mercurius naar de functie van 'administratief
medewerker ten behoeve van de bestuurders'. Toen ik dat baantje had, dacht ik:
mooi, dit kan ik dus voor de rest van mijn leven doen. Ik had geen enkele
ambitie om iets anders te doen. Men heeft mij naar het vakbondswerk toe moeten
duwen. Ik ben ook bijna letterlijk naar die sollicitatie toegeduwd. Later bij de
Dienstenbond ging het net zo. Een keer, tijdens een bestuurscrisis in de jaren
tachtig, heb ik me tegenkandidaat gesteld. Verder heb ik daar nooit
carrieredrang gehad. Ik heb zelf ook niet gevraagd om naar het FNV-bestuur te
mogen. Johan heeft me gevraagd op een moment dat ik daar helemaal niet over
dacht.

En nu zit ik hier en zou ik hier rustig tot m'n pensioen kunnen zitten als ze me
hier willen houden. Maar nee, dan vraagt een verslaggever: 'Vindt u het
belangrijk dat er een minister van Ontwikkelingssamenwerking is?' en ik zeg ja,
dat vind ik wel belangrijk, dan roept iedereen: 'De Waal wil minister van
Ontwikkelingssamenwerking worden!' Onzin dus, mijn enige ambitie is om de tent
hier zo goed mogelijk te laten draaien.

Iets anders: uw lievelingsnummer is 'Street Fighting Man' van de Rolling Stones,
zo heeft u eens gezegd. Is deze vechtersbaas niet al een tijdje dood?.

'Street Fighting Man' mag een beetje dood zijn, maar 'Sympathy for the devil'
vind ik ook prachtig, nog mooier eigenlijk. Het past ook wel bij me. Ik speel
graag advocaat van de duivel, ik heb een eeuwige neiging tot tegenspraak, alleen
kan dat niet altijd. Dan zeg ik iets om discussie op te wekken, alle argumenten
en feiten op tafel te krijgen en dan denkt iedereen: De Waal vindt dat.

Kan de vakbeweging zich nog ergens echt druk over maken, of gaat het te goed?.

Ik merk dat die waanzinnige optieregelingen me blijven bezighouden. Vorige week
was ik een van de mensen die tijdens de televisie-actie voor Kosovo een oproep
deed om te storten. Toen ik zat na te denken over wat ik precies zou zeggen in
de uitzending, kwam die optieregeling van AEGON weer bovendrijven. Vier
bestuursleden die samen honderd miljoen gulden aan opties opstrijken. Met z'n
vieren steken ze het dubbele in hun zak van wat een hele avond actievoeren voor
Kosovo heeft opgeleverd. Dat is gewoon onmenselijk. Ik realiseerde me dat ik dat
eigenlijk wilde zeggen. Maar helaas, ik stond daar niet als vakbondsman, maar
als vertegenwoordiger van de Stichting van de Arbeid, waarin werkgevers en
werknemers samenwerken.

Hoe ziet de volgende eeuw eruit? Wat is de grootste bedreiging voor ons
werknemers?.

Oplopende stress en werkdruk, dat is het gevaar van de 21ste eeuw. Al die
reorganisatieronden binnen winstgevende bedrijven: uiteindelijk moet met de
helft van het personeel twee keer zoveel productiviteit worden gedraaid. Maar
ook de maatschappij stelt steeds hogere eisen. We zijn natuurlijk heel lang een
achterlijk land geweest waar het gaat om het aantal werkende vrouwen. Nu maken
we een inhaalslag, maar dat verhoogt ook de druk op het prive-leven. Ik hoef
maar naar mezelf te kijken. Mijn kinderen zitten op drie sportverenigingen,
dansles, fluitles, bij de padvinders. Het kan bij ons thuis reuze druk zijn op
zaterdag. Zozeer zelfs dat ik hier op maandag wel eens de grap maak: poepoe,
gelukkig kan ik weer even aan het werk...

En wat is de grootste uitdaging van de komende eeuw?.

Internet! Daar ben ik buitengewoon enthousiast over. De 21ste eeuw wordt de
Glazen Eeuw waarin we allemaal via de glasvezel met het Internet verbonden zijn.
De gewone man heeft dan een ongekende toegang tot kennis, dat biedt geweldige
kansen. Op een gegeven moment weet je meer dan je werkgever.

Internet is dus geen reden tot zorg?.

Juist niet. Internet veroorzaakt een geweldige democratiseringsgolf en een
prettige anarchie waar we met z'n allen zeer bij gebaat zijn.


LOAD-DATE: April 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               59 of 79 DOCUMENTS

                                  De Telegraaf

                                 April 20, 1999

AFSCHEID VAN DUITS TENNISINSTITUUT IN MONTE CARLO OPNIEUW UI TGESTELD; BECKER
BLIJFT BOEIEN

LENGTH: 737 words

DATELINE: MONTE CARLO


AFSCHEID VAN DUITS TENNISINSTITUUTIN MONTE CARLO OPNIEUW UITGESTELDBeckerblijft
boeien.

Boris Becker heeft net zo weinig met gravel als Prins Albert met een
tennisracket. Toch mochten beiden zich op de openingsdag van het Super Nine
-tennisevenement in het miniatuur-vorstendom aan de Franse Riviera koesteren in
de aandacht van het in groten getale opgekomen publiek. Becker omdat hij tegen
alle verwachtingen in Franse haan nummer een en Oranje-doder in de Davis Cup
Cedric Pioline aan de kant zette, en Prins Albert omdat hij zich bij zijn
zoveelste verplichting, nu aan de zijde van Andre Agassi, probeerde niet
belachelijk te maken. Niets ten nadele van Prins Albert, maar de aandacht ging
op de openingsdag van dit prestigieuze tennistoernooi toch naar de Duitse
routinier, die in zijn nadagen nog een keer aantoonde veel met een tennisracket
in zijn handen te kunnen. Ik ben de beste speler die nog nooit een toernooi op
gravel heeft gewonnen, keek Becker terug op een roemrijke loopbaan.

De noodzaak om de last van de Duitse tennisnatie met zich mee te torsen is
overigens verdwenen. Becker kiest zijn toernooitjes nog uit, maar als hij geen
zin heeft, zegt hij net zo gemakkelijk af. Nee, de gloriedagen van de
drievoudige Wimbledon-winnaar zijn voorgoed voorbij. Hoewel hij zich in de Davis
Cup niet alleen opwerpt als coach, maar nog steeds als dubbelspecialist op de
proppen komt. Hij moet echter ook erkennen dat zijn taak is overgenomen door een
nieuwe generatie. Tommy Haas maakt daar deel van uit. De bij Nick Bollettierri
in Amerika opgevoede Duitser maakt al enige weken deel uit van de top-twintig.
Nikolas Kiefer, een ander groot Duits talent, won afgelopen weekeinde het
toernooi in Tokio en klopt op de deur van de top-twintig van de wereld. Voeg
daarbij de ontwikkeling van ene Rainer Schuttler en Duitsland begint weer op de
tenniskaart te komen.

Daar werd na het tijdperk Becker/Stich voor gevreesd. Inherent aan de sportieve
resultaten van dit tweetal waren de commerciele activiteiten die in Duitsland
werden ontplooid. Toernooien groeiden als paddestoelen uit de grond, de sponsors
stonden in de rij, ook al omdat de 'Fussball Mannschaft' het hier en daar liet
afweten. Becker werd tot nationale held gebombardeerd en het is een utopie om te
geloven dat of Haas of Kiefer zijn populariteit ook maar kan benaderen. Het
neemt niet weg dat de gemiddelde Duitser zal moeten wennen aan het tijdperk na
Boris Becker. Geen van de huidige Duitse talenten kan echter qua charisma ook
maar in zijn schaduw staan. Daar weet Michael Stich alles van. Bij afwezigheid
van Becker was hij de geschiedenis ingegaan als een van de grootste Duitse
tennisspelers aller tijden, die ook Wimbledon een keer won. Maar hij werd
voortdurend overschaduwd door de roodharige volksheld, die zijn tennisracket
gebruikte om ook het 'gewone' volk in Duitsland aan zich te binden.

Typerend voor die uitstraling was de reactie van het overwegend Franse publiek
aan de boorden van de helblauwe Middellandse Zee. Niet 'landgenoot' Pioline
mocht zich verheugen in hartstochtelijke aanmoedigingen, maar de bejaarde
Duitser, die ernstig met zijn lichaamsgewicht kampt, maar die niet echt werd
getest op loopvermogen. Hoe anders acteerde Pioline dan tijdens de Davis
Cup-ontmoeting tegen Nederland in Nimes, enkele weken geleden, waarin hij
praktisch in zijn eentje het vonnis over Oranje velde. De Franse haan had nog
een break voorsprong in de derde set, maar liet zich die onmiddellijk
ontfutselen. Daarna bleek het tij niet meer te keren: 6-4, 5-7, 6-4.

Vandaag mogen de Nederlanders aan de bak. Jan Siemerink was de enige die
rechtstreeks tot het hoofdtoernooi werd toegelaten; John van Lottum, zijn
tegenstander in de eerste ronde, worstelde zich met succes door de kwalificaties
en Sjeng Schalken kwam als lucky loser in het hoofdtoernooi. Richard Krajicek
liet Monte Carlo schieten omdat hij in te korte tijd te veel moest reizen.

Monte Carlo. Mannen, 4,9 miljoen gulden. Eerste ronde: Becker (Dui) - Pioline
(Fra/17) 6-4 5-7 6-4, Golmard (Fra) - Sanguinetti (Ita) 6-1 6-2, Spadea (VSt) -
Federer (Zwi) 7-6 6-0, Ulihrach (Tsj) - Vicente (Spa) 6-2 6-2, Haas (Dui/14) -
Safin (Rus) 6-4 6-2, Di Pasquale (Fra) - Berasategui (Spa) 7-6 5-7 6-4, Pavel
(Roe) - El Aynaoui (Mar) 6-4 7-5. Puerta (Arg) - Clement (Fra) 6-4 6-2, Meligeni
(Bra) - Ilie (Aus) 6-4 5-7 6-2, Arazi (Mar) - Ivanisevic (Kro) 6-1 6-4.

LOAD-DATE: April 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               60 of 79 DOCUMENTS

                                  De Telegraaf

                                 April 17, 1999

YAB YUM : NET ZO GEWOON ALS RIJKSMUSEUM

LENGTH: 2247 words


Theo Heuft haalde met zijn club seksindustrie uit taboesfeerYAB YUMNET ZO
'GEWOON' ALS RIJKSMUSEUM...Als mijnopvolgerkwaliteitbewaakt,wordt hijnet zo
rijkals ikDe omzet vande champagnegroter dandie van dekamerverhuurHet wasvoor
mijeen grootfeest.

Theo Heuft (64), begonnen als handelaar in bieren en limonades, neemt op 1 mei
afscheid als schatrijke eigenaar van Yab Yum, een van de beroemdste sekshuizen
ter wereld.

De Amsterdammer draagt zijn miljoenen-imperium, waar zestig dames een riant
inkomen hebben, over aan de 52-jarige Henny Vitali, een nazaat van een
Italiaanse schoorsteenveger, die met zijn parenclub Club of the Year Paradise in
Amsterdam Noord in goeden doen raakte.

De beide mannen zijn uiterlijk elkaars tegenpolen. Theo Heuft heeft de allure
van een directeur van een multinational, terwijl Vitali nog de echte Amsterdamse
volksjongen is, die zijn vrije tijd het liefst met vrouw en kinderen op een
camping op de Veluwe doorbrengt.

Onze verslaggevers spraken met hen over de opmerkelijke machtswisseling in de
Nederlandse seksindustrie.door HENNY KORVER enRON COUWENHOVEN

AMSTERDAM, zaterdag.

Je zal maar effe Yab Yum kopen, een bedrijf met zestig gastvrouwen en nog eens
twintig man personeel, dat zeven dagen per week op volle toeren draait. Dan komt
er wel wat op je af, hoor, zegt Theo Heuft (64) vol bewondering over Henny
Vitali, de man die vanaf 1 mei de nieuwe eigenaar is van het meest exclusieve
bordeel van ons land. Het gaat hier om een miljoenentransactie, waarover de
seksbaronnen zich liever in zwijgen hullen.

In een van de luxueuze suites van de club in het statige grachtenpand aan de
Singel in Amsterdam zegt Heuft op vaderlijke toon: Henny hoeft eigenlijk niets
anders te doen dan de hoge kwaliteit van Yab Yum te bewaken. Als hij daarin
slaagt, is hij over tien jaar net zo rijk als ik.

Bijna een kwart eeuw geleden, in 1975, verbaasde Theo Heuft Amsterdam en de rest
van Nederland met de opening van een sekshuis dat zo'n standing kreeg, dat zelfs
gerespecteerde topzakenlieden hier graag hun relaties uit binnen- en buitenland
lieten verwennen. Heuft, een goed ogende zestiger, onberispelijk gekleed,
beschaafd sprekend, steekt een indrukwekkende sigaar op en zegt: Elke vrouw van
zo'n zakenman weet dat haar echtgenoot wel met zijn relaties naar Yab Yum moet.
Maar zij weet ook zeker dat haar man zich daar als enige niet met een gastvrouw
zal terugtrekken in een van de elf prive-kamers.

Yab Yum vernoemd naar een Indische godin van de liefde werd niet alleen een
favoriete ontmoetingsplaats van captains of industry, maar ook een geliefkoosde
plek voor kopstukken uit de onderwereld, die hier geldverslindende feesten
hielden. Een van hen was Klaas Bruinsma, alias de Dominee. Deze drugsbaron
leidde een maffia-achtig misdaadsyndicaat tot hij in juni 1991 zelf werd
vermoord bij het Hilton Hotel in Amsterdam. Ooit schoot hij in een balorige bui
een aantal spiegels in Yab Yum aan stukken.

Theo Heuft zegt: Al krijg ik er miljoenen voor, ik zal nooit over mijn klanten
praten. Ik vraag ook nooit waar ze hun geld mee verdienen. Toch kan ik nu wel
bekennen, dat de periode-Bruinsma niet de leukste tijd in Yab Yum is geweest.
Hij was een hoog intelligente man, kon heel innemend zijn, maar hij had ook heel
andere gezichten. Hij en zijn mensen waren hier heel dominant aanwezig. Voor mij
was dat heel moeilijk.

Maar uiterste discretie en stijl blijven de handelsmerken van het wereldwijd
befaamde bordeel. Heuft heeft zijn bedrijf nooit gezien als een platvloers
sekshuis, maar altijd gewerkt aan het imago van een exclusieve club. Daarin kan
de clientele in diverse talen een gesprek op niveau voeren met de gastvrouwen,
een uitstekend glas champagne drinken en zich desgewenst ook laten verwennen
door een van de dames.

Woorden als 'hoeren', 'sekshuis' en 'bordeel' komen in het woordenboek van Theo
Heuft niet voor. Niet zonder trots zegt hij: Toen ik er in 1975 mee begon, werd
het eerst heel stil om me heen. Vrienden, bekenden en zelfs mijn moeder spraken
niet meer tegen me. Ze vonden het een schande wat ik deed. Maar nu na 24 jaar
kan ik zeggen dat ik baanbrekend werk heb verricht in deze bedrijfstak en een
taboe heb doorbroken. Ik heb veel erkenning gekregen. Mijn bedrijf is
maatschappelijk geaccepteerd. Ik moet zeggen dat ik de tijd ook heb mee gehad.
De opvattingen over de seksuele moraal zijn in de afgelopen decennia enorm
veranderd. Wie durft er nu nog zonder blikken of blozen te beweren dat hij nooit
vreemd is geweest? Ik denk dat dat er slechts heel weinig zijn.

Tegen deze achtergrond groeide zijn erotische paradijsje in hartje Amsterdam uit
tot een goudmijn, waarin jaarlijks meer dan tien miljoen gulden wordt omgezet.
Voor de modale man is zo'n avontuurtje in Yab Yum vrijwel niet weggelegd. Theo
Heuft zegt: Iedereen is welkom, maar de entree bedraagt 150 gulden. Daarvoor heb
je vrij drinken, maar als je champagne wil, praten we over flesjes tussen de 350
en 1250 gulden. En als je een heer bent, trakteer je je gastvrouw natuurlijk wel
op het beste. Uit de bestelling kunnen wij de waardering aflezen van de gast
voor zijn dame. En wie geen champagne bestelt, wordt er wel discreet op gewezen
dat dat hier niet de bedoeling is. Het bijzondere van deze club is dat de omzet
van de champagne groter is dan die van de kamerverhuur, waarvan het tarief toch
ook 500 gulden per uur is.

Al snel na de opening van Yab Yum besloot Heuft dat zijn zaak dringend behoefte
had aan een eigen merk champagne. Hij belegde daarvoor een bespreking in het
Franse Reims met de directie van het gerenommeerde merk Taittinger. Een van de
directieleden reageerde geschokt op het voorstel van Heuft. Monsieur! riep de
champagnekoning, beseft u wel, dat wij honderd jaar nodig hebben gehad om de
naam Taittinger op te bouwen?.

Een zakenrelatie die hem begeleidde, antwoordde voor Heuft laconiek: Dat
begrijpen wij heel goed, maar zoveel tijd hebben wij niet.

Het ijs was gebroken en het leidde ertoe dat Yab Yum de op een na grootste
afnemer in Europa werd van het Franse champagnehuis. Niet slecht voor een man
die zijn carriere begon als handelaar in bieren en wijnen in het bedrijf van
zijn vader aan de Helmersstraat in hartje Amsterdam...

Wij waren van streng katholieken huize, vertelt Theo Heuft. Mijn neef en
naamgenoot Theo is zelfs nog steeds Franciscaner monnik. Thuis werkte iedereen
mee in het bedrijf van pa. Ik bracht bieren en limonades rond in een bakfiets.
Soms maar een kratje per klant en ik heb nog flessen van kroonkurken voorzien.
Die stampte ik er met de voet op. Ik heb er nog spataderen van. Ik was niet
geschikt om de zaak over te nemen. En ik gokte graag, een slechte eigenschap. Zo
kwam ik in het illegale circuit terecht met een eigen roulette, wat me
uiteindelijk nog drie weken in de lik bracht. Ik balanceer graag in een
spanningsveld. Daarom was ik de ideale figuur om een zaak als Yab Yum te
beginnen.

Opvolger Henny Vitali komt net als Heuft ook uit een doodgewoon, hardwerkend
Amsterdams gezin. Zijn overgrootvader arriveerde halverwege de vorige eeuw al
schoorsteenvegend vanuit Italie in Amsterdam.

Dat vak zit nog steeds in de familie, zegt Vitali, voor de tweede keer getrouwd
en vader van drie kinderen. Mijn vader had een garage in Amsterdam-Noord. Toen
hij overleed verbouwde ik die garage eerst tot sportschool en later tot
discotheek, maar er moest altijd geld bij. Ik handelde ook nog in potten en
pannen langs de deuren en in Artis verkocht ik snoep en ijs. Tot ik zeven jaar
terug naar de camping op de Veluwe reed en 's avonds laat bij een afgelegen
boerderij een parkeerterrein bomvol auto's zag. Ik werd nieuwsgierig en ben er
uiteindelijk met een kennis een kijkje gaan nemen. We wisten niet wat we zagen:
honderden naakte mensen, die zich uitstekend vermaakten in een zogeheten
parenclub.

Vitali zag onmiddellijk de kans om een einde aan zijn voortdurende financiele
problemen te maken. De ex-handelaar in potten en pannen opende korte tijd later
in de voormalige garage van zijn vader de parenclub Club of the Year Paradise.

Ik wist niet wat me overkwam, zegt hij. Het geld stroomde binnen. Er komen
wekelijks zo'n zes- tot zevenhonderd mensen. Het is het liefste publiek dat ik
ken. Nooit rottigheid. Maar het probleem was wel dat mijn vrouw Ria er van het
begin af aan tegen was. Zij heeft er ook nauwelijks een stap binnen gezet. Toch
is het achteraf wel de basis geweest, waardoor ik in staat was om Yab Yum te
kopen.

De echtgenote die eerst zulke ernstige bezwaren tegen Club Paradise had, is nu
elke avond een opvallende verschijning in Yab Yum. Daar heet zij, stijlvol
gekleed, de gasten welkom. Henny Vitali zegt: Ze heeft daar minder moeite mee,
omdat hier veel discreter wordt gewerkt.

Haar belangrijkste taak is de begeleiding van de zestig gastvrouwen, die in
wisselende diensten de clientele verwennen. Een taak die momenteel door Heuft's
derde vrouw Mony wordt uitgeoefend. Theo Heuft: Er zijn natuurlijk altijd
typisch vrouwelijke problemen, die het beste door een vrouw kunnen worden
opgelost. Ze zal ook een voorname rol spelen bij de selectie van nieuwe
gastvrouwen, want het verloop is hier groot.

De dames van Yab Yum werken zo'n twee tot drie avonden per week van acht uur 's
avonds tot vier uur 's nachts en verdienen daarmee een fortuintje van zo'n
100.000 gulden per jaar. Het zijn vrijwel allemaal blanke Nederlandse vrouwen
tussen de 20 en 25 jaar. Per avond zijn er gemiddeld 22 aanwezig om een
gezelschap van zo'n veertig mannen een onvergetelijke avond te bezorgen.
Gemiddeld besteden de heren volgens Theo Heuft ieder zo'n 1000 gulden. En dat
gaat zeven dagen in de week door, zegt hij. Alles gaat hier uit vrije wil. Dat
geldt vooral voor de gastvrouwen. En een gouden regel is, dat de klant nooit
rechtstreeks afrekent met zijn gastvrouw. Dat beschouw ik als een vernedering
voor de dames. De klant betaalt aan de receptie. Meestal keurig met een credit
card.

De meeste vrouwen blijven niet langer dan twee jaar. Elke week gaat er wel
eentje weg en komt er weer eentje bij, zegt Heuft. Ze moeten er goed uitzien,
hun talen spreken en een gesprek op een redelijk niveau kunnen voeren. Er zijn
vrouwen bij die een klein gezinnetje hebben en de hypotheek op hun huis komen
verdienen, maar ook stewardessen en enkele studentes. Een kleine categorie doet
het echt als hobby. De ervaring is dat de meisjes die uitsluitend voor het geld
komen, er eigenlijk niet geschikt voor zijn. Ze moeten gewoon van deze ambiance
houden.

Alle vrouwen staan niet bij Yab Yum op de loonlijst, maar zijn in een aparte BV
geregistreerd als zelfstandige ondernemers die hun geld verdienen met
'promotionele activiteiten'.

Theo Heuft is er een meester in om de morele bezwaren die nog steeds in de
maatschappij leven tegen het zogenaamde 'gelegenheid geven', te bagatelliseren.
In alle toonaarden steekt hij de loftrompet over het succes van zijn onderneming
en met een groot gevoel voor public relations probeert hij de wereld ervan te
overtuigen, dat niemand aanstoot hoeft te nemen aan de gang van zaken in zijn
seksparadijsje. Alsof een vrijage in Yab Yum net zo eerbaar is als een bezoek
aan het Rijksmuseum.

Protesten uit de emancipatiebeweging dat hij zich schuldig maakt aan
vrouwenonderdrukking, wimpelt hij af: Er wordt hier niemand gedwongen. Dus die
veroordeling is niet terecht. Een stratenmaker verdient met zijn lichaam zijn
brood, als een vrouw dat wil mag ze dat toch ook doen?.

Over het louche karakter dat prostitutie toch nog altijd heeft, zegt hij:
Eigenlijk verkoop ik dromen. Onze klanten zoeken hier spanning en avontuur en
allemaal willen ze graag horen hoe goed ze wel zijn. Hier kunnen ze hun
erotische dromen waarmaken.

Wij vragen Heuft: Ben je zelf nooit bezweken voor de verleiding?.

Hou op!, zegt hij. Ik ben nu gelukkig met mijn derde vrouw Mony. Maar ik ben ook
wel eens volledig verdwaald geweest in mijn eigen tent.

Voor de voormalige handelaar in bieren en limonades is de DROOM in elk geval
uitgekomen. Vierentwintig jaar geleden ontdekte hij een gat in de markt en hij
is nu multimiljonair. Nog niet zo lang geleden heeft hij nog overwogen met Yab
Yum naar de beurs te gaan. Net als Ajax. Het zou een stap zijn geweest die de
hele financiele wereld op zijn grondvesten had doen schudden. Beleggen in een
bedrijf dat notabene nog steeds niet gelegaliseerd is!.

Theo Heuft: Er is geen land ter wereld waar zo'n tolerantie voor dit soort clubs
is als in Nederland. We zijn altijd gedoogd. Volgend jaar wordt het zogenaamde
bordeelverbod wettelijk opgeheven en is dit eindelijk een legaal bedrijf. Een
beursgang was voor Yab Yum heel reeel geweest. De winst is uitstekend en de
toekomst biedt fraaie perspectieven. Maar ik heb uiteindelijk toch besloten de
zaak aan Henny Vitali te verkopen. Ik geloof dat hij de man is die mijn
levenswerk op een goede manier kan voortzetten.

Dus het heeft niets te maken met de hardnekkige berichten, dat je gezwicht zou
zijn voor bedreigingen uit de onderwereld? vragen wij.

Die verhalen ken ik natuurlijk ook, zegt hij ontspannen. Maar ik heb nooit een
cent protectie betaald. Anders was ik allang gestopt. Het is volslagen onzin.

Hij kijkt terug op een fantastische periode in zijn leven. Ik ben er trots op,
dat ik deze bedrijfstak een veel beter imago heb gegeven, zegt Theo Heuft. Ik
heb er nu vierentwintig jaar ingezeten en ik kan wel zeggen: 'Het was een groot
feest!'

LOAD-DATE: April 20, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               61 of 79 DOCUMENTS

                                  De Telegraaf

                                 April 17, 1999

YAB YUM NET ZO GEWOON ALS RIJKSMUSEUM

LENGTH: 2248 words


Theo Heuft haalde met zijn club seksindustrie uit taboesfeer YAB YUM NET ZO
'GEWOON' ALS RIJKSMUSEUM...  Als mijnopvolgerkwaliteitbewaakt, wordt hijnet zo
rijkals ik De omzet vande champagnegroter dandie van dekamerverhhur Het wasvoor
mijeen grootfeest .

Theo Heuft (64), begonnen als handelaar in bieren en limonades, neemt op 1 mei
afscheid als schatrijke eigenaar van Yab Yum, een van de beroemdste sekshuizen
ter wereld.

De Amsterdammer draagt zijn miljoenen-imperium, waar zestig dames een riant
inkomen hebben, over aan de 52-jarige Henny Vitali, een nazaat van een
Italiaanse schoorsteenveger, die met zijn parenclub Club of the Year Paradise in
Amsterdam Noord in goeden doen raakte.

De beide mannen zijn uiterlijk elkaars tegenpolen. Theo Heuft heeft de allure
van een directeur van een multinational, terwijl Vitali nog de echte Amsterdamse
volksjongen is, die zijn vrije tijd het liefst met vrouw en kinderen op een
camping op de Veluwe doorbrengt.

Onze verslaggevers spraken met hen over de opmerkelijke machtswisseling in de
Nederlandse seksindustrie. door HENNY KORVER en RON COUWENHOVEN

AMSTERDAM, zaterdag.

Je zal maar effe Yab Yum kopen, een bedrijf met zestig gastvrouwen en nog eens
twintig man personeel, dat zeven dagen per week op volle toeren draait. Dan komt
er wel wat op je af, hoor, zegt Theo Heuft (64) vol bewondering over Henny
Vitali, de man die vanaf 1 mei de nieuwe eigenaar is van het meest exclusieve
bordeel van ons land. Het gaat hier om een miljoenentransactie, waarover de
seksbaronnen zich liever in zwijgen hullen.

In een van de luxueuze suites van de club in het statige grachtenpand aan de
Singel in Amsterdam zegt Heuft op vaderlijke toon: Henny hoeft eigenlijk niets
anders te doen dan de hoge kwaliteit van Yab Yum te bewaken. Als hij daarin
slaagt, is hij over tien jaar net zo rijk als ik.

Bijna een kwart eeuw geleden, in 1975, verbaasde Theo Heuft Amsterdam en de rest
van Nederland met de opening van een sekshuis dat zo'n standing kreeg, dat zelfs
gerespecteerde topzakenlieden hier graag hun relaties uit binnen- en buitenland
lieten verwennen. Heuft, een goed ogende zestiger, onberispelijk gekleed,
beschaafd sprekend, steekt een indrukwekkende sigaar op en zegt: Elke vrouw van
zo'n zakenman weet dat haar echtgenoot wel met zijn relaties naar Yab Yum moet.
Maar zij weet ook zeker dat haar man zich daar als enige niet met een gastvrouw
zal terugtrekken in een van de elf prive-kamers.

Yab Yum vernoemd naar een Indische godin van de liefde werd niet alleen een
favoriete ontmoetingsplaats van captains of industry, maar ook een geliefkoosde
plek voor kopstukken uit de onderwereld, die hier geldverslindende feesten
hielden. Een van hen was Klaas Bruinsma, alias de Dominee. Deze drugsbaron
leidde een maffia-achtig misdaadsyndicaat tot hij in juni 1991 zelf werd
vermoord bij het Hilton Hotel in Amsterdam. Ooit schoot hij in een ballorige bui
een aantal spiegels in Yab Yum aan stukken.

Theo Heuft zegt: Al krijg ik er miljoenen voor, ik zal nooit over mijn klanten
praten. Ik vraag ook nooit waar ze hun geld mee verdienen. Toch kan ik nu wel
bekennen, dat de periode-Bruinsma niet de leukste tijd in Yab Yum is geweest.
Hij was een hoog intelligente man, kon heel innemend zijn, maar hij had ook heel
andere gezichten. Hij en zijn mensen waren hier heel dominant aanwezig. Voor mij
was dat heel moeilijk.

Maar uiterste discretie en stijl blijven de handelsmerken van het wereldwijd
befaamde bordeel. Heuft heeft zijn bedrijf nooit gezien als een platvloers
sekshuis, maar altijd gewerkt aan het imago van een exclusieve club. Daarin kan
de clientele in diverse talen een gesprek op niveau voeren met de gastvrouwen,
een uitstekend glas champagne drinken en zich desgewenst ook laten verwennen
door een van de dames.

Woorden als 'hoeren', 'sekshuis' en 'bordeel' komen in het woordenboek van Theo
Heuft niet voor. Niet zonder trots zegt hij: Toen ik er in 1975 mee begon, werd
het eerst heel stil om me heen. Vrienden, bekenden en zelfs mijn moeder spraken
niet meer tegen me. Ze vonden het een schande wat ik deed. Maar nu na 24 jaar
kan ik zeggen dat ik baanbrekend werk heb verricht in deze bedrijfstak en een
taboe heb doorbroken. Ik heb veel erkenning gekregen. Mijn bedrijf is
maatschappelijk geaccepteerd. Ik moet zeggen dat ik de tijd ook heb mee gehad.
De opvattingen over de seksuele moraal zijn in de afgelopen decennia enorm
veranderd. Wie durft er nu nog zonder blikken of blozen te beweren dat hij nooit
vreemd is geweest? Ik denk dat dat er slechts heel weinig zijn.

Tegen deze achtergrond groeide zijn erotische paradijsje in hartje Amsterdam uit
tot een goudmijn, waarin jaarlijks meer dan tien miljoen gulden wordt omgezet.
Voor de modale man is zo'n avontuurtje in Yab Yum vrijwel niet weggelegd. Theo
Heuft zegt: Iedereen is welkom, maar de entree bedraagt 150 gulden. Daarvoor heb
je vrij drinken, maar als je champagne wil, praten we over flesjes tussen de 350
en 1250 gulden. En als je een heer bent, trakteer je je gastvrouw natuurlijk wel
op het beste. Uit de bestelling kunnen wij de waardering aflezen van de gast
voor zijn dame. En wie geen champagne bestelt, wordt er wel discreet op gewezen
dat dat hier niet de bedoeling is. Het bijzondere van deze club is dat de omzet
van de champagne groter is dan die van de kamerverhuur, waarvan het tarief toch
ook 500 gulden per uur is.

Al snel na de opening van Yab Yum besloot Heuft dat zijn zaak dringend behoefte
had aan een eigen merk champagne. Hij belegde daarvoor een bespreking in het
Franse Reims met de directie van het gerenommeerde merk Taitinger. Een van de
directieleden reageerde geschokt op het voorstel van Heuft. Monsieur! riep de
champagnekoning, beseft u wel, dat wij honderd jaar nodig hebben gehad om de
naam Taitinger op te bouwen?.

Een zakenrelatie die hem begeleidde, antwoordde voor Heuft laconiek: Dat
begrijpen wij heel goed, maar zoveel tijd hebben wij niet.

Het ijs was gebroken en het leidde ertoe dat Yab Yum de op een na grootste
afnemer in Europa werd van het Franse champagnehuis. Niet slecht voor een man
die zijn carriere begon als handelaar in bieren en wijnen in het bedrijf van
zijn vader aan de Helmersstraat in hartje Amsterdam..

Wij waren van streng katholieke huize, vertelt Theo Heuft. Mijn neef en
naamgenoot Theo is zelfs nog steeds Franciscaner monnik. Thuis werkte iedereen
mee in het bedrijf van pa. Ik bracht bieren en limonades rond in een bakfiets.
Soms maar een kratje per klant en ik heb nog flessen van kroonkurken voorzien.
Die stampte ik er met de voet in. Ik heb er nog spataderen van. Ik was niet
geschikt om de zaak over te nemen. En ik gokte graag, een slechte eigenschap. Zo
kwam ik in het illegale circuit terecht met een eigen roulette, wat me
uiteindelijk nog drie weken in de lik bracht. Ik balanceer graag in een
spanningsveld. Daarom was ik de ideale figuur om een zaak als Yab Yum te
beginnen.

Opvolger Henny Vitali komt net als Heuft ook uit een doodgewoon, hardwerkend
Amsterdams gezin. Zijn overgrootvader arriveerde halverwege de vorige eeuw al
schoorsteenvegend vanuit Italie in Amsterdam.

Dat vak zit nog steeds in de familie, zegt Vitali, voor de tweede keer getrouwd
en vader van drie kinderen. Mijn vader had een garage in Amsterdam-Noord. Toen
hij overleed verbouwde ik die garage eerst tot sportschool en later tot
discotheek, maar er moest altijd geld bij. Ik handelde ook nog in potten en
pannen langs de deuren en in Artis verkocht ik snoep en ijs. Tot ik zeven jaar
terug naar de camping op de Veluwe reed en 's avonds laat bij een afgelegen
boerderij een parkeerterrein bomvol auto's zag. Ik werd nieuwsgierig en ben er
uiteindelijk met een kennis een kijkje gaan nemen. We wisten niet wat we zagen:
honderden naakte mensen, die zich uitstekend vermaakten in een zogeheten
parenclub.

Vitali zag onmiddellijk de kans om een einde aan zijn voortdurende financiele
problemen te maken. De ex-handelaar in potten en pannen opende korte tijd later
in de voormalige garage van zijn vader de parenclub Club of the Year Paradise.

Ik wist niet wat me overkwam, zegt hij. Het geld stroomde binnen. Er komen
wekelijks zo'n zes- tot zevenhonderd mensen. Het is het liefste publiek dat ik
ken. Nooit rottigheid. Maar het probleem was wel dat mijn vrouw Ria er van het
begin af aan tegen was. Zij heeft er ook nauwelijks een stap binnen gezet. Toch
is het achteraf wel de basis geweest, waardoor ik in staat was om Yab Yum te
kopen.

De echtgenote die eerst zulke ernstige bezwaren tegen Club Paradise had, is nu
elke avond een opvallende verschijning in Yab Yum. Daar heet zij, stijlvol
gekleed, de gasten welkom. Henny Vitali zegt: Ze heeft daar minder moeite mee,
omdat hier veel discreter wordt gewerkt.

Haar belangrijkste taak is de begeleiding van de zestig gastvrouwen, die in
wisselende diensten de clientele verwennen. Een taak die momenteel door Heuft's
derde vrouw Mony wordt uitgeoefend. Theo Heuft: Er zijn natuurlijk altijd
typisch vrouwelijke problemen, die het beste door een vrouw kunnen worden
opgelost. Ze zal ook een voorname rol spelen bij de selectie van nieuwe
gastvrouwen, want het verloop is hier groot.

De dames van Yab Yum werken zo'n twee tot drie avonden per week van acht uur 's
avonds tot vier uur 's nachts en verdienen daarmee een fortuintje van zo'n
100.000 gulden per jaar. Het zijn vrijwel allemaal blanke Nederlandse vrouwen
tussen de 20 en 25 jaar. Per avond zijn er gemiddeld 22 aanwezig om een
gezelschap van zo'n veertig mannen een onvergetelijke avond te bezorgen.
Gemiddeld besteden de heren volgens Theo Heuft ieder zo'n 1000 gulden. En dat
gaat zeven dagen in de week door, zegt hij. Alles gaat hier uit vrije wil. Dat
geldt vooral voor de gastvrouwen. En een gouden regel is, dat de klant nooit
rechtstreeks afrekent met zijn gastvrouw. Dat beschouw ik als een vernedering
voor de dames. De klant betaalt aan de receptie. Meestal keurig met een credit
card.

De meeste vrouwen blijven niet langer dan twee jaar. Elke week gaat er wel
eentje weg en komt er weer eentje bij, zegt Heuft. Ze moeten er goed uitzien,
hun talen spreken en een gesprek op een redelijk niveau kunnen voeren. Er zijn
vrouwen bij die een klein gezinnetje hebben en de hypotheek op hun huis komen
verdienen, maar ook stewardessen en enkele studentes. Een kleine categorie doet
het echt als hobby. De ervaring is dat de meisjes die uitsluitend voor het geld
komen, er eigenlijk niet geschikt voor zijn. Ze moeten gewoon van deze ambiance
houden.

Alle vrouwen staan niet bij Yab Yum op de loonlijst, maar zijn in een aparte BV
geregistreerd als zelfstandige ondernemers die hun geld verdienen met
'promotionele activiteiten'.

Theo Heuft is er een meester in om de morele bezwaren die nog steeds in de
maatschappij leven tegen het zogenaamde 'gelegenheid geven', te bagatelliseren.
In alle toonaarden steekt hij de loftrompet over het succes van zijn onderneming
en met een groot gevoel voor public relations probeert hij de wereld ervan te
overtuigen, dat niemand aanstoot hoeft te nemen aan de gang van zaken in zijn
seksparadijsje. Alsof een vrijage in Yab Yum net zo eerbaar is als een bezoek
aan het Rijksmuseum.

Protesten uit de emancipatiebeweging dat hij zich schuldig maakt aan
vrouwenonderdrukking, wimpelt hij af: Er wordt hier niemand gedwongen. Dus die
veroordeling is niet terecht. Een stratenmaker verdient met zijn lichaam zijn
brood, als een vrouw dat wil mag ze dat toch ook doen?.

Over het louche karakter dat prostitutie toch nog altijd heeft, zegt hij:
Eigenlijk verkoop ik dromen. Onze klanten zoeken hier spanning en avontuur en
allemaal willen ze graag horen hoe goed ze wel zijn. Hier kunnen ze hun
erotische dromen waarmaken.

Wij vragen Heuft: Ben je zelf nooit bezweken voor de verleiding?.

Hou op!, zegt hij. Ik ben nu gelukkig met mijn derde vrouw Mony. Maar ik ben ook
wel eens volledig verdwaald geweest in mijn eigen tent.

Voor de voormalige handelaar in bieren en limonades is de DROOM in elk geval
uitgekomen. Vierentwintig jaar geleden ontdekte hij een gat in de markt en hij
is nu multimiljonair. Nog niet zo lang geleden heeft hij nog overwogen met Yab
Yum naar de beurs te gaan. Net als Ajax. Het zou een stap zijn geweest die de
hele financiele wereld op zijn grondvesten had doen schudden. Beleggen in een
bedrijf dat notabene nog steeds niet gelegaliseerd is!.

Theo Heuft: Er is geen land ter wereld waar zo'n tolerantie voor dit soort clubs
is als in Nederland. We zijn altijd gedoogd. Volgend jaar wordt het zogenaamde
bordeelverbod wettelijk opgeheven en is dit eindelijk een legaal bedrijf. Een
beursgang was voor Yab Yum heel reeel geweest. De winst is uitstekend en de
toekomst biedt fraaie perspectieven. Maar ik heb uiteindelijk toch besloten de
zaak aan Henny Vitali te verkopen. Ik geloof dat hij de man is die mijn
levenswerk op een goede manier kan voortzetten.

Dus het heeft niets te maken met de hardnekkige berichten, dat je gezwicht zou
zijn voor bedreigingen uit de onderwereld? vragen wij.

Die verhalen ken ik natuurlijk ook, zegt hij ontspannen. Maar ik heb nooit een
cent protectie betaald. Anders was ik allang gestopt. Het is volslagen onzin.

Hij kijkt terug op een fantastische periode in zijn leven. Ik ben er trots op,
dat ik deze bedrijfstak een veel beter imago heb gegeven, zegt Theo Heuft. Ik
heb er nu vierentwintig jaar ingezeten en ik kan wel zeggen: 'Het was een groot
feest!'

LOAD-DATE: April 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               62 of 79 DOCUMENTS

                                  De Telegraaf

                                 April 12, 1999

ANGEL WIL NIET LEKKER DOORPIKKEN

LENGTH: 650 words


Eenheid ontbreekt bij Toneelgroep Amsterdam Angel wil nietlekker doorprikken .

Toneelgroep Amsterdam met 'Angst en ellende in het rijk van Kok'; tekst: Guus
Vleugel, Ton Vorstenbosch; regie: Gerardjan Rijnders; decor: Paul Gallis; spel:
o.a. Kees Hulst, Kitty Courbois, Hugo Koolschijn, Janni Goslinga; gezien:
Stadsschouwburg Amsterdam. PETER LIEFHEBBER .

Homo's, Marokkanen, (PvdA-)politici, Amsterdamse grachtengordeldieren, de
'gewone man', iedereen kan desgewenst wel een steen des aanstoots vinden in
Angst en ellende in het rijk van Kok.

Nou ja, steen, steen. Steentje is beter, want zo heel erg hard komt de jongste
satire van Ton Vorstenbosch en zijn vorig jaar overleden partner Guus Vleugel
niet aan.

Kernmotief: de fobie van de oudere homo Aldo voor een pak ransel door
intolerante Marokkaanse jongens. Dat pak slaag volgt inderdaad, maar niet van de
kant van Marokkanen maar van pseudo-bevriende homo-zijde. En de enige Marokkaan
in het stuk is een zachtmoedige, ook al homoseksuele verpleger.

In principe is alles present voor een scherp toegesneden satire, en toch wil de
angel maar niet lekker doorprikken, zodat veel papieren geestigheden onopgemerkt
neerdwarrelen.

Herhalingen.

Hoe dat komt? Om te beginnen denk ik dat Vorstenbosch/Vleugel te veel in
herhalingen zijn vervallen, te veel ook achteraf uitleggen. Een spil-scene als
die tussen homo Aldo en zijn Marokkaanse verpleger is op zich een fraaie vondst,
maar slaat dood als een tot vermoeiens toe uitgesponnen mop. En de punt die aan
het stuk is gebreid, is een flauwiteit van het soort dat je hooguit in een
janboerenfluitjesklucht verwacht.

De structurele gebreken in het stuk stellen nog hogere eisen aan spelritme en
-scherpte dan een satirische komedie altijd al vereist. Maar juist daar schiet
Toneelgroep Amsterdam bij tekort.

Naar mijn indruk heeft regisseur Gerardjan Rijnders zijn acteurs te royaal de
losse teugel gegund bij het maken van hun eigen mannetje of vrouwtje. Het
ontbreekt dan ook fundamenteel aan eenheid. De een staat in een klucht, de
tweede in een komedie, de derde in een tragikomedie, en dat hokt en wrikt van
jewelste.

Tempo.

Hetzelfde geldt voor het ritme. Satire vergt, zoals alle komedie-achtige
stukken, een nauwkeurig georkestreerd tempo, vooral in de hakketakdelen (en die
overheersen per definitie). Iedere ademhaling, iedere komma, ieder rustpunt,
iedere tekstovername behoort zo ongeveer vast te liggen. Waarbij uiteraard, tot
overmaat van ramp, iedereen fris van de lever moet reageren, alsof het allemaal
spontaan ontstaat en elke zin voor het eerst gehoord wordt. Alertheid,
wederzijdse betrokkenheid, concentratie, nergens zijn ze dringender nodig dan in
een komedie.

Maar juist daar bakt de ploeg van Rijnders deze keer niet overmatig veel van.
Individueel wordt er door sommigen best keurig werk geleverd, maar als ensemble
blijft de groep in gebreke. Misschien heb ik het bij het verkeerde eind, maar ik
betwijfel of iedereen er wel voluit in gelooft, zo mat en plichtmatig ziet het
er soms uit.

Oh, er valt zo nu en dan heus nog wel te lachen. Maar in de voorstelling die ik
bijwoonde kwam het welgeteld een keer voor (in een niet eens erg opmerkelijk
zinnetje van Hajo Bruins) dat de tekst en de manier waarop die werd geplaatst,
samen iets extra's genereerden, iets verrassends, iets brutaals komediantesk.
Verder kreeg ik te vaak het verontrustende gevoel, dat je even goed gewoon had
kunnen lezen wat Vorstenbosch/Vleugel er aan vinnigs in hebben gestopt, en dan
had je de slappere rest snel kunnen doorploegen.

Ach nee, het is geen straf om Angst en ellende in het rijk van Kokte bezoeken;
dat vind ik trouwens toch niet zo gauw van theater. Maar naar het verkwikkende,
treiterige, bitse waar je bij een satire op hoopt, zeker bij meesters op dat
vlak als Vleugel en Vorstenbosch, moet je met een lantaarntje zoeken.


LOAD-DATE: April 13, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               63 of 79 DOCUMENTS

                                  De Telegraaf

                                 April 10, 1999

UNIEKE OVERWINNING VAN ONTSLAGEN AGENT OP SUPERIEUREN POLITIETOP IN
VERDACHTENBANK!

LENGTH: 1156 words

DATELINE: RAVENSTEIN


Unieke overwinning vanontslagenagent opsuperieurenPOLITIETOP INVERDACHTEN
-BANK!Ik waste lastig,te mondigen hetging mefinancieelte goedIn de gesloten
wereld van de politie worden veel agenten weggepest of, zo blijkt vaak achteraf,
om drogredenen naar huis gestuurd. Hoofdagent Roel Honig strijdt nu al anderhalf
jaar tegen zijn 'formeel ongeschiktheidsontslag'. Het gerechtshof in Den Bosch
kwam deze week met een uitzonderlijke beschikking: de rechter -commissaris
krijgt opdracht de superieuren van Honig als verdachten te horen. Want iemand na
22 jaar voorbeeldige dienst de laan uitsturen omdat hij een paar asbestplaten
uit zijn schuur haalde, gaat het hof te ver.CHARLES SANDERS.

Roel Honig heeft deze week een belangrijke overwinning geboekt in de juridische
strijd tegen zijn voormalige chefs. Die mogen de rechter-commissaris gaan
uitleggen waarom de hoofdagent van de politie Brabant Noord na een lange en
kreukloze carriere zonder ook maar een gulden wachtgeld het veld moest ruimen.

In de winkel van zijn vrouw, waar Honig nu meehelpt, zegt de 40-jarige: De dag
voor Kerstmis 1997 werd ik ontslagen. De korpsleiding bleek een heel dossier te
hebben opgebouwd. Met als belangrijkste punten mijn contacten met De Telegraaf,
het feit dat ik in 1994 een keer te laat was gekomen, mijn afkeer van het
schrijven van processen-verbaal op momenten dat je het als politieman ook met
een waarschuwing af kan en een overtreding die ik had begaan door te veel
asbestplaten uit een schuur te verwijderen... Voor mij was toen al duidelijk dat
ze een stok zochten om me de dienst uit te slaan.

Achterklap en jaloezie waren volgens Honig de reden dat hij moest verdwijnen.
Zijn vrouw Jeannette deed goede zaken met haar interieurwinkel en toen het stel
ook nog eens een oude boerderij kocht, was dat een doorn in het oog van de
directe chefs van de hoofdagent. Op het moment dat hij parttime ging werken om
zijn echtgenote in de winkel te ontlasten, was de beer pas echt los.

Het doet pijn om na 22 dienstjaren als oud vuil te worden afgedankt, vertelt
Roel Honig. Ik was te lastig, te mondig, het ging me financieel te goed.
Bovendien was ik het vaak niet eens met zaken die, naar mijn mening,
maatschappelijk niet konden. Zo betrapte ik in augustus 1997 Jantje R. bij het
leegroven van een auto. Op het politiebureau lukte het hem de officier van
justitie te overtuigen hem vrij te laten omdat hij die dag erop met vakantie
naar Benidorm ging en hij dat uitje zo nodig had! Toen dat verhaal een dag later
op de voorpagina van De Telegraaf stond en heel Nederland er schande over sprak,
begon de leiding van de politie Brabant Noord met het opbouwen van een dossier
om zo van mij af te komen.Bekeuringen.

Hoewel Honig een graag gezien collega was bij zijn mede-agenten en alles en
iedereen kende in de Brabantse dorpen waar hij surveilleerde, vond zijn teamchef
het maar niets dat hij zo weinig bekeuringen schreef. Precies een jaar geleden
rook diezelfde chef zijn kans toen Honig een schuur sloopte die bij de boerderij
hoorde die zijn vrouw en hij net hadden gekocht. De hoofdagent zou een 'zwaar
milieudelict' hebben begaan en met asbestdelen hebben geknoeid.

Maar ik had alle vergunningen, zegt Honig. Toch werd er een peperduur onderzoek
opgestart, waarbij de politieleiding er niet voor terugdeinsde twee
hoofdinspecteurs en een chef van de divisie zware criminaliteit in te zetten.

De speurtocht leverde niets op, justitie seponeerde de zaak nadat Honig een
boete had betaald voor het persoonlijk losschroeven van de asbestplaten, daar
waar hij een bedrijf had moeten inschakelen. Die overtreding was zijn enige
fout. Toch werd de rekening van de asbestoperatie door het inschakelen van
externe bureaus ruim 25.000 gulden hoog naar huize Honig gestuurd.

Voor mijn chefs was er geen weg meer terug, zegt hij, er werd een
ontslagprocedure opgestart. Alle andere drogredenen werden op een hoop geveegd
en ik werd afgedankt.

Terwijl de juridische procedure die Honig via de Algemeen Christelijke
Politiebond (ACP) bij de bestuursrechter begon om zijn ontslag aan te vechten
nog steeds loopt, toog de strafpleiter, die hij daarnaast in de arm nam, naar
het gerechtshof in Den Bosch.

Advocaat mr. G.G.J. Knoops: Honig heeft in het verleden aangifte gedaan van
vernieling van eigendommen. Toen de politie zijn boerderij binnenviel, werden
monumentale bouwmaterialen meegenomen en vernield. Een schadepost van ruim 8.000
gulden. Het openbaar ministerie wees de aangifte destijds af. Nu heeft het
gerechtshof bepaald dat er wel degelijk vervolging van de politie moet
plaatsvinden. De politie als organisatie is nu verdachte en dat is in Nederland
nog niet eerder voorgekomen.

De rechter-commissaris zal de komende weken de teamchef van Honig horen, evenals
de milieuambtenaren die aanwezig waren op de boerderij van het echtpaar toen
daar het 'asbestonderzoek' plaatsvond.

Individueel werden agenten en rechercheurs in het verleden al vaker
strafrechtelijk vervolgd, zegt zijn advocaat. Maar het feit dat de politie als
organisatie niet langer immuun is, is uniek. De onafhankelijke
rechter-commissaris moet nu onderzoeken of er een bewijsbaar delict heeft
plaatsgevonden toen de politie zo tekeer ging op de boerderij van de Honigs.
Voor mij is het zonneklaar, Roel Honig moest als agent verdwijnen en daarvoor
zijn alle middelen aangewend. Er is wettig bewijs. Je kunt iemand niet ontslaan
op een zogenaamde asbestaffaire die nota bene door justitie wordt geseponeerd!
Dit wordt allemaal nog veel pijnlijker voor de politie Brabant Noord.

Zoals gebruikelijk wanneer zaken onder de rechter zijn, onthoudt de politie zich
van commentaar op de recente ontwikkelingen in de zaak van Roel Honig. Hem is
formeel ongeschiktheidsontslag verleend, daar blijft het namens een
woordvoerster bij. Maar dat de schrik er goed in zit binnen de korpsleiding
bevestigen oud-collega's van Honig.

Zelf hoopt de Ravensteiner te kunnen terugkeren bij de politie. Hij heeft sinds
Kerstmis 1997 geen cent salaris meer ontvangen, moet zijn eigen pensioenregeling
en ziektekostenverzekering betalen. Zoiets doet pijn, zoiets wekt bittere
gevoelens op.

Toch lijkt het tij voor Honig nu te keren. Eerherstel is wat hij wil, dat weegt
zwaarder dan de vele tienduizenden guldens die hij de afgelopen zestien maanden
is misgelopen.Steunbetuigingen.

Een ding heeft me al die tijd op de been gehouden, vertelt hij. Toen ik vorig
jaar mei mijn verhaal in De Telegraaf vertelde, kreeg ik van wildvreemden en uit
alle hoeken van het land steunbetuigingen. Bloemen van gewone burgers, brieven
van hoofdagenten, een telefoontje van een burgemeester. Maar de mooiste reactie
kwam van de dochter van een inmiddels overleden adjudant van de voormalige
rijkspolitie. 'Als mijn vader dit hoort, draait hij zich om in zijn graf',
schreef ze me. Door het grote publiek ben ik al gerehabiliteerd. Nu de
korpsleiding nog.

LOAD-DATE: April 13, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               64 of 79 DOCUMENTS

                                  De Telegraaf

                                 April 6, 1999

DUBBELE SLAGKRACHT NAVO

LENGTH: 536 words


De NAVO gaat de komende tijd dubbel zo hard toeslaan in Joegoslavie, gebruik
makend van de inmiddels betere weersomstandigheden.

De laaghangende bewolking heeft de afgelopen dertien dagen van de luchtacties
precisiebombardementen ernstig bemoeilijkt. Nu is de bewolking echter goeddeels
opgelost, zodat een 'venster' is ontstaan voor de NAVO -piloten.

De niet aflatende vluchtelingenstroom en de slechte omstandigheden waaronder de
Kosovaren moeten worden opgevangen, hebben de Verdragsorganisatie tot de
verdubbelde inzet gebracht.Risico's.

Het betere weer brengt echter ook grotere risico's mee voor de aanvalsvluchten,
vooral voor de gisteren door de NAVO-raad goedgekeurde inzet van 24 Apache
gevechtshelikopters. Zij worden gestationeerd in Noord-Albanie en krijgen
rugdekking van meervoudige raketwerpers en 2600 man troepen.

De Apaches staan bekend als een perfect wapen tegen tanks, die zij al op vier
kilometer afstand kunnen uitschakelen en geven de strijd een andere dimensie: de
NAVO gaat veel dichter op de Joegoslavische troepen zitten, of, zoals de
Amerikaanse minister van Defensie, William Cohen gisteren zei: We gaan jagen op
Milosevic' tanks, zijn pantsereenheden, zijn artillerie en de troepen die zich
bezighouden met de verschrikkelijke etnische schoonmaak.

De gewone burger in Joegoslavie werd gisteren bestookt met televisiebeelden van
NAVO-makelij en strooibiljetten vanuit vliegtuigen. Als u eens wist wat voor een
etnische schoonmaak-methodes er toegepast worden in Kosovo, zou u verbluft zijn,
aldus een van de boodschappen.

Onduidelijk is vooralsnog in hoeverre de Joegoslavische eenheden de afgelopen
weken gebruikt hebben om hun zware wapens en tanks in te graven of in dorpen en
steden te verbergen.Doelen.

Door het opklarende weer konden gisteren al tal van doelen beter bestookt
worden. In Zemun, een voorstad van Belgrado waar de fel-nationalistische
Servische vice-premier Vojislav Seselj burgemeester is, werd het commandogebouw
van de Joegoslavische luchtmacht geraakt. Een brug over de rivier Ibar kreeg een
voltreffer, om te voorkomen dat troepen vanuit Belgrado naar Montenegro zouden
kunnen oprukken, waar gevreesd wordt voor een coup tegen de pro-westerse
regering van president Djukanovic.

Bij de Noord-Servische stad Novi Sad werd een tweede brug over de Donau, de
Vrijheidsbrug, zaterdagavond met een aantal inslagen onbruikbaar gemaakt. Bij de
stad is nu nog een brug over. Een raffinaderij in Pancevo, een brandstofdepot in
Kraljevo, een stadsverwarmingsinstallatie in Novo Beograd en een chemische
fabriek in Lucani, die kruit en raketbrandstof produceerde, gingen in vlammen
op. In de Kosovaarse hoofdstad Pristina kreeg een olie-opslag een voltreffer.

SFOR-troepen in Bosnie hebben zaterdag een spoorlijn tussen Montenegro en Servie
opgeblazen, om te voorkomen dat die door Joegoslavische troepen zou worden
gebruikt.

Voor het eerst zijn het afgelopen weekeinde gevechtsvliegtuigen opgestegen vanaf
Duitse bases. Volgens de NAVO heeft het inschakelen van Duitse vliegvelden ten
doel de Italiaanse bases te ontlasten. Op een basis in de Eifel kwamen dertien
F117 Stealth-bommenwerpers aan, die zullen opereren vanuit Italie.

LOAD-DATE: April 7, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               65 of 79 DOCUMENTS

                                  De Telegraaf

                                 April 1, 1999

GROTE VERDWIJNTRUC: WEG CHALET! BOZE WEST-FRIES 'VERBERGT' VERBODEN
VAKANTIEHUISJE IN ZIJN S CHUUR

LENGTH: 674 words

DATELINE: ABBEKERK


Boze West-Fries 'verbergt'verboden vakantiehuisjein zijn schuurGrote
verdwijntruc:WEG CHALET!De rechter toonde wel begrip, maar wat koop ik
daarvoor?BERRY ZAND SCHOLTEN.

Een hooglopende ruzie met de gemeente over een houten chaletje op zijn erf heeft
Abbekerker John den Hollander nu al een pak ergernis, grote inspanningen en het
lieve sommetje van ruim een halve ton gekost. Dat chalet moet weg, anders laten
wij het doen, dreigde de gemeente Noorder-Koggenland niet lang geleden.

Zover kwam het niet. Eergisteren liet Den Hollander twee kolossale hijskranen
aanrukken en takelde hij het chalet, met betonnen fundering en al, in zijn wel
legale schuur. Nergens staat dat ik het moest afbreken, aldus een razende Den
Hollander, het moest gewoon weg van mijn erf. Nou, dan mag ik het toch in m'n
schuur opslaan?.

De bewoner van het chalet, de 45-jarige landbouwmachine-monteur Klaas de Boer,
is thans wederom 'zonder vaste woon- of verblijfplaats'. De gemeente kan hem
niet helpen aan nieuw onderdak. Desnoods kraak ik de schuur, zegt de verbitterde
De Boer.Genadeloos gestraft.

Het is toch te gek? briest John den Hollander, boekhouder en belastingconsulent
van beroep, als je als goedwillende Nederlander een ander helpt, word je
genadeloos gestraft. Asielzoekers mogen door onze overheid wel in tenten en
barakken worden ondergebracht, maar ik mag geen gewone Nederlander onderdak
aanbieden in een volledig geoutilleerd chalet.

De lijdensweg begon zo'n twaalf jaar geleden aan het Zuideinde 59 in het
West-Friese Abbekerk, in de gemeente Noorder-Koggenland. Wij hebben een 'zeer
moeilijk geval', belde de gemeentelijke sociale dienst Den Hollander op, kunt u
deze mevrouw tijdelijk huisvesten in de caravan op uw terrein? Ze heeft
tientallen katten, ze moet haar huis uit en wij hebben absoluut geen woonruimte
voor haar!.

Stuur haar maar langs, zei Den Hollander spontaan, ik regel het verder wel. De
poezen werden gecastreerd en gesteriliseerd en mevrouw Lenie de Looff trok in de
caravan. Eerst alleen, maar later moest ook haar zoon Joris bij zijn moeder
wonen. Beter voor het kind, oordeelden de bevoegde instanties.Extra ruimte.

Dat kan niet, riep de Raad voor de Kinderbescherming echter, de caravan is veel
te klein, er moet een extra ruimte worden aangebouwd. John den Hollander vroeg
een vergunning aan, die prompt werd verleend, want de gemeente was immers van
een grote zorg af. De sociale dienst betaalde trouw de huurprijs van vijfhonderd
gulden, inclusief gas, licht, water.

Het was een oude caravan, vertelt Den Hollander, toen de vloer instortte,
besloot ik om de zaak rigoureus aan te pakken en een degelijk huisje neer te
zetten. Op een betonnen fundering. Na een jaartje of zes vertrokken Lenie en
haar zoon; de moeder had een nieuwe vriend en Joris maakte keurig zijn
schoolopleiding af. Het 'moeilijke geval' van de gemeente was dus prima op z'n
pootjes terechtgekomen, mede door het goede, particuliere sociale werk van Den
Hollander en zijn vrouw Marjan. Inmiddels was er een degelijk houten chaletje
verrezen op het ruime erf aan het Zuideinde. Toen dat na Lenies vertrek leeg
stond, meldde Klaas de Boer zich, die tot dan een zwervend bestaan had geleid.
Wel ja, trek er maar in, als je de huur maar betaalt, zei Den Hollander. Hij
legt uit: Klaas was ook een 'sociaal geval', er waren nogal wat deurwaarders op
zoek naar hem, maar... hij heeft altijd hard gewerkt als monteur en hij heeft
nooit enige uitkering genoten. Dus ik dacht: 'die help ik ook!' Dat was mis. Er
kwamen ambtenaren van de gemeente langs, het chaletje moest weg en de zaak werd
zelfs uitgevochten voor de president van de Alkmaarse rechtbank. Ik verloor,
want ik had tenslotte illegaal gebouwd. De rechter toonde wel veel begrip, maar
wat koop ik daarvoor?.

Gemeentesecretaris Van Wijk van Noorder-Koggenland pareert: Dit is een simpel
geval van handhaving van de wet op de ruimtelijke ordening. De heer Den
Hollander heeft alle juridische wegen bewandeld en hij heeft zijn gelijk niet
kunnen halen.


LOAD-DATE: April 2, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               66 of 79 DOCUMENTS

                                  De Telegraaf

                                 April 1, 1999

ODESSA SKY WORDT EERSTE NEDERLANDSE CRUISESCHIP SINDS JAREN ROTTERDAM THUISHAVEN
HOLLANDS ZEEPALEIS

LENGTH: 692 words

DATELINE: ROTTERDAM


Odessa Sky wordt eerste Nederlandsecruiseschip sinds jarenRotterdam thuishaven
Hollands zeepaleis Bijna was feestin Maasstadniet doorgegaanFRED PRUIM.

Sinds het vertrek van de roemruchte Holland Amerika Lijn heeft Nederland weer
een echte Hollandse cruisemaatschappij binnen zijn grenzen. Vandaag, op 1 april
(geen grap!), wordt het vlaggenschip van Club Cruise, want zo heet de rederij,
met enige tamtam binnengehaald in zijn thuishaven Rotterdam.

In het kantoor van Club Cruise, op de 16e verdieping van een splinternieuwe
kantoortoren op het Rotterdamse stadsdeel Kop van Zuid, is het een en al
hectiek. Mensen rennen en vliegen over de gang, telefoons rinkelen
onophoudelijk. Medewerkers van een computerfirma zijn in de weer met het testen
van enkele beeldschermen, terwijl her en der staand wordt vergaderd.

In deze ongeorganiseerde bende loopt financieel directeur Leen Reedijk wat
zenuwachtig heen en weer. Ach, dat hectische, dat hoort erbij. Het zou niet goed
zijn als er geen activiteit was.

Ruim een jaar geleden trok Club-Cruisedirecteur Gerard van Leest de stoute
schoenen aan en kocht voor een slordige twintig miljoen gulden uit een
faillissement het Oekraiense passagiersschip Odessa Sky. In de tijd die volgde
verspijkerde hij voor enkele tientallen miljoenen guldens om er een up-to-date
cruiseschip van te maken, dat volledig aan alle hedendaagse eisen voldoet.

Wereldhaven nummer 1 Rotterdam werd gekozen als 'thuisfront' voor de Club 1,
zoals de Odessa Sky werd omgedoopt. Temeer daar de Maasstad er alles aan had
gedaan om een graantje mee te pikken op de snelgroeiende cruisemarkt. Zo werd
twee jaar geleden een heuse cruiseterminal geopend, waar de grootste
passagiersschepen ter wereld kunnen afmeren.

Enkele weken geleden echter leek er een kink in de kabel te komen en dreigde
Club Cruise Rotterdam te verruilen voor Scheveningen. De exorbitante hoogte van
de havengelden en de slechte parkeermogelijkheden voor de honderden
cruisegangers waren Club Cruise een doorn in het oog. Na enkele 'verhelderende'
gesprekken, zoals financieel directeur Reedijk het noemt, kon het licht alsnog
op groen.

Aanvankelijk zou de Club 1, ruim 160 meter lang, 22 meter breed en dik 50 meter
hoog, vorige week al naar Rotterdam komen. De eerste meerdaagse trip moest dan
ook halsoverkop worden opgeschoven. Reedijk: Het was heel simpel: de verbouwing
was nog niet klaar. Je kunt moeilijk een paar honderd passagiers over de vloer
hebben, terwijl de bouwvakkers nog staan te zagen en timmeren.

Toch zullen de eerste cruisepassagiers niet ontkomen aan verflucht en wellicht
ook wat zaagsel op de vloer. Zelfs gisteren, toen het schip vanaf de verbouwplek
in Duitsland naar Rotterdam opstoomde, waren nog tientallen werklui koortsachtig
bezig om de laatste hand aan het in- en exterieur te leggen.

De uitloop van de werkzaamheden zal er in ieder geval toe leiden, dat de
passagiers op de zogenoemde 'maidentrip', die voor morgen gepland staat, nog
geen gebruik kunnen maken van het zwembad. Het gaat om de lezeressen van een
bekend roddelblad. Helaas kunnen zij dus nog geen duik nemen, maar voor de rest
hoeven ze echt niet bang te zijn voor rommel aan boord, vertelt Reedijk.'Gewone
man'.

Club Cruise zegt trouwens sowieso op de 'gewone man' te mikken. Een cruise wordt
door veel mensen geassocieerd met ver en vooral erg duur. Wij willen dit soort
vakanties voor iedereen betaalbaar maken.

Vooralsnog zijn er voor de ongeveer duizend passagiers een- en meerdaagse trips
te boeken naar bijvoorbeeld Engeland, Noord-Europa en de Kanaaleilanden.

Thuishaven Rotterdam is enorm blij met de komst van Nederlands eerste
cruiserederij sinds vele jaren. Volgens directrice Mai Elmar van de stichting
Cruise Rotterdam is het een belangrijke stap om de Maasstad (weer) op de
wereld-cruisekaart te zetten.

De Club 1 zal vandaag dan ook warm worden onthaald. Op tweede paasdag kunnen
alle Rotterdammers tijdens een open dag kennismaken met het schip, volgende week
zijn er optredens van Frans Bauer, Lee Towers en Laura Fygi. Laten de
Nederlanders dus zorgen dat ze de boot niet missen, lacht Reedijk.

LOAD-DATE: April 2, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               67 of 79 DOCUMENTS

                                  De Telegraaf

                                 March 15, 1999

VROUW - EVELINE HERFKENS OP WERKBEZOEK IN MOZAMBIQUE ONTWIKKELINGSWERK MET EEN
VROUWELIJK TREKJE

LENGTH: 809 words


doorBERTJAN TER BRAAK.

ANGOCHE Er zijn een paar dingen die opvallen tijdens het werkbezoek van de
Nederlandse minister van Ontwikkelingssamenwerking aan het verre en straatarme
Mozambique: steevast een glimlach, onberispelijke kleding (of ze nu in
ministeries of in armenwijken rondloopt), met grote regelmaat een sigaret en
bovenal een grote betrokkenheid bij het lot van de gewone vrouw.

Eveline Herfkens heeft haar compassie voor 'swerelds armsten opgedaan in haar
jeugd in Venezuela, vertelt zij. Daar werd ik als kind voor het eerst
blootgesteld aan het armoedeprobleem. Ze heeft haar sporen op het gebied van
ontwikkelingshulp allang verdiend, ook al is ze pas sinds afgelopen zomer voor
het eerst minister. Zij was al een aantal keren genoemd voor de functie, maar
moest het steeds afleggen tegen haar gedreven voorganger en partijgenoot Jan
Pronk. In de tussentijd bracht zij acht jaar door ten kantore van de Wereldbank,
een van de belangrijkste bewakers van het huishoudboekje van
ontwikkelingslanden.

Maar dit doe ik het liefst! Met een groot armgebaar wijst zij om zich heen naar
de armelijke huisjes in een buitenwijk van Angoche, een kustplaats in
Mozambique. Een aantal ontwikkelingswerkers hebben hun projecten even eerder in
een zaaltje uitgelegd, nu loopt ze op straat, knoopt gesprekjes aan met de
bewoners over de nieuw aangelegde waterleiding. Liefst met vrouwen, over
alledaagse dingen.

De minister had het niet hoeven zeggen. Iedereen kan zien dat zij zich hier in
haar element voelt. Er is geen gebrek aan vrouwenprojecten in Mozambique en
Herfkens wil het werk met eigen ogen zien. Zoals hier in Angoche, waar vrouwen
een eigen spaarproject hebben. Nog zittend achter een tafel laat zij vrouwen
uitleggen hoe het systeem werkt, ze tonen hun spaarbankboekjes met de zegels
voor elke inleg. Wat ga je er nu straks van kopen? wil Herfkens weten. Een
naaimachine, zegt er een. Potten en pannen, denkt een ander. Maar ze moeten ook
toegeven dat ze soms gewoon eten moeten kopen van het geld, als de rijstoogst
voorbij is en er geleefd moet worden van de karige opbrengst van houtverkoop.
Voorlopig blijft het eerbiedig: de gewone vrouw tegenover de minister.

Dat is niet een situatie die de minister erg bevalt. Dus kruipt zij weg achter
haar tafel en gaat ze bij de vrouwen op de rieten matten op de grond zitten.
Even zijn ze verrast, maar de minister uit het verre Nederland wenkt ze
dichterbij te schuiven. Dat breekt het ijs. Vanaf nu is het vrouwen onder
elkaar, die praten over de dingen des levens.

Als Herfkens duidelijk maakt dat ze verder moet, klinkt de zang weer op en komen
de vrouwen weer in beweging. En Herfkens danst mee, stralend, al moet zij in de
bloedhete stoffige hoofdstraat wel glimlachend toegeven dat het soms hard werken
is, als minister.

Even later dwalen we door een enorme verwerkingsfabriek van cashewnoten, een van
de belangrijkste producten van het land. Bij het geluid van de ouderwetse
machines vergaan horen en zien je. De bedrijfstak wordt ernstig bedreigd doordat
de Wereldbank verordonneerd heeft dat er geen beschermde tarieven mogen worden
gehandhaafd. De verouderde fabriek kan niet concurreren met de gemoderniseerde
industrieen in bijvoorbeeld India. De verwachting is dat hij binnen een jaar zal
moeten sluiten.

Overal toont Herfkens zich even geinteresseerd. Ze weet van soortgelijke
situaties, vertelt ze en wil hier het naadje van de kous weten. Heel af en toe
schiet ze in haar enthousiasme door. Zoals wanneer zij stelt dat het tijd is dat
de mannen zich eens anders gaan gedragen. Stralend vraagt zij aan een bewoonster
of het niet een goed idee zou zijn om haar zoon anders op te voeden. Als alle
vrouwen dat zouden doen, zou de wereld er over een generatie heel anders
uitzien! zegt zij. De vrouw reageert terughoudend. Geen wonder, op een meter of
vier afstand staat haar man, met wie ze straks verder moet als die minister al
lang weer naar Nederland is afgereisd. Herfkens laat zich er niet door
weerhouden: Het idee staat haar wel aan, glimlacht ze.

De minister heeft duidelijk laten blijken dat ze hulp wil bieden bij het nieuw
leven inblazen van tal van gebruiken en traditionele vormen. Maar hoe rijmt zij
dat met het aantasten van de aloude taakverdeling tussen man en vrouw? Dan
hebben we het over schendingen van de mensenrechten, pareert zij. We moeten er
echt vanaf dat meisjes op hun twaalfde jaar worden uitgehuwelijkt. Centraal
staan de reproductieve rechten van de vrouw. Meer inspraak voor de vrouw. En
weet je, kijk maar om je heen, geroerd wordt er toch in deze maatschappij. Zelfs
hier in de stoffige straatjes van Angoche zie je de verschijnselen: Amerikaanse
sigarettenmerken zijn doorgedrongen en het logo van Coca Cola kun je niet meer
heen. Als er dan toch geroerd wordt, laat het dan ten goede komen aan de vrouw.


LOAD-DATE: March 17, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               68 of 79 DOCUMENTS

                                  De Telegraaf

                                 March 12, 1999

ONGEREPT ENGELAND OPEN VOOR WANDELAARS

LENGTH: 353 words


Fervente wandelaars jubelen, grootgrondbezitters in Engeland en Wales
knarsetanden. De regering gaat elke burger het wettelijke recht geven om zoveel
hij wil rond te dolen over de ruim anderhalf miljoen hectare ongecultiveerde
veengronden, heide, heuvels en bergen die eeuwenlang de landeigenaren voor het
publiek verboden terrein zijn verklaard. Volgens schattingen krijgt de wandelaar
vier keer meer vrije natuur tot zijn beschikking dan nu.

De Ramblers' Association, de organisatie van trekkers met meer dan 100.000 leden
en 840 aangesloten wandelclubs, heeft sinds de oprichting zeventig jaar geleden
vergeefs voor dit recht gestreden. Zij is dan ook uitzinnig blij met deze
fundamentele verandering in de wet, aldus campagneleider David Beskine.

Zodra de wet is ingevoerd, wat wel twee jaar kan duren, zal de hertog van
Westminster bijvoorbeeld niet meer zijn Woud van Bowland in Lanca-shire, in het
noordwesten, hermetisch mogen afsluiten. Noch kan Lord Savile de woeste
veenmoerassen van Yorkshire, de wereldberoemde 'Wuthering Heights' van
schrijfster Emily Bronte, voor het gewone volk verborgen houden.Onverlaten.

De grondbezitters zijn in alle staten omdat zij vrezen dat hun land en oogst
worden vertrapt en bevuild, en zij voor de kosten opdraaien. Veel (meestal
rijke) landeigenaren zien in de meeste wandelaars onverlaten uit de stad die
geen respect voor de natuur hebben en grazende schapen of korhoenders met hun
geklets de stuipen op het lijf jagen.

Maar de grootste hekel hebben zij aan de 'ramblers', stereotiep gehuld in korte
broek, lange wollen kousen en voorzien van wandelstok.Dat zijn echte
kilometervreters die het liefst buiten de uitgestippelde paden lopen en met
kompas dwars door de heuvels hun weg zoeken. Dat recht krijgen ze nu voor de nog
in kaart te brengen aangewezen gebieden.

De nieuwe wet zal zeer waarschijnlijk een forse toename van paden betekenen. Een
landeigenaar leidt de massa immers liever langs een door hem uitgestippelde
route dan dat de menigte overal gaat zwerven en de picknickmand op het favoriete
plekje van de landeigenaar neerzet.

LOAD-DATE: March 15, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               69 of 79 DOCUMENTS

                                  De Telegraaf

                                 March 9, 1999

STAN HUYGENS JOURNAAL: HET ONTROERENDE VERHAAL VAN EEN ROMAN OV

LENGTH: 745 words


Het ontroerende verhaal van een Romanov.

De Apeldoornse businessclub Parksocieteit Marialust had voor zijn traditionele
liefdadigheidsdiner wederom een interessante eregast weten te strikken.

Wederom, want vorig jaar kwam, dank zij de goede diensten van Leo van de Kant
van het Maastrichtse 'Internationaal Sprekersbureau Assemblee', het Poolse
fenomeen Lech Walesa in Apeldoorn zijn lotgevallen vertellen.

Dit keer was de eregast de 76-jarige Nicolaas Romanov, die thans hoofd van de
familie is. Hij is een directe nazaat van de in 1918 vermoorde laatste tsaar,
Nicolaas II. Voor het eerst was hij in Nederland.Kerkdienst.

Hij was het ook die vorig jaar juli tijdens het overbrengen van de stoffelijke
resten van de vermoorde tsarenfamilie van de stad Jekaterinenburg in de Oeral
naar St. Petersburg en de kerkdienst aldaar, president Jeltsin begeleidde.

Romanov, woonachtig in Zwitserland, 'every inch a gentleman', heeft charme, en
is bovendien een wijs man.

In de huidige uiterst onzekere situatie in Rusland zou het niet goed zijn om
weer een tsaar te hebben. Wat zou je moeten doen als het nog slechter gaat, hem
weer afzetten?, meende hij. Nee, dan is de situatie van de monarchie in
bijvoorbeeld Denemarken of Nederland veel beter.Ambitie.

Voorlopig is voor Rusland het presidentiele systeem het beste. En mocht het in
de toekomst beter gaan; ikzelf heb geen enkele ambitie om zo'n rol te spelen,
vertelde hij mij tijdens het aperitief.

Conform de traditie verliep de troonopvolging bij de tsarenfamilie uitsluitend
volgens de mannelijke lijn.

Romanov: Onze familie heeft thans 35 leden. Ikzelf heb geen zoons, alleen een
dochter. De nummer twee in de opvolging is mijn broer Dimitri, die in Denemarken
woont; hij heeft echter geen kinderen. De derde is mijn neef Michael, in
Australie woonachtig en ook kinderloos.Speech.

De vierde is een andere neef Andrew. Hij woont in Californie en heeft drie
zoons, van wie Alexis de oudste is.

In een ontroerende speech verhaalde Romanov over de gedenkwaardige dag vorig
jaar juli, toen de vermoorde tsarenfamilie met veel officieel eerbetoon opnieuw
ter aarde werd besteld.

Ook de nazaten van de bedienden en de lijfarts, die samen met de tsaristische
familie kort na de oktoberrevolutie werden vermoord, waren aanwezig als symbool
dat niet alleen de Romanovs hadden geleden, maar ook de gewone man, en Rusland,
benadrukte Romanov.

Het was alsof deze zwarte bladzijde toen definitief werd omgeslagen, aldus
Nicolaas Romanov, die voor de in avondkledij gestoken genodigden bekende, dat
men nog steeds niet weet wie uiteindelijk de beslissing heeft genomen om de
tsarenfamilie te doden: Ik denk dat het Lenin zelf was.Stroming.

Ook de Russische ambassadeur Alexander Khodakov, sinds mei in ons land en die al
prima Nederlands spreekt, gaf acte de presence. Hij vertelde dat Russische
diplomaten geen lid van een politieke partij mogen zijn.

Maar, zo verklapte hij, ik heb liberale sympathieen. Ik schat dat zo'n 15% van
de bevolking die stroming aanhangt, hoewel het probleem is dat er teveel
liberale partijen zijn. Er zijn twee grote en drie kleine partijtjes.

Openhartig constateerde hij dat hij vroeger lid van de communistische partij
was. Anders kon je geen diplomaat worden, aldus Khodakov, die al 25 jaar in de
buitenlandse dienst verkeert en nu voor het eerst ambassadeur is.Probleem.

Toen de Gelderse commissaris der Koningin, Jan Kamminga hem zei dat Nederland en
het westen Rusland graag wilden helpen, maar met het probleem kampte hoe dat dan
eigenlijk wel zou moeten, bekende de ambassadeur: Wij weten het ook niet
precies.

De eveneens aanwezige Rekenkamerpresident mr. Henk Koning is bezig aan zijn
laatste dagen in deze belangrijke functie. Toen tijdens een genoeglijk
coterietje werd gespeculeerd over zijn opvolging was de rol van Koning er een
van vooral veel glimlachen.

Jan Kamminga had er zo zijn ideeen over. Er zijn twee goede kandidaten vanuit de
Rekenkamer zelf. De PvdA-er Saskia Stuiveling, die echter het nadeel heeft dat
zowel de vice-voorzitter van de Raad van State, als de voorzitter van de Tweede
Kamer partijgenoten zijn.

De CDA-er Ad Havermans, eveneens werkzaam bij de Rekenkamer, heeft volgens
Kamminga, het voordeel dat het CDA enige belangrijke burgemeestersposten heeft
moeten inleveren en dat men bij de Provinciale Staten goed gescoord heeft. Ik
denk dat Havermans goede papieren heeft, aldus Kamminga.


LOAD-DATE: April 27, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               70 of 79 DOCUMENTS

                                  De Telegraaf

                                 March 6, 1999

KAMPERS VOELEN ZICH BEDREIGD DOOR AFSCHAFFEN WOONWAGENWET VREES VOOR INVASIE VAN
CRIMINEL E BURGERS

LENGTH: 1793 words


afschaffen Woonwagenwet vrees voor invasie van criminele 'burgers' KAMPERS
VOELEN ZICH BEDREIGD...Nu we uit pure nood in de hennep gaan, worden we
overvallen door politiemachtVoor onze kinderen zullen geen standplaatsen meer
zijn.

Deze week kwam een einde aan de 81 jaar oude Woonwagenwet, in het leven geroepen
om de problematiek rond 'kampers' te regelen. Reden voor de opheffing: in
Nederland is iedereen gelijk en dus heeft een op een bevolkingsgroep gerichte
wet geen bestaansrecht. Woonwagenbewoners vrezen dat hun kampen zullen worden
overspoeld 'burgers', waardoor volgende generaties geen standplaats meer
krijgen.

Terwijl al wordt gedreigd met 'escalaties', sloegen politie en justitie dinsdag
op vijftien locaties in Noord-Holland toe. Mobiele eenheid en 225 agenten
arresteerden 34 kampers en namen hennepplanten, wapens, sieraden, kristal en
geld in beslag.

Scharesliep, venten, tuinen winterklaar maken, ze hebben ons alles afgepakt,
meent woonwagenbewoonster Lenie Terpstra. Als we dan uit pure nood maar in de
hennep gaan, wordt een half leger politiemensen ingezet!.

door CHARLES SANDERS.

HOLLANDSCHE RADING, zaterdag.

Het lijkt wel of er een veldslag heeft plaatsgevonden aan de Brink in Beverwijk.
Opengebroken deuren, weggerukte elektriciteitsmeters, ingeslagen ramen. En, op
iedere hoek van het woonwagenkamp: hun wonden likkende bewoners.

Zoals Henny Pleging, die met zijn vrouw bezig is de door de mobiele eenheid
ontruimde schuur achter zijn villa-op-wielen schoon te maken. Hij neemt ons
argwanend op, wil eigenlijk niet praten, de stereotype vijandige houding van
bijna alle kampers tegenover buitenstaanders. Maar zijn vrouw is zo
verontwaardigd dat zij haar mond niet kan houden, waardoor ook Pleging zelf maar
overstag gaat.

In zijn met veel kristal, messing en kamerbreed tapijt uitgedoste woonwagen zegt
hij: Was de politie ook zo massaal uitgerukt als die paar marihuanaplantjes van
mij op een zolder van burgersin Amsterdam-Noord hadden gestaan? Vast niet! Het
is het oude liedje, er is iets mis op het woonwagenkamp en dus sturen we er een
complete politiemacht op af.

De vrouw van de kamper, zwaar verongelijkt: Ze hebben niet alleen onze schuur
leeggehaald, maar ook nog eens de elektriciteitsmeter van de muur gerukt.
Vanwege illegale tap wordt dat ding gecontroleerd. Nu heb ik geen warm water,
geen verwarming... Ik kan niet eens koffie zetten of koken voor de kinderen.

Afgelopen dinsdagmiddag vielen agenten en pelotons mobiele eenheid vijftien
woonwagenkampen in de IJ-mond en Noord-Holland binnen. Na een goed voorbereide
actie namen meer dan 300 politiemensen 40.000 hennepplanten, wapens, geld,
sieraden en een grote hoeveelheid Swarovski-kristal in beslag. Vierendertig
kampers gingen, veelal geboeid, richting politiebureau. Acht van hen werden
later in verzekering gesteld.

Henny Pleging zag het op een afstand gebeuren: Ik kon nog net een taxi nemen en
wegkomen. Maar ik zal ongetwijfeld door de rechtbank worden veroordeeld voor de
planten die ik in mijn schuurtje had. Wie fout is, moet niet zeuren, dat weet ik
best. Maar om complete gezinnen van elektriciteit te beroven, om met helikopters
infrarood-foto's te laten maken van woonwagenkampen, om met kogelvrije vesten
hier binnen te vallen... Gaat dat niet wat ver?.

Volgens politie en justitie niet. Die zijn inmiddels door schade en schande wijs
geworden. Als je iets of iemand uit een woonwagenkamp wilt halen, moet je dat
goed voorbereid doen. Want veel kampen zijn, zo is in het verleden telkens weer
gebleken, broeinesten van illegale handel en criminaliteit.

Al wil Peter Rooze van de politie Kennemerland niet bevestigen dat om die
redenen zo'n enorme politiemacht richting de vijftien kampen werden gestuurd.

Er waren klachten uit de buurt over stank, zegt hij, het betrof hier puur een
actie op soft drugs. Omdat het om meerdere centra ging ik heb een hekel aan het
woord kamp zijn we met veel mensen in actie gekomen. Anders waarschuwen ze
elkaar en vind je niets meer op het moment dat je bij de tweede locatie gaat
zoeken. Je mag er natuurlijk nooit van uitgaan dat iets escaleert, maar toch.

Escaleren deed het de afgelopen jaren volop rond met name de grote
woonwagencentra.

Zo was het beruchte kamp De Kievit aan het Dijkje tussen Rotterdam en Ridderkerk
in het verleden tal van keren het toneel van zware gevechten tussen kampers en
mobiele eenheid. In 1993 was er grote maatschappelijke verontwaardiging toen de
Italiaanse crimineel Filippo A. het kamp was binnengevlucht en de officier van
justitie besloot de achtervolgende politiemacht terug te trekken uit angst voor
levensgevaarlijke situaties..

Soortgelijke wantoestanden waren jarenlang aan de orde van de dag aan de
Huppeldijk in Utrecht en op locaties in Brabant en Limburg. Recent durfde de
politie een kamp in het Zuid-Hollandse Stolwijk niet binnen uit vrees dat een
gegijzelde baby zou worden gedood.

En vorige week sloeg de Amsterdamse politie toe in een kamp aan de Osdorperweg.
Na vermoedens dat er een levendige vuurwapenhandel plaats vond, vielen drie
arrestatieteams en pelotons mobiele eenheid het centrum binnen. De buit:
geluiddempers, laserpennen, duizend stuks munitie, 55 splinternieuwe pistolen en
127 patroonhouders. Negen kampers werden afgevoerd.

Er zijn in Nederland ongeveer 40.000 woonwagenbewoners die in zeventien grote en
350 kleine kampen leven. Vanaf 1968 probeerde het toenmalige ministerie van VROM
de mensen in twintig grote regionale centra onder te brengen. Maar toen de al
veel eerder gesignaleerde problemen met kampers schoolverzuim, hoge
werkloosheid, crimineel gedrag alleen maar verder escaleerden, werd in de jaren
tachtig weer gekozen voor deconcentratie en schoten kampen met maximaal twintig
wagens als paddestoelen uit de grond. Op dit moment staan 2.000 kampers, nu nog
vaak bij hun ouders in de woonwagen levend, op de wachtlijst voor een
standplaats.

Een lijst die, sinds maandag jl. de Woonwagenwet werd afgeschaft, alleen maar
zal groeien. Want ook niet-woonwagenbewoners mogen nu in de centra hun geluk
zoeken. Politiek Den Haag vindt, na jaren van verhitte discussies, dat een op
een bevolkingsgroep gerichte wet anno 1999 niet meer kan. Het zou stigmatiserend
werken. Mensen die in hun gemeente op de wachtlijst staan voor een gewone
woning, mogen vanaf 1 maart ook kiezen voor een plekje in een kamp.

Hoe tegenstrijdig dat voor de buitenwacht ook klinkt, kampers zelf zeggen door
dit alles te vrezen voor een toename van de criminaliteit. Want, zo stellen zij,
veel a-sociale en criminele burgers, die in een gewone woonwijk niet worden
getolereerd, zullen nu hun toevlucht tot de kampen zoeken. Want daar staan
bewoners boven de wet en kan immers alles, zo is het imago..

In haar woonwagen op nummer acht in de Egelshoek, een kamp tussen Hilversum en
Hollandsche Rading, wil Lenie Terpstra wel in haar glazen bol kijken. De vrouw,
voor veel kampers het gezicht van mobiel wonend Nederland, zegt niet vrolijk te
worden van het toekomstperspectief voor haar mensen.

Eerst hebben ze ons op plekken gezet waar 'gewone' Nederlanders niet wilden
zitten, zegt ze. Bij de gasfabriek, naast de begraafplaats, onder het station en
op de vuilnisbelt. We moesten eerst groter groeien, daarna weer kleiner worden.
Er is met ons gezeuld en gesold, de vooroordelen werden nog eens lekker
aangedikt door telkens weer met grote politiemachten binnen te vallen... En nu
krijgen we, als klap op de vuurpijl, burgers op ons dak!.

Die, zo vreest Lenie Terpstra, alleen in de kampen zullen gaan wonen als ze
slechte voornemens hebben. Want een fatsoenlijke burger vestigt zich hier
natuurlijk niet. Wij hebben zo'n slechte reputatie, ik kan me niet voorstellen
dat een keurig rijtjeshuisgezin in een kamp gaat wonen. Het afschaffen van de
Woonwagenwet is voor ons een slechte zaak. Want ook als burgers zich hier straks
aan crimineel gedrag schuldig maken, worden wij weer nagewezen.

Zelfs Lenie Terpstra kan er niet omheen, bij politie-invallen in kampen worden
vaak vuurwapens en gestolen goederen aangetroffen. Maar volgens haar zouden in
een willekeurige woonwijk ook zaken naar boven komen die het daglicht niet
verdragen als de mobiele eenheid hele straten zou uitkammen.

Woonwagenmensen zitten vaak in de handel, zegt ze. We verkopen auto's, doen in
schroot, worden zwart betaald. Zo is het altijd geweest, zo zal het altijd zijn.
En als je in de handel zit, moet je jezelf soms verdedigen. Daarom hebben velen
van ons wapens, het is niet per se crimineel bedoeld. Mogen wij ook voor onszelf
opkomen? Steeds vaker weten junks hun weg naar bijvoorbeeld de Egelshoek te
vinden. Daar komt bij dat we erg creatief zijn. Zie de hennepkwekerijen die deze
week werden opgerold. Maar bij wie zijn die plantjes gekocht? Juist, bij
burgers. En die blijven weer eens buiten schot. Waar helers zijn, zijn dieven...

Uit cijfers blijkt nog steeds dat het schoolverzuim onder kinderen van
woonwagenbewoners extreem groot is en dat bijna 90 procent van de volwassenen
een uitkering ontvangt.

Volgens Lenie Terpstra komt het allemaal omdat kampers in een vicieuze cirkel
zitten. Neem mijn neefje. Pas dertig jaar en met wel negen diploma's! Maar werk
vinden lukt hem niet. Laatst solliciteerde hij als verkoper bij een grote
autodealer in het Gooi. Omdat hij zo enorm groot is, past een net pak hem niet
en dat komt natuurlijk slecht over. Toen men vervolgens zijn adres zag, kon hij
fluiten naar de baan. Zo gaat het vaak met woonwagenmensen...

Terpstra, door haar achterban ook wel de koningin van de Egelshoek genoemd, zat
jarenlang in het bestuur van het Landelijk Overleg Woonwagenvrouwen. Ze ging op
cursus bij prinses Irene, werd daardoor mondig, en onderhandelde met
gemeente-ambtenaren en staatssecretarissen om de positie van haar mensen te
verbeteren.

Opheffing van de Woonwagenwet zal tot meer problemen leiden, vreest ze. Ons
soort wil niet in huizen wonen. Een leeuw in een kooi is niet hetzelfde dier als
een leeuw op de steppe. Wij zijn de nomaden van de polder, moeten mobiel
blijven, het rondtrekken zit ons in het bloed. Mijn zoon bijvoorbeeld, zijn
vader was burger. Desondanks is ook hij besmet met het reisvirus. Als het
voorjaar wordt, gaat het kriebelen. Nu zit hij weer in Mexico...

Over de kans voor kampers om te blijven wonen als nu, zegt Lenie Terpstra: Het
aantal standplaatsen zal kleiner worden, kampen zijn immers niet langer een
speciaal voor ons bedoelde en beschermde woonplek. Een opengevallen standplaats
na een sterfgeval zal op de gemeentelijke woningwachtlijst komen. Als we
daardoor burgers op ons dak krijgen, weet ik niet hoe het met de komende
generaties moet. Het lijkt of Den Haag ons wil uitroeien.


LOAD-DATE: March 9, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               71 of 79 DOCUMENTS

                                  De Telegraaf

                               February 13, 1999

UITGELEZEN: DIT WAS GEEN KUNST

LENGTH: 654 words


Dit was GEEN KUNST In de middeleeuwen had je geen computers en drukpersen. Je
had wel hoogbegaafde kunstenaars die miniaturen in boeken maakten. Dagen werk
soms. In een uniek boek zijn er 600 verzameld, waarvan 100 nooit eerder
gepubliceerd.

Verluchters, ook wel miniaturisten genoemd, waren mannen die met grote precisie
boeken voorzagen van schitterende schilderingen. Dit werd aanvankelijk overigens
niet als kunst gezien, maar als een ambacht, productiewerk. Het werd gedaan
monniken voor wie het eigenlijk een 'achtergrondbezigheid' was. Pas nadat ze hun
dagelijkse bezigheden hadden afgerond, zagen evangelie- en sacramentboeken en
heiligenlevens het levenslicht, letter na letter en verfstreek na verfstreek. De
engel in aanbidding voor Maria of de schepping van de wereld met op de voorgrond
Adam en Eva onder een fonkelende sterrennacht.

Pas in de 13e eeuw namen ook gewone burgers het penseel ter hand. Niet langer
werden alleen afbeeldingen uit het spirituele leven gemaakt, maar ook uit het
dagelijks leven, zoals land- en tuinbouw, astronomie, juridische verdragen en
chirurgie. Een handschrift bevatte tientallen, soms zelfs meer dan honderd
illustraties. Het is mede dankzij deze prachtige kunstwerkjes dat we een goed
beeld van het verleden hebben. De verluchtingen maken duidelijk hoe de
maatschappelijke verhoudingen in elkaar zaten en de welstand van de middeleeuwer
eruit zag. Ze leren over toenmalige literatuur en wereldbeschouwing.
Geschiedkundig hebben miniaturen grote waarde en overstijgen ze de gewone
schilderkunst.

In onze snelle wereld is het nauwelijks nog voor te stellen dat het maken van
boeken vroeger een bijzonder dure en tijdrovende zaak was. Dat in 1277 elf
verluchte manuscripten voor de prijs van twee huizen werden verkocht. Rond 1400
werd voor een gemiddeld boek ongeveer het weeksalaris van een hoge ambtenaar aan
het koninklijke hof betaald. Vanwege hun enorme waarde werden in de vroege
middeleeuwen handschriften zelfs aan ketens vastgekluisterd. Een boek was in die
dagen veel meer dan een gebruiksvoorwerp. Het bezat een bijna magische kracht.

Boeken kwamen tot stand door noeste handarbeid. Eerst moest het perkament (later
werd dat papier, dat via de Arabische wereld vanuit China bij ons terecht kwam)
gesneden en geplooid worden. Daarna werden met een droge stift de bladspiegel en
schrijfruimte afgebakend. Pas dan kon de kopiist de tekst letter voor letter
aanbrengen, waarna de rubricator met kleur de structuur van het werk
verduidelijkte. Iedere letter, iedere kleur, elke versiering werd handmatig
aangebracht. En dat ging allemaal vooraf aan het werk van de boekbinder, die het
ook van een omslag voorzag.

Daarna kwamen pas de miniaturisten aan bod. Miniatuur slaat niet op het kleine
formaat van het kunstwerk. Het woord komt van het Latijnse minium (rode verf).
De miniatura waren oorspronkelijk rode letters en andere toevoegingen die een
tekst moesten structureren. Later werd de betekenis verruimd tot alles wat een
tekst verduidelijkte en versierde. Er werd soms dagen gewerkt aan een
afbeelding. De kleuren werden zelf gemaakt uit planten en mineralen. Om deze te
binden werden eiwit, eigeel en soms honing gebruikt. Wat penselen betreft is er
niet veel veranderd, alhoewel soms met slechts een haar details als monden en
ogen werden geschilderd.

Uit angst dat de prachtige schilderingen zouden verbleken, werd vroeger en nu de
kleurenpracht vooral in het donker bewaard. Boeken met miniaturen zitten
opgesloten in bibliotheken en kluizen. Maar dankzij de prachtige uitgave Vlaamse
miniaturen zijn nu meer dan 600 kleurenillustraties te zien, het grootste
overzicht van de miniatuurkunst ooit, van de vroegste sporen in de achtste eeuw
tot omstreeks 1550. Bovendien zijn erin 100 nog nooit gepubliceerde kunstwerkjes
opgenomen.

Rob Hammink.

Vlaamse Miniaturen door Maurits Smeyers. Uitg. Tirion, Baarn. Prijs fl275.



LOAD-DATE: February 16, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               72 of 79 DOCUMENTS

                                  De Telegraaf

                               February 12, 1999

FALSTAFF IS FAILLIET - BELASTING WERD TROTS VAN BRUSSEL FATA AL

LENGTH: 369 words


Brussel zal nooit meer hetzelfde zijn. Het legendarische cafe-restaurant
Falstaff aan de Beurs moest deze week de deuren sluiten. Het einde van het
mooiste art nouveau-cafe van Europa kwam zo onverwacht dat zelfs veel
personeelsleden het slechte nieuws vernamen van een briefje op de deur.

Het is voor de Brusselaars en de vele buitenlanders die 'De' Falstaff bij elke
bezoek aan de stad aandeden moeilijk voor te stellen, een Beurs zonder Falstaff.
Niet alleen vanwege het adembenemende art nouveau-decor of de grote keus aan
Belgisch gerstenat. Ook niet alleen het feit dat je er tot in de vroege uurtjes
nog goed kon eten.

Het was ook een plek waar de oude Brusselaars en Franstalige dametjes in bontjas
zich zonder problemen mengden met beurshandelaren en toeristen. Bekende Belgen
schoven er aan, maar ook de gewone man uit de Benedenstad. Kortom, er viel meer
te zien dan het art nouveau-interieur.

Een oude btw-schuld van meer dan anderhalf miljoen gulden deed Falstaff de das
om. Volgens eigenaar 'Monsieur Willy' Gigougnon ontstond die een paar jaar
geleden door toedoen van een groep obers die de boel flesten.

Een afbetalingsregeling met de procureur werd verboden door de rechter, en er
was geen geld om de schuld in een keer af te lossen. Er wordt door de
schuldeisers nu naarstig gezocht naar een uitbater die de zaak wil overnemen.
Falstaff is dus nog niet definitief ten dode opgeschreven.

Het beroemde cafe-restaurant opende in 1883 voor het eerst de deuren en bloeide
op tijdens de belle epoque, Brussels moment van glorie. Sinds de jaren zeventig
was Falstaff erg in trek bij het trendy publiek en bij de toeristen die van de
nabijgelegen Grote Markt kwamen om er even uit te blazen met een 'bolleke' op
het verwarmde terras.

Zelfs al hebben ze er een jaar lang geen voet gezet, dan nog zouden
hoofdstedelingen zich onwennig voelen als de Falstaff uit het straatbeeld zou
verdwijnen, mijmerde Johan Reygaerts al twee jaar geleden in een boek over de
zonden en zaligheden van Brussel.

De Brusselaars zullen er toch aan moeten wennen, aan het verlies van een
monument dat, zo schrijft een krant, gerust naast het Atomium, Manneke Pis en de
Grote Markt kan staan.

LOAD-DATE: February 14, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               73 of 79 DOCUMENTS

                                  De Telegraaf

                               February 11, 1999

COLUM EETGERINK: STAPPEN

LENGTH: 176 words


STAPPEN NU ALLERLEI politieke personages ontstemd zijn over het uitlekken van
enkele opmerkingen van koningin Beatrix, die in informele kring heeft verteld
dat haar zoons niet meer uit durven in het criminele Amsterdam en daarom liever
gaan stappen in Brussel en Londen...

Nu is ook Wim Kok natuurlijk weer van boosheid van zijn stoel gevallen.

Omdat de premier al een paar keer krasse maatregelen heeft genomen in andere
kwesties waarvan hij boos van zijn stoel viel, mag van hem verwacht worden dat
hij ook ditmaal stevig ingrijpt.

Dat kan hij doen op verschillende manieren.

De eerste is, dat hij voor genoeg nieuwe dienders zorgt om de zonen van Beatrix
een veilig uitje in Mokum te garanderen.

De tweede manier is het instellen van stapsubsidies voor de kinderen van de
gewone man, zodat ook dezen lekker veilig kunnen gaan stappen in Brussel en
Londen.

Dit alles even afgezien van de vraag, waarom enkele zoons van Margriet en een
dochter van Irene zich wel goed voelen in Amsterdam en daar zelfs wonen. HERMAN
EETGERINK

LOAD-DATE: February 12, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               74 of 79 DOCUMENTS

                                  De Telegraaf

                                January 30, 1999

HET INTERVIEW: VERKEERSMINISTER EN MOTOR ACHTER OMSTREDEN RE KENINGRIJDEN TINEKE
NETELENBOS.

JEROEN HENDRIKS; SJUUL PARADIJS

LENGTH: 2094 words


Minister van verkeer en motor achter omstreden rekeningrijden TINEKE NETELENBOS.

Minister Tineke Netelenbos bleek deze week nauwelijks onder de indruk van het
'NEE' van meer dan 50.000 lezers van De Telegraaf tegen het rekeningrijden.
Massaal keerden onze lezers zich tegen het plan van de PvdA-minister van Verkeer
en Waterstaat om automobilisten in de ochtendspits vijf gulden te laten betalen
om op de wegen rond Amsterdam, Rotterdam, Den Haag en Utrecht in de file te gaan
staan.

De opvolgster van Annemarie Jorritsma is echter onvermurwbaar. In een gesprek
met twee verslaggevers van deze krant verdedigt Netelenbos met hand en tand het
plan om het omstreden betaalsysteem in te voeren. De PvdA-bewindsvrouw zet de
komende dagen zelfs de aanval in om Nederland alsnog te overtuigen van het
belang van het rekeningrijden.

Ik wil de geschiedenis ingaan als de minister die het fileprobleem echt heeft
aangepakt, waarschuwt Netelenbos alvast. 'NIET ALLEMAAL OM 9 UUR AAN HET WERKIk
wil de geschiedenis ingaan als diegene die de files echt heeft aangepaktAls de
baas gaat betalen lukt het natuurlijk niet'.

door JEROEN HENDRIKS en SJUUL PARADIJS.

DEN HAAG, zaterdag.

Meer dan veertig files stonden er deze week op een gewone werkdag in de
ochtendspits. De files van vijf kilometer of korter worden op de radio niet eens
meer gemeld. Elke minister van Verkeer en Waterstaat faalde tot dusver in het
oplossen van het fileprobleem. Neelie Smit-Kroes, Hanja Maij-Weggen en Annemarie
Jorritsma wisten zich er geen raad mee. Tineke Netelenbos, sinds augustus op het
departement, wordt misschien wel de volgende. De ex-staatssecretaris van
Onderwijs moet een huzarenstuk uithalen om het rekeningrijden in te voeren. En
de automobilist? Die moet zijn portemonnee trekken.

U begint zich toch te ontpoppen als de anti-autominister van Nederland.

Het blijft stil aan de vergadertafel van de minister. Netelenbos haalt diep
adem, denkt na. Een brede glimlach verschijnt op haar gezicht. Het haar strak
gecoiffeerd. Ze antwoordt beheerst.

Daar ben ik het dus niet mee eens. Ik ben niet anti-auto. Iedere vorm van
transport moet op zichzelf de ruimte krijgen. Maar ook leefbaarheid en zuinig
zijn met de ruimte hoort erbij. Iedere Nederlander wil ook dat-ie een keer
rustig in zijn tuin kan zitten, dat-ie een raam open kan zetten. Als we overal
wegen zouden aanleggen, zou dat niet meer kunnen. We moeten zuinig zijn met ons
land en dat betekent kiezen.

Begrijpt u dan niet dat heel veel Nederlanders simpelweg trots zijn op hun
Mercedes, Audi of Opel. Ze hebben jarenlang gespaard en genieten van hun
glimmende bezit.

Dat kan ik me heel goed voorstellen. Ik zie ook ieder weekend bij mij in de
buurt dat de auto wordt gewassen. En dat er met de auto kan worden gereden is
ook de discussie niet, maar het gaat er wel om hoe we in dit land met elkaar de
boel leefbaar houden. Dat betekent dat ik moet nadenken over filebestrijding. En
niet dat alleen mensen met een dikke portemonnee kunnen doorrijden. Daarom zijn
betaalstroken, die de ANWB voorstelt, niet zaligmakend. Degene die flink wil
betalen kan doorrijden en de rest staat in de file. Dat vind ik echt geen goed
alternatief. Bovendien gaat het geld niet terug naar de burgers.

Maar in uw plan moet iedereen zijn portemonnee trekken.

Het verschil met mijn plan is dat de opbrengst teruggaat naar de burgers. Het is
dus echt geen melkkoe voor de overheid. Niets gaat in de schatkist. De files
kosten Nederland fl1,7 miljard.

De minister overhandigt ons een A4-tje met de resultaten van een onderzoek.

'Aan mevrouw de Minister: De verwachte betere doorstroming tijdens het spitsuur
zal het wegvervoer economisch voordeel opleveren. Uitgaande van een kostprijs
van fl80 per uur voor een distributievrachtwagen met chauffeur is de vijf
gulden, die per keer in rekening gebracht zal worden, al bij vier minuten
tijdwinst 'terugverdiend'. De keuze tussen betalen en dan rijden of stilstaan is
snel gemaakt', luidt het advies.

Geld verdienen in de file. Geldt dat ook voor de gewone man? Heeft u dat
rekensommetje voor ons ook op een A4'tje?.

Netelenbos twijfelt. Die zijn ook gemaakt, maar die zijn wel natuurlijk heel
ingewikkeld. Gemiddeld staat iemand elke dag een kwartier in de file. Dat kost
ook geld. Netto gaat de burger er zelfs op vooruit. Dat lijkt een theoretisch
verhaal. Wij houden dat geld helemaal niet, dat gaat terug naar de burger. De
auto is geen melkkoe. Het is niet bedoeld als extra opbrengst voor de overheid.

De glimlach zien we niet meer terug. Het is menens geworden. De minister zwoegt.
Geen discussie mogelijk. Rekeningrijden moet gewoon doorgaan. Alles is
vastgelegd in het regeerakkoord. Maar miljoenen automobilisten hebben er gewoon
geen zin in, wantrouwen het beloofde succes, vinden rekeningrijden een
aantasting van hun vrijheid, zien niets in de bedilzucht van de overheid,
steunen de actie van ANWB-voorman Nouwen. Tegen beter weten in, als we
Netelenbos mogen geloven, want de ANWB bedrijft demagogie, zegt de bewindsvrouw.

De minister legt nog eens in alle rust uit hoe het rekeningrijden precies in
zijn werk gaat.

Wij zijn echt niet over een nacht ijs gegaan. We hebben echt veel studies laten
doen. In tegenstelling tot de ANWB. Ik ben bij de ANWB op internet gaan kijken,
daar staat helemaal niets aan onderbouwing. Echt niets. In de file staan doet
niemand graag en als je er iets aan kan doen zeg ik: laat mij nou aantonen dat
het werkt. Veel mensen die rond de stad wonen, bijvoorbeeld aan de polderwegen,
hebben last van sluipverkeer. Het rekeningrijden bestrijdt dat absoluut. Om de
stad komt een cordon. Het loont dus niet meer om door die omliggende dorpen te
jakkeren. Het gaat alleen om Rotterdam, Amsterdam, Den Haag en Utrecht. Alleen
als je de stad inrijdt moet je betalen. Ga je van Amsterdam naar Leiden, dan
betaal je helemaal niets. Want je gaat de stad uit en je rijdt naar een stad die
daar tussenin ligt. Ga je van Amsterdam naar Den Haag, dan moet je wel betalen.

Maar u geeft toch wel toe dat rekeningrijden een paardenmiddel is. Dit doe je
toch pas als je geen enkel ander creatief idee kunt verzinnen!.

Het heeft te maken met schaarste. Je wilt mensen verleiden ook eens na te denken
over de vraag: kan ik wellicht op een ander tijdstip beginnen met een
vergadering, buiten de spits. Het is helemaal niet zo dat je altijd om precies
negen uur 'smorgens moet beginnen.

Waarom dan geen betaalstroken?.

Daar wil ik best naar kijken. Je moet dan wel eerst asfalt gaan aanleggen. Dat
kan lang niet overal en het duurt 15 jaar. En we gaan het niet afhalen van de
weg die er al ligt. Dan zullen burgers zeggen: 'Tja, wat is dit voor iets mals;
degenen die het kunnen betalen mogen dan lekker doorrijden en mijn weg is
smaller geworden. Het geld gaat ook niet terug naar de burger. Dat is niet
eerlijk. En het wordt duurder! Misschien wel een tientje per keer. Het
bedrijfsleven kan het gemakkelijk betalen. Voor anderen is een tientje te veel.
En vergeet niet: je betaalt de hele dag voor de betaalstrook. Bij de PvdA noemen
ze het al 'yuppenstroken'.

Maar het geld wordt ook uitgekeerd aan mensen die nooit betalen.

In de Randstad krijgen de mensen er ook iets van terug. Met hetzelfde gemak
zeggen mensen uit Groningen dat ook alle Nederlanders profijt hebben van het
aardgas dat daar wordt gewonnen. De burgers in het westen hebben er profijt van
dat de files veel en veel beter doorrijden. Dat is het beeld dat mensen voor
ogen moeten houden.

Maar dat is niet eerlijk!.

Het gaat via de lastenverlichting terug naar de bedrijven en naar de burgers.
Ieder systeem dat meer verfijnd is, kost zoveel geld dat je weinig overhoudt om
terug te geven.

Die fl5 is slechts een beginnetje. Daarna moet je 'savonds gaan betalen en later
wordt de prijs verhoogd van fl5 naar een tientje...

Ik begrijp die angst, maar dat kan niet zomaar. Daar beslist de Tweede Kamer
over. Die files zijn het toppunt van ongenoegen. Op elk verjaardagsfeestje wordt
gezegd: er moet iets aan gebeuren. Er is echt al van alles geprobeerd. Het
spitsvignet heeft een van mijn voorgangers bedacht. Dat was geen goed idee, want
dan betaalde je voor het rijden in de spits en vervolgens had je in een klap
betaald en er zat geen prikkel in om minder te gaan rijden.

De werkgever gaat het toch betalen?.

De baas heeft er belang bij dat het rekeningrijden werkt. De baas moet er voor
gaan zorgen dat de werknemer beter gaat kiezen. Meer samen in de auto,
bedrijfstransport, openbaar vervoer. Laat men daar energie in steken en niet
zeggen: We kopen dat rekeningrijden af. Want als iedereen blijft rijden, ja dan
lukt het natuurlijk niet.

Maar hoe gaat u dan voorkomen dat werkgevers het rekeningrijden volledig
vergoeden?.

Als men dat allemaal zou gaan vergoeden is die prikkel er niet. Dat lijkt mij
een zeer slecht idee. De file is niet alleen mijn probleem. De file is het
probleem van elke Nederlander. De file ben je zelf. We hebben nog nooit zoveel
geinvesteerd in bereikbaarheid als nu, 71 miljard gulden. Op het moment dat er
weer wat meer ruimte is op de snelweg, dan loopt de weg ook weer snel vol. De
file komt er iedere keer opnieuw. Hij verschuift. Als de Van Brienenoordbrug
verbreed is, dan sta je daarna weer in de file.

Opnieuw: hoe gaat u die 100 procent vergoeding door de werkgevers voorkomen?.

Ik ga dat soort van onderwerpen aan de orde stellen in het komende
najaarsoverleg.

Nogmaals: welk middel heeft u voorhanden om werkgevers te beletten de kosten
voor het rekeningrijden te vergoeden?.

Dat middel heb ik niet.

Reiskostenforfait aanpakken?.

Ik beperk me tot het rekeningrijden. Ik ga daar nu niet een andere discussie
daar bovenop stapelen. Dat is helemaal niet aan de orde. Ik maak die plannen
niet.

Zorg ervoor dat het openbaar vervoer in orde is voordat u het rekeningrijden
invoert!.

Niet alleen het bedrijfsleven, ook de overheid is bezig om het beleid te
veranderen. Fietsenplan, openbaar-vervoersplan, groepsvervoer fiscaal
bevorderen, van deur tot deur personeel vervoeren, hele discussies over
transport naar de steden, transport 'snachts naar de winkels. Al die dingen
gebeuren ook. Scholen en universiteiten zouden later kunnen beginnen. Een
systeem dat probeert de files te bestrijden tussen 7 en 9.

Verlaag de overdrachtsbelasting voor mensen die een huis kopen dicht bij hun
werk.

Heel veel mensen wonen in gezinsverband, waar beide partners werken en je ziet
dan vaak dat men in het midden gaat wonen van de werkplek van beiden of dat ze
bij de school van de kinderen gaan wonen en de ander wat verder reist.

Kost alleen wat geld.

Het valt me zo op dat als je de geschiedenis bekijkt vanaf het moment dat
Smit-Kroes, Maij-Weggen, Jorritsma en ik hier zitten, dat bij elk voorstel
altijd wordt gezegd: 'Inderdaad de files moeten worden bestreden, maar niet op
de wijze zoals die nu wordt voorgesteld.' En de tragiek is dus dat daardoor
nooit een file wordt bestreden. Al die plannen in het verleden hebben het niet
gehaald. Dat heb ik ook tegen de heer Nouwen van de ANWB gezegd: 'Wat jij wil
met die betaalstroken vind ik ook mede-bespreekbaar, maar we moeten het
rekeningrijden niet in de ijskast leggen, want de tragiek is dat dit nieuwe
plan, waarvan alle onderzoeken laten zien dat het zou kunnen werken, dan weer
niet kan worden uitgevoerd. Daar wordt de file echt niet korter van. En de file
korter maken is geld verdienen. Het is toch zonde van die fl1,7 miljard die we
daar jaarlijks aan verspillen.

De VVD eist nu garantie vooraf dat de files met meer dan 30 procent
verminderen!.

Dit is een manier van mensen zand in de ogen strooien. De VVD heeft getekend
voor het rekeningrijden. Ze doen net alsof zij het slachtoffer zijn van een
aantal afspraken in het regeerakkoord. En het stond ook nog een keer in hun
verkiezingsprogramma. Garanties zijn er in het leven niet te geven. Maar het is
toch ook gebruikelijk in de Tweede Kamer studies serieus te nemen? Misschien dat
er zelfs wel een vermindering van 40 procent in zit! Mocht onverhoopt blijken
dat het allemaal anders uitpakt, dan moeten we dan kijken wat we dan moeten
doen.

Afschaffen!!!.

Eerst een kans geven, uitleggen hoe het werkt. Als blijkt dat het allemaal niet
uitkomt, dan moet je je de vraag stellen: wat moeten we nu doen. Maar alle
aanwijzingen die ik nu heb laten zien dat het rekeningrijden succes zou moeten
hebben.

Is rekeningrijden u een kabinetscrisis waard?.

Dat vind ik een vraag die niet aan de orde is.

LOAD-DATE: February 2, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               75 of 79 DOCUMENTS

                                  De Telegraaf

                                January 23, 1999

OORLOGSDOCUMENTATIE OPENT ARCHIEVEN

GERRIT LEEFLANG

LENGTH: 769 words


INSTITUUT KRIJGT AANGEPASTE OPDRACHT.

AMSTERDAM Het Rijksinstituut voor Oorlogsdocumentatie (RIOD) gaat met een nieuwe
naam en een aangepaste opdracht de 21e eeuw in. Het instituut is sinds 1 januari
j.l. opgenomen in de onderzoeksorganisatie van de Koninklijke Academie van
Wetenschappen en heet voortaan Nederlands Instituut van Oorlogsdocumentatie.

Wat de doelstelling betreft is op aanbeveling van de commissie Kossmann gekozen
voor een verandering van het onderzoeksprogramma waarbij de Tweede Wereldoorlog
in een breder historisch kader wordt geplaatst en voor een verbeterde
ontsluiting van de collecties voor een groter publiek. Daarnaast zal de nadruk
worden gelegd op samenwerking op internationaal gebied en op een meer
internationaal vergelijkende benadering.

Deze veranderingen maken voorlopig een einde aan de discussie of een instituut
voor oorlogsdocumentatie niet moet worden opgeheven. Al eerder bleek dat deze
vraag eerder academisch dan actueel was toen het instituut in 1997 verhuisde van
een te klein geworden onderkomen aan de Amsterdamse Herengracht 474 naar het
gerestaureerde en speciaal voor het instituut verbouwde stadspaleis aan de
Herengracht 380.

Dit pand werd aan het eind van de vorige eeuw ontworpen door architect A. Salm,
die het Franse lustslot Chenonceau als voorbeeld gebruikte, voor de
tabakshandelaar Jacobus Nienhuys.

In 1921 kwam het in bezit van de Deutsche Bank. Na de oorlog werd het gebouw als
vijandelijk vermogen geconfisqueerd. Dankbaar is voor het verantwoord en
klimatologisch opslaan van het omvangrijke archiefmateriaal gebruik gemaakt van
de twee verdiepingen tellende kluis van de bank.

De binnenplaats, tussen koetshuis en woning, werd overdekt voor de bouw van een
grote studiezaal. Juist die nieuwe ruimte moet de openheid van het instituut
onderstrepen. In het oude pand hadden we die niet. We waren vroeger nogal een
gesloten gemeenschap, zegt dr. P. Romijn, hoofd afdeling Onderzoek van
Oorlogsdocumentatie. Door de uitstraling van dr. Loe de Jong, jarenlang
directeur en schrijver van 'Het Koninkrijk der Nederlanden in de Tweede
Wereldoorlog' had het instituut een bijzondere status. De gewone man had daar
niets te maken. Dat was lastig te doorbreken.

Het binnenhalen van zoveel mogelijk materiaal uit archieven van particulieren,
verzetsgroepen, de Duitse bezetter en van instellingen heeft niet meer de
allerhoogste prioriteit van het in 1945 opgerichte instituut. Die stroom is niet
meer zo groot als in de eerste jaren. Maar we hebben die verzameltaak niet
gestopt. Toch is er de laatste jaren sprake van een opleving. Veel ouderen laten
ons zaken uit de oorlog na. We willen de bekendheid gaande houden dat we dit
doen, aldus directeur prof. dr. J.C.H. Blom.

Naast onze oertaak van het verzamelen van documenten willen we de ontsluiting
van onze archieven door die hanteerbaarder en moderner te maken middels
digitalisering, zodat iedereen, pers, onderzoekers en particulieren zelf
onderzoek kunnen doen. Dat is een meerjarenplan.

De nieuwe bredere taak ligt, volgens Blom, onder meer in het feit dat er
toenemende aandacht is voor zowel de voor- als de nageschiedenis van de Tweede
Wereldoorlog. Aan de andere kant veranderen soortgelijke instituten in het
buitenland hun naam en krijgen deze andere taken en wijzigen hun beleid. Daarom
is het internationaal zinvol de taak te verbreden.

Blom: Kossmann stelde voor de netten wijder uit te gooien. Maar hoe breed? Wij
hebben gekozen voor de comtemporaine tijd. De oorlogsduur blijft het
belangrijkste punt. Stel vragen die de 20e eeuw als kern heeft en waarbij de
Tweede Wereldoorlog een vanzelfsprekendheid is.

Belangrijke vragen zijn dan bijvoorbeeld hoe het komt dat in Nederland
vergelijkenderwijs meer joden zijn weggevoerd dan in andere bezette gebieden.
Opvallend is ook dat bij de geschiedschrijving van Nederlandse instellingen de
oorlog vaak wordt overgeslagen.

Inspiratie kan nog wel in de emotie zitten, vult Romijn aan. We kunnen
verantwoordelijk met die emotie omgaan door de vragen zuiver te formuleren. Hier
zit de permanente discussie en ook in dat opzicht zijn we geen gesloten
instituut. We proberen zo steeds meer internationaal te participeren.

Blom: De bezetting van het toenmalige Nederlands-Indie, bijvoorbeeld, willen we
in een breed perspectief zien, ook wat tijd betreft. De geschiedenis van Japan
en zijn expansie in Azie en de geschiedenis van kolonisatie en dekolonisatie
lijken elkaar hier te kruisen. Dr. P. Romijn (links) en prof. dr. J.C.H. Blom in
de directeurskamer ....opleving van verzameltaak..


LOAD-DATE: January 26, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               76 of 79 DOCUMENTS

                                  De Telegraaf

                                January 21, 1999

COLUMN EETGERINK: POTEMKIN

HERMAN EETGERINK

LENGTH: 182 words


POTEMKIN GEDENK de pantserkruiser Potemkin...

Op een gegeven moment waren de geknechte opvarenden het zat, hesen de rode vlag
en voeren muitend naar Odessa.

Vladimir Iljitsj Lenin nam het roer over, dePravda kwam en zegevierend zong het
proletariaat de Internationale.

Dat heeft allemaal voor heel wat bloed en ellende gezorgd.

Een kleine eeuw verstreek.

De Potemkin werd een vletje genaamd 'De Tijd Zal Het Leren', de Pravda de
Waterkampioen, deInternationale een cassettebandje met de OnedinLine en de
helmstok kwam in handen van ome Jan, die zijn hele leven had kromgelegen om
uiteindelijk als vrij man een beetje te kunnen ronddobberen.

Even leek het beter.

Tot januari 1999.

Toen kwamen de hoge heren van de elitaire watersportorganisaties opeens met
knevelplannen voor oom Jan. Uitbuikend in hun drijvende drankpaleizen met hun
moppies in 't vooronder, bedachten ze dat de gewone man voor zijn pieremachochel
voortaan een vaarbewijs moest hebben.

Het gemor van de bootjesmensen zwol aan...Opnieuw werd een revolutie geboren.

HERMAN EETGERINK

LOAD-DATE: January 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               77 of 79 DOCUMENTS

                                  De Telegraaf

                                January 21, 1999

LOONSVERHOGING IN ROOK OP ZIEKTEKOSTEN SLOPEN KOOPKRACHT

ROB SEBES

LENGTH: 504 words


en Alex de VriesHOUTEN, donderdagDe cao-lonen moeten dit jaar bruto met ten
minste 2,5 procent stijgen om de koopkracht van gezinnen in stand te houden.
Wordt de loonstijging minder dan 2,5 procent, zoals premier Kok en
werkgeversvoorzitter Blankert (VNO-NCW) willen, dan zal de koopkracht voor de
meeste huishoudens niet groeien of zelfs dalen. Dat blijkt uit gedetailleerde
berekeningen van de vakcentrale voor Middelbaar en Hoger Personeel (MHP). De MHP
is net als Kok en Blankert uitgegaan van een inflatie (geldontwaarding) van 1
procent. Vooral de stijging van de ziektekostenpremies met gemiddeld 12 procent
heeft een desastreuze invloed op de koopkracht (het percentage dat het vrij
besteedbare inkomen van gezinnen uitdrukt). Zonder deze exorbitante toename zou
de koopkracht voor iedereen 0,5 tot 1,5 procent hoger hebben gelegen.

Het MHP-onderzoek komt naar buiten in een fase waarin de cao -onderhandelingen
in tal van grote branches en sectoren op een dieptepunt zijn beland door
loonconflicten tussen werkgevers en werknemers.

Ook vut'ers en gepensioneerden hebben op jaarbasis een bruto inkomensgroei van
2,5 procent nodig om in de plus te komen, aldus de MHP.

In branches en sectoren waar de lonen in 1999 niet stijgen, zal de koopkracht
voor werknemers dalen met 0,5 tot 1,8 procent. Deze percentages gelden in dat
geval ook voor vut'ers. Veel 65-plussers met aow en een aanvullend pensioen gaan
er dan 0,1 tot 0,7 procent op achteruit.

Bij een loonstijging van 2,5 procent zal de koopkracht slechts mondjesmaat
groeien. Werknemers gaan er 0,3 tot 1,4 procent op vooruit. Vut'ers blijven in
dat geval gelijk of zien hun koopkracht met maximaal 1,2 procent toenemen.
Gepensioneerden zien hun inkomen met 0,4 tot 1,5 procent stijgen.

Voor 65-plussers met alleen een aow-pensioen is de situatie iets zonniger. Zij
gaan er in alle gevallen 1 tot 1,2 procent op vooruit.

Verder valt in het MHP-overzicht op dat de hogere inkomens in de meeste gevallen
een gunstigere koopkracht-ontwikkeling hebben dan de lagere inkomens. Voor 'Jan
Modaal' (ruim 50.000 gulden bruto per jaar) zal de koopkracht bij een
loonstijging van 2,5 procent met 0,7 tot 0,9 procent toenemen. Maar voor een
salaris van rond de anderhalve ton is de koopkracht-verbetering 0,7 tot 1,3
procent.

Ook blijkt dat alleenverdieners er doorgaans slechter van af komen dan
tweeverdieners en alleenstaanden. Geen enkele alleenverdiener gaat er meer dan
0,8 procent op vooruit, terwijl tweeverdieners (maximaal 1,3 procent) en
alleenstaanden (maximaal 1,4 procent) er veel beter uitspringen.

MHP-voorzitter Ad Verhoeven baalt er van dat voor de zoveelste keer
premiestijgingen roet in het eten gooien voor de inkomenspositie voor gezinnen.
Bij alle koopkrachtplaatjes van het kabinet hoor je daar nooit wat over. De
tegenvallers zitten altijd in sectoren waar de overheid een grote rol speelt,
zoals de gezondheidszorg. De overheid moet maar eens eerlijker worden bij het
informeren van de burgers, vindt Verhoeven.

LOAD-DATE: January 22, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               78 of 79 DOCUMENTS

                                  De Telegraaf

                                January 16, 1999

CHRIS RYAN VERRUILDE CARRIRE VAN COMMANDO VOOR DIE VAN SCHR IJVER. GEHEIM AGENT
TUSSEN LEVEN EN DOOD

JIP GOLSTEIJN

LENGTH: 1863 words


Chrys Ryan verruilde carriere van commando voor die van schrijver.

Ik weet tenminste waar ik het over heb.

Zoals het 'een soort geheim agent' zijn woorden betaamt, gedraagt Chris Ryan
zich uiterst onopvallend. Op straat zou je hem voorbij lopen, in de kroeg zou je
niet gauw naast hem gaan zitten en op de tribune bij Sunderland zou je hem
hooguit een tweede blik waardig keuren als hij zijn dochter van elf bij zich zou
hebben.

Maar ondanks zijn pas 38 jaar heeft Chris Ryan er twintig jaar uiterst geheime
militaire operaties opzitten voor de SAS, de 'Special Action Service' van het
Britse leger, waarvan het bestaan het gewone volk zich alleen bewust wordt als
er weer eens een ambassade moet worden bestormd of een operette-oorlogje moet
worden uitgevochten op van God en alle mensen verlaten eilandjes in de
Atlantische Oceaan.

Omdat de meeste medewerkers van de SAS per definitie ex-medewerkers zijn en er
uiteraard nooit officiele reunies worden gehouden, is er achter de schermen van
het wereldtoneel wel degelijk sprake van een soort broederschap, zegt Chris
Ryan.

En van een, officieuze, rangorde: IRA-bestrijders staan hoger aangeschreven dan
Falklandsveteranen en die staan er bij de 'firma' weer beter op dan infiltranten
van de anti-nucleaire beweging van de jaren zeventig, maar het hoogst in de
pikorde, ongeacht hun rang, staan SAS'ers die 'iets' in de Golfoorlog hebben
gedaan. Zo wordt er ook over missies gesproken, hoe vager 'iets' is, des te meer
status er aan verbonden lijkt. Je wordt wel eens moe van het belangrijk doen in
die kringen, maar ik heb er heel wat materiaal voor mijn boeken opgedaan. Ik
weet tenminste waar ik het over heb.

Die indruk heeft het groeiende leger lezers van Chris Ryans werk al lang. Maar
ook de kritiek is vol lof over boeken als 'Stand By, Stand By' (ISBN 0712677666,
Nederlandse vertaling 'Man Tegen Man', ISBN 9022522776) en 'Zero Option' (ISBN
0712678514, Nederlandse vertaling 'Geen Weg Terug', ISBN 902252423), die niet
alleen allerwegen als 'deskundig', maar ook als 'goed geschreven' worden
aangemerkt. Zelfs de te verwachten 'backlash', de prijs die een van vakman tot
literator omgebouwde auteur vaak moet betalen voor het schrijven van steeds
'hetzelfde' boek, is in het geval van Chris Ryan uitgebleven. Meer dan 50.000
Britten hebben al ingetekend op het in april van dit jaar te verschijnen vierde
boek van de voormalige commando: 'The Kremlin Device' (ISBN 0712679960,
Nederlandse vertaling 'Geheime Missie', ISBN 9022525287).

Identiteit.

Mijn accent? Geordie. Ik kom uit Newcastle. Van het Engels dat daar gesproken
wordt kan je cokes kloppen. Ik wil het niet afleren, want het is de helft van
mijn identiteit. Die ik nog over heb tenminste, na al die jaren militaire
geheime dienst. Maar soms moest het. Voor een of andere missie. Ik zal wel nooit
een overtuigende BBC-nieuwslezer neer kunnen zetten, maar een Labour-politicus
uit het noorden, die te lang in Londen heeft gezeten, kan ik waarschijnlijk in
mijn slaap nog spelen.

Nog niet zo lang geleden moest ik Duits leren. Ik moest Duits worden! 's Morgens
beklom ik Hitlers Adelaarsnest in Berchtesgaden, 's middags leerde ik van
sneeuwspecialisten hoe gevaarlijk dat was geweest en 's avonds hoe ik in
overtuigend Duits kon kankeren op superieuren die dat alles bedacht hadden. Ze
zeggen toch dat je een vreemde taal het best in bed leert? Nou, dat is waar. Ik
heb Duits geleerd, compleet met zuidelijk accent, liggend in een slaapzak,
starend naar de sterren, met Beierse en Oostenrijkse komieken en muzikanten op
de koptelefoon van een walkman. Ik kan nu vloeken als wijlen Frans Jozef Strauss
tegen een journalist van Der Spiegel.

Voor de meeste Britten is de SAS een stel letters. Het publiek hoort er alleen
van als er ergens gijzelaars moeten worden bevrijd. Maar we zitten overal en
nergens. Als het goed is onopgemerkt. Want we komen uiteraard pas tot leven als
iets niet goed zit. Zoals onlangs in Irak. Ik had een beetje medelijden met mijn
ex-collega's. Zo'n strafexpeditie op lange afstand is niet interessanter, laat
staan spannender, dan een werkdag op een middelgroot verzekeringskantoor, nog
afgezien van het nut ervan. Twijfelachtig, meer kan ik er niet van zeggen,
zonder in moeilijkheden te raken. Ik ben blij dat ik in 1991 het echte werk nog
heb mee kunnen maken. Achteraf tenminste, want ik het heeft geen haar gescheeld
of ik had het niet naverteld.

Ik liep patrouille, met acht man, tweehonderd kilometer achter de vijandelijke
linies, als je daarvan kunt spreken in zo'n moderne computerspelletjesoorlog.
Onze taak was onder andere Scud-raketinstallaties op te sporen en uit te
schakelen. Maar nog belangrijker was het saboteren van de Iraakse
glasfibercommunicatie. Binnen de kortste keren was Saddam Hoessein teruggeworpen
op ouderwetse walkie-talkies en mobiele telefoons. Veel eenvoudiger te
onderscheppen.

Technisch was onze missie dus niet zo zwaar, maar fysiek was het een regelrechte
nachtmerrie. We waren met een paar miljoen aan elektronisch speelgoed in de
woestijn gedropt en kwamen in de beschaafde wereld terug met wat we aan hadden,
ons wapen en wat ammunitie. En zelfs dat niet iedereen en allemaal. Halverwege
de missie al werd de patrouille in tweeen gehakt, na een schermutseling met
Iraakse commando's. Daar vielen aan onze kant al twee doden bij. Ik kwam terecht
in een groepje van drie, dat lopend naar Syrie moest zien te komen.

Hoefijzer.

Op een gegeven moment merkten we dat we in een 'hoefijzer' zaten, een hinderlaag
voor tanks, waarin ze van drie kanten worden ingesloten en, zo mogelijk,
uitgeschakeld. Met ieder ander transportmiddel dan een tank kom je niet uit zo'n
hoefijzer. Laat staan lopend. Het enige dat erop zat was dekking zoeken in de
rijsporen, wachten op een pauze in de gevechten, terug naar waar we vandaan
kwamen en vandaar misschien om het hoefijzer heen. Het vroor en het sneeuwde en
pas toen onderkoeling levensbedreigend werd zijn we opgestapt. Daarmee waren we
aan de goden overgeleverd. En niet alleen de weergoden.

Op een goed moment hield het sneeuwen even op. We besloten de nacht door te
brengen op een plateau, zodat we eventuele vijanden van ver zouden kunnen horen
en zien aankomen. Maar we werden pas wakker toen een herder met zijn kudde
geiten bijna over ons heen liep. In een tijd van een paar seconden moesten we
beslissen of we hem zouden doden, hem alleen maar zouden 'uitschakelen' of hem
zouden laten gaan. In zulk weer zou de tweede optie op de eerste zijn
neergekomen, dus besloten we hem maar te 'gebruiken'. Het vergde enige
'overtuigingskracht', maar uiteindelijk beloofde hij iemand van ons naar een
plaats te brengen waar vervoer zou kunnen worden 'gevorderd'. Het was hooguit
een uur lopen, zei hij. Ik rekende een half uur extra voor de terugtocht, in het
geval dat er geen voertuig zou worden gevonden, en gaf mijn maat maximaal drie
uur om naar onze schuilplaats terug te komen. Daarna zouden de andere twee
lopend richting Syrie vertrekken.

Ik heb de collega die met de geitenhoeder meeging pas in Engeland teruggezien,
na een gevangenenruil, weken na de oorlog. Hij was regelrecht naar een Iraaks
legerkampement geleid en krijgsgevangen gemaakt. Hij was bepaald niet naar de
letter van de Geneefse Conventie behandeld, niet eens naar de geest, want hij
had drie Irakezen gedood, voor hij gevangen was genomen. Maar hij was altijd nog
stukken beter af dan mijn andere maat, die ik de volgende dag achter heb moeten
laten omdat hij me van de uitputting en onderkoeling niet meer bij kon houden.
Die is nog tijdens de oorlog thuisgekomen, maar wel in een 'body bag'.

Ik ben twee voertuigen tegengekomen die me in een paar uur naar Damascus hadden
kunnen brengen, maar helaas waren het beide vijandige, zodat ik ze met een
anti-tank granaat moest vernietigen. Met man en muis, inderdaad, maar het
materiaal ging me op dat moment meer aan het hart, I'm ashamed to say. De
volgende nacht bereikte ik de Eufraat. Had ik tenminste water. Want ik was de
uitdroging nabij. Daarvoor had ik het moeten doen met kleine hapjes sneeuw, want
ik kon natuurlijk onmogelijk een vuurtje maken, zonder het risico te lopen van
grote afstand te worden vernietigd.

Als iemand de moeite had willen nemen, hoor, want iedereen denkt in zo'n
situatie aan zichzelf en elke actie kan een levensbedreigende reactie oproepen.
Ik heb een Iraakse soldaat die langs de rivier zijn behoefte zat te doen levend
laten vertrekken omdat hij alleen maar een beetje debielig naar me bleef lachen
en vijf minuten later twee van zijn collega's afgemaakt omdat ze zo nodig achter
me aan moesten komen. Zo kan het verschil tussen plichtsbesef en -verzaking het
verschil tussen leven en dood betekenen. 'Good guys' worden lang niet altijd
beloond voor hun goede gedrag.

Twee dagen later bereikte ik Syrie. Voor de Syrische autoriteiten vormden de
geallieerde soldaten die op hun grondgebied terecht waren gekomen een groot
juridisch probleem. Wat doe je met zwaar bewapende buitenlanders die zonder
papieren je grens over zijn gekomen? Wat je ook doet, je trekt partij. En dat
had Syrie nou juist de hele aanloop naar de Golfoorlog proberen te voorkomen.
Officieel tenminste, want het gewone volk had natuurlijk al lang gekozen.
Iedereen was woedend op ons. Van alle kanten kregen we te horen dat dit een
heilige oorlog was tussen 'islam' en 'de grote Satan', waarmee 'ongelovige'
Engelsen zich niet hadden te bemoeien. Op het politiebureau waar boze burgers me
hadden afgeleverd werd ik geblinddoekt in een vrachtauto geladen. Onderweg kreeg
ik eerst te horen dat ik op een stille plek geexecuteerd zou worden en later dat
ik als krijgsgevangene naar Bagdad zou worden gebracht. Dat viel allebei
behoorlijk tegen, omdat ik nou juist de man die me zo achteloos bedreigde als
eerste het in drie talen gestelde plastic kaartje had gegeven dat elke Britse
soldaat bij zich had, en waarop stond dat degene die de eigenaar ongeschonden
zou uitleveren aan de Britse autoriteiten vijfduizend dollar of het equivalent
in natura zou krijgen als beloning. Maar aan het eind van de urenlange rit
wachtte me een Syrische legerofficier, die me in zijn prive-vertrekken in een
kazerne in Damascus liet douchen en me zelfs een champagne inschonk, terwijl we
op zijn tv naar CNN keken. De officier waar ik te gast was vroeg of ik nog wat
van het Syrische nachtleven wilde zien, maar ik zei hem dat de Britse ambassade
opwindend genoeg zou zijn. Zo eindigde mijn Golfoorlog, nog voor de echte
officieel begonnen was.

Ik ben blij dat ik tegen mijn dochter kan zeggen dat ik schrijver ben. Doet het
ook goed op de ouderavonden van zo'n Labour-schooltje van tegenwoordig. In die
kringen staat geheim agent gelijk aan huurmoordenaar. Gelukkig aardt mijn
dochter naar mijn vrouw en geeft ze me het voordeel van de twijfel, om van
onvoorwaardelijke liefde nog maar te zwijgen, maar blijft dat zo, als ik haar
heb moeten vertellen hoe haar vader is gekomen aan al die kennis die hij in zijn
boeken tentoonspreidt? Dat is de grote vraag natuurlijk. Groter dan de vragen
die ik mezelf heb gesteld, als ik weer eens had beslist over leven en dood.

LOAD-DATE: January 19, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf

                               79 of 79 DOCUMENTS

                                  De Telegraaf

                                January 9, 1999

SNELLE ONTMASKERING KOPSTUKKEN VERWACHT MAROKKAANSE AMOKMAKERS HEROPVOEDEN
DESNOODS DOOR LANGDURIGE UITSLUITING UIT SAME

CHARLES SANDERS; JOHN VAN D HEUVEL

LENGTH: 1680 words


Deskundigen verdringen zich om het wangedrag van Marokkaanse jongeren in
Amsterdam te verklaren. De relschoppers zouden worden opgehitst door
gefrustreerde welzijnswerkers, ze zouden een enorme achterstandspositie in de
Nederlandse samenleving innemen, hun ouders zouden de rotzooi trappende jongens
voortdurend de hand boven het hoofd houden..

De PvdA-fractie in de Tweede Kamer wil zo snel mogelijk met het kabinet praten
over de veldslagen tussen politie en Marokkanen. Korpschef Jelle Kuiper deze
week: Voor dit soort mensen moet gezocht worden naar mogelijkheden voor
heropvoeding. Desnoods door langdurige uitsluiting van de samenleving. door JOHN
VAN DEN HEUVEL en CHARLES SANDERS .

AMSTERDAM, zaterdag.

De nieuwjaarsrecepties in Amsterdam stonden deze week in het teken van de
problematiek met Marokkaanse jongeren. Het wangedrag van een paar honderd
relschoppers moet, als het aan de gezagsdragers in de hoofdstad ligt, een halt
worden toegeroepen. Prioriteit nummer een voor 1999.

Commissaris Joop van Riessen, afgelopen maandag op het Amsterdamse hoofdbureau
van politie: De problemen zijn nog lang niet voorbij. De harde kern deinst voor
niets en niemand terug. We moeten dit heel snel de kop indrukken voor het verder
escaleert.

Diezelfde dag zei hoofdcommissaris Jelle Kuiper: Bijzonder is de brutaliteit van
deze jeugdigen en het geweld dat zij zo gemakkelijke aanwenden. Wij blijven
optreden tegen gedrag dat niet door de beugel kan, zeker als het zich zo tegen
politiemensen richt en tegelijkertijd zullen wij blijven proberen de relatie met
de Marokkaanse gemeenschap verder te verbeteren.

Niet alleen woorden, ook daden: de Amsterdamse recherche is sinds enkele weken
bezig de Marokkaanse straatbendes in kaart te brengen met als uiteindelijk doel
de ontmaskering van de kopstukken. Nog voor het einde van de maand verwacht de
politie de aanstichters van de rellen bij het Amerikaanse consulaat te kunnen
inrekenen. Zij kunnen als het aan het Amsterdamse Openbaar Ministerie ligt op
keiharde straffen rekenen.

Het onderzoek, in nauwe samenwerking met de Binnenlandse Veiligheidsdienst (BVD)
uitgevoerd, heeft inmiddels opmerkelijke feiten over het criminele Marokkaanse
netwerk aan het licht gebracht. Zo is de groep veel hechter en beter
georganiseerd dan 'deskundigen' maatschappelijk werkers, universiteitsdocenten,
Marokko-kenners willen doen geloven.

Trieste balans.

Er zit een duidelijk systeem in, zo stelt de politie. Als een van de
bendeleiders wordt gearresteerd, wordt er razendsnel een geruchtenstroom op gang
gebracht over mishandelingen door de politie. Via mobiele telefoons worden de
'manschappen' uit alle hoeken van de stad naar een punt gedirigeerd. Om
vervolgens een politiebureau te bestormen. Het afgelopen jaar leverde dit
Marokkaanse straatgeweld een trieste balans op: alleen in Amsterdam raakten
tachtig agenten gewond.

De ellende in vogelvlucht: .

*12 april. Bij de bioscoop in Amsterdam-West wordt een rij wachtende bezoekers
met vuurwerkbommen bestookt door Marokkaanse jongeren. De overmacht is zo groot
dat de politie op dat moment niet in staat is op te treden.

*23 april. Ernstige ongeregeldheden breken uit als de politie in Slotervaart
drie Marokkaanse jongens arresteert die brand hebben gesticht in een speeltuin.
Met waterkanon en charges van de mobiele eenheid worden rust en orde na veel
moeite hersteld.

*5 mei. De politie brengt naar buiten dat alleen de eerste vijf maanden van het
jaar al bijna zestig Marokkaanse jongeren zijn gearresteerd wegens ernstige
straatcriminaliteit. Tweederde is beneden de 16 jaar.

*14 mei. Bij een zwembad in Amsterdam-Oost breken felle gevechten uit nadat drie
Marokkaanse jongeren een badmeester hebben gemolesteerd. De politie komt voor
een zeer gewelddadige menigte te staan en wordt met stenen bekogeld.

*2 juni. Vijftig Marokkaanse jongeren bestormen het politiebureau Pieter
Aertszstraat om zeven landgenoten te ontzetten. De politie zet alle mogelijke
eenheden in, waaronder de hondenbrigade, maar kan niet voorkomen dat de
gewelddadigheden volkomen uit de hand lopen.

*5 juni. Door aanhoudende problemen rond het Leidseplein vraagt het wijkteam
zich af of de veiligheid hier nog wel kan worden gegarandeerd. Agenten durven
nauwelijks meer over het plein te surveilleren.

*Half juni. Na zestien aangiften houdt de politie in Amsterdam-Zuid een
14-jarige Marokkaan aan, die een terreur uitoefent tegenover wat hij noemt
'rijkeluiskindjes'. Uit wrok dirigeert de jonge bendeleider zijn mensen naar het
chique Amsterdamse stadsdeel om de boel eens lekker op stelten te zetten.

*16 juni. Marokkanen bestormen het politiebureau aan de Admiraal de Ruijterweg
en slaan de receptie kort en klein. Aanleiding: een Marokkaanse automobilist in
Bos en Lommer was bekeurd omdat hij geen autogordel droeg.

*1 juli. Een 23-jarige Marokkaan steekt zonder enige aanleiding de 26-jarige
fietsenmaker Eddy Wind dood.

*6 juli. Acht Marokkanen bedreigen in Amsterdam-Noord een man met een pistool.
Ze verdwijnen als de gealarmeerde politie arriveert en bestoken 's nachts het
balkon van de man met brandbommen.

*9 juli. Vier Marokkanen mishandelen een receptioniste van de sociale dienst in
Oost.

*13 november. Jeugdige Marokkanen slaan de tramlijnen 1 en 17 in Amsterdam-West
kort en klein.

*15 december. Meer dan tweehonderd Marokkanen verzamelen zich voor bureau
Balistraat na de arrestatie van twee autodieven. De aanhouding zou volgens hen
niet humaan zijn gebeurd.

*20 december. Een grote groep Marokkanen grijpt operatie 'Desert Fox' aan om bij
een demonstratie op het Museumplein een stevige rel te trappen. De politie wordt
met stenen bekogeld. Een agent raakt ernstig gewond. 's Avonds moet de mobiele
eenheid bij bureau Balistraat honderd Marokkaanse jongeren verjagen.  .

Als klap op de vuurpijl wordt burgemeester Patijn in een moskee in
Amsterdam-Oost het spreken onmogelijk gemaakt. Nadat hij er maar net zonder
kleerscheuren vanaf komt, gaan de Marokkanen elkaar uit onvrede over de te
voeren strategie met messen en honkbalknuppels te lijf. Een van hen wordt zwaar
gewond afgevoerd. Deze week arresteerde de politie vijf verdachten.

'Rel-regisseurs'.

De groep zal snel gezelschap krijgen van de andere zware jongens die
verantwoordelijk zijn voor de geweldsspiraal in Amsterdam, zo verwacht de
politie. Naast het aanhouden van de 'rel-regisseurs' gokt het korps in de
hoofdstad voor oplossing van de problematiek op lange termijn op wat zij noemt
'projectmatige aanpak.' In alle wijken houden speciaal getrainde agenten zich
momenteel bezig met het wel en wee van de Amsterdamse jeugd, onder wie jongeren
van Marokkaanse afkomst.

Mr. Ieta Polman, regionaal projectcoordinator Jeugdzaken van de Amsterdamse
politie: Het betreft hier gespecialiseerd werk. Je moet met ouders praten,
minderjarigen verhoren, weten hoe je het best op een met stenen gooiende bende
kunt reageren. Onze specialisten in de wijkteams brengen het jeugdgedrag in
kaart. Hadden we in de zomer van 1997 te maken met de gabbers, nu zijn het dus
de Marokkanen.

Volgens Polman is er door de politie de afgelopen jaren diverse keren
gewaarschuwd voor de problemen die op dit moment in Amsterdam spelen. De harde
kern van relschoppers is klein, de groep meelopers groot. Die kern moet door
middel van recherchewerk uit de groep worden geplukt, de meelopers moeten zo
worden beinvloed dat ze op het rechte pad komen.

Wat dat laatste betreft is de situatie volgens de projectcoordinator verre van
hopeloos. Er zijn, zo is haar overtuiging, heel veel Marokkanen die het wel goed
doen: Met de grootste groep van de Marokkaanse jeugd en de Marokkaanse
gemeenschap hebben we geen enkel probleem en zien we juist dat Marokkanen
betrokken zijn en bereid zijn problemen aan te pakken.

Ze vervolgt: Als de bevolkingsgroep dan negatief in het nieuws is, zoals nu,
krijgen wij ook veel reacties van Marokkanen die hun diensten aanbieden om tot
oplossingen te komen. Als politie proberen wij jongeren die absoluut niet
aanspreekbaar blijken te bereiken via de ouders of, en dat werkt met name bij
Marokkanen, via de oudste broer. Dan blijkt vaak dat onhandelbare types wel
degelijk tot een ander levenspatroon te bewegen zijn.

Sceptisch.

Met dit twee sporen-beleid hoopt de politie volledige anarchie in bepaalde delen
van Amsterdam als gevolg van het Marokkanen-geweld in de nabije toekomst af te
wenden. Maar in de buurten die het meest getroffen zijn door de recente golf van
agressie zijn 'gewone' Amsterdammers uiterst sceptisch.

Conform het landelijke beeld het overgrote deel van de Nederlanders is uiterst
bezorgd over de toekomst door het criminele gedrag van minderheden en naar ons
land toegestroomde buitenlanders vrezen burgers in het stadsdeel Bos en Lommer
het ergste. Verreweg de meesten zijn te bang om hun mening met naam en toenaam
toe te lichten. De wijze waarop Marokkaanse bendes wraak nemen op mensen die
uitspraken doen die hen niet welgevallig zijn, maakt meer indruk dan het recht
vrijuit te spreken.

Een middenstander aan de Admiraal de Ruijterweg: Als hier voor de deur een
aanrijding plaatsvindt, waarbij een Marokkaanse automobilist is betrokken, is er
groot gsm-alarm. Dan zijn binnen de kortste tijd hele volksstammen gemobiliseerd
die beginnen met intimidatie en bedreiging. En dan richten zij zich niet
uitsluitend op de politie, ook de 'gewone' burger blijft niet gespaard. Zo ver
is het anno 1999 gekomen.

Hans de Wilde, een boom van een bouwvakker die woont aan de Orteliusstraat in
West, weigert te capituleren voor de terreur.

Zijn schouders ophalend voor mogelijke gevolgen zegt hij: We zijn veel te lang
stil gebleven. Misschien hebben de recente rellen met Marokkaanse jongeren ook
een positieve kant. Nu worden de problemen eindelijk onder ogen gezien. Iedereen
juicht keihard optreden van politie en justitie toe. Er kan maar een conclusie
zijn. Door de misplaatste tolerantie is de boel geescaleerd. Die blunder moet nu
kost wat kost worden rechtgetrokken.

LOAD-DATE: January 12, 1999

LANGUAGE: Dutch / Nederlands

PUB-TYPE: Paper

                          Copyright 1999 De Telegraaf
