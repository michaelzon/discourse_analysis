
                               1 of 185 DOCUMENTS



                                  De Telegraaf

                           31 december 2008 woensdag

Spekken bestuurders is heel gewoon;
Niemand weet om welke bedragen het gaat   Almere betaalt huur en  stookkosten
wethouder

SECTION: BINNENLAND; Blz. 3

LENGTH: 445 woorden

SAMENVATTING

door Jenny van der Zijden AMSTERDAM, woensdag Burgemeesters ontvangen
regelmatig, boven op hun vaak al riante inkomen, een tegemoetkoming voor dubbele
woonlasten wanneer zij de woning in hun vorige woonplaats nog niet hebben
verkocht.

VOLLEDIGE TEKST:

Dat zegt Vincent van Steen, woordvoerder van het ministerie van Binnenlandse
Zaken, naar aanleiding van de rel in Den Helder. Burgemeester Stefan Hulman van
deze stad wordt maandelijks voor 3200 euro gesponsord vanwege dubbele
woonlasten. Over deze gang van zaken is flinke beroering ontstaan.

VVD'er Hulman kocht in 2007 een villa in Julianadorp, maar zit nog steeds met
zijn onverkoopbare riante appartement in Rotterdam, waar hij wethouder was.

Van Steen: "Het komt regelmatig voor dat burgemeesters een tegemoetkoming
ontvangen in dubbele woonlasten, maar om hoeveel geld het gemiddeld gaat is niet
bekend. Dat houdt niemand bij. Dit wordt onderling geregeld tussen de
betreffende burgemeester en de gemeenteraad. Wij bemoeien ons daar niet mee,
behalve wanneer er zoals in het geval van Den Helder opheldering wordt
gevraagd."

Ook de Vereniging van Nederlandse Gemeenten (VNG) is van deze afspraken op de
hoogte. "Hoe vaak het voorkomt is ons niet bekend. Ons land telt 443 gemeenten,
die hoeven ons dit niet te vertellen. Burgemeester en gemeenteraden regelen dit
samen en vertellen ons de achtergronden en ook de hoogte van de bedragen niet."

De fractie van Progressief Den Helder heeft minister Ter Horst (Binnenlandse
Zaken) per brief om opheldering gevraagd. Niet alleen burgemeesters maar ook
wethouders blijken regelmatig een bijdrage in de woonlasten te ontvangen. Zo is
Adri Duivesteijn, wethouder van Almere, eigenaar van een woning in Den Haag. De
PvdA'er huurt een appartement in Almere. "Hij wil zijn huis in de hofstad niet
verkopen omdat je wethouder voor een week of een paar jaar kunt zijn", zegt
Peter Spek, woordvoerder van de gemeente Almere. "Almere betaalt al drie jaar
lang tachtig tot negentig procent van de huur, de servicekosten en de
energierekening van het appartement. Geheel volgens de regels van Binnenlandse
Zaken."

Lezers reageerden wel massaal op de internetsite van deze krant. Het merendeel
maakt zich boos over de bijdrage die burgemeester Hulman ontvangt uit de
gemeentekas. Een deel, met eveneens dubbele woonlasten, vraagt zich af of zij
deze kosten ook bij hun gemeente kunnen declareren. Jan uit Breda: "Als deze man
zijn huis niet kwijt kan, verkoopt hij het maar wat goedkoper, dat moeten '
gewone' Nederlanders ook."

Ook in uw gemeente?

Hoe 'gewoon' is inmiddels wonen op kosten van de gemeente? Gebeurt dat ook in uw
woonplaats? Mail dat naar: Reageer@telegraaf.nl.

LOAD-DATE: December 30, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               2 of 185 DOCUMENTS



                                  De Telegraaf

                           24 december 2008 woensdag

geachte lezer zonder plaatje

SECTION: WATUZEGT; Blz. 6

LENGTH: 262 woorden


Met het nieuws dat prins Willem-Alexander en prinses Maxima het groene licht
zullen krijgen voor de bouw van een vakantievilla in Mozambique bent u niet
allemaal even blij.

Zo is Cas Heijenk-Caspers uit Sleeuwijk bang dat het prinselijk paar in het
Afrikaanse land gevaar loopt. Volgens deze lezeres is het zelfs
"levensgevaarlijk om daar vakantie te houden!" Zij denkt dat "zo'n onderkomen
altijd het doelwit zal blijven van terroristen". De beveiliging zal daarom
handenvol geld kosten. "Geef hun geen toestemming", dringt ze aan bij premier
Balkenende.

Deze zegt juist in een interview elders in deze krant dat de zorgen over
torenhoge kosten van beveiliging overdreven zijn. Met een "grote verhalen" wuift
hij ze weg, en daar valt u over.

Deze kosten, niet alleen voor beveiliging maar ook de vliegkosten die het
prinselijk paar gaat maken, worden volgens D. Bouter in Den Haag "ten onrechte
door de premier gebagatelliseerd". R. Schouwvlieger uit Alkmaar denkt te weten
waarom de premier dit kan doen: "De kosten worden over zoveel mogelijk
ministeries verdeeld, zodat straks niemand meer weet hoe hoog de kosten
daadwerkelijk zijn."

"Waarom noemt de premier geen bedragen als hij 'duidelijkheid' wil scheppen? Dat
kan of wil hij niet omdat de gewone Nederlander zich rot schrikt van deze
bedragen", denkt S. Driessen uit Zoetermeer.

T. Hoogendoorn uit Nieuwegein ten slotte vindt het sowieso zonde als het
prachtige Mozambikaanse schiereiland bebouwd zou gaan worden. "Ik snap niet dat
Den Haag hierin meegaat. Durf ook eens tegen een prins nee te zeggen..."

Coosje Hiskemuller

LOAD-DATE: December 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               3 of 185 DOCUMENTS



                                  De Telegraaf

                           20 december 2008 zaterdag

DUIDING

SECTION: BINNENLAND; Blz. 3

LENGTH: 451 woorden


In een interview met het vakblad 'De Journalist' pruilt Femke Halsema, die
overal verstand van meent te hebben, dat verslaggeving steeds vaker plaatsmaakt
voor ironische duiding.

Zo zij al gelijk heeft, zou deze arrogante, betweterige toverkol mogen willen
dat het in dit hoekje, in een duiding van de activiteiten die haar
levenspartner, fotograaf Robert Oey, vorig jaar op kosten van de Nederlandse
belastingbetaler op het straatarme Haïti ondernam, bij ironie zou blijven.

Wie ironiseert, is meestal niet vrij van een zekere mildheid. Wie Oeys
Haïtiaanse avonturen interpreteert, voelt zich die mildheid echter gelijk een
spontane aanval van de racekak ontglippen. Temeer omdat monsieur tijdens die
trip heeft bewezen dat Femkelief zich niet alleen uit, dat wil zeggen op het
Binnenhof, maar ook thuis omringt met types die ten eerste zo hun eigen
definitie van het begrip beschaving hebben ontwikkeld (oei, nog even goed
persen, want ik dreig nu toch weer de ironische kant op te gaan), en ten tweede
over de onbedwingbare neiging beschikken om hun kosten van levensonderhoud zo
riant mogelijk door de polderlandse samenleving te laten vergoeden.

Je hebt gevers en je hebt nemers, ook in de Nederlandse maatschappij. De gevers,
dat zijn mensen zoals u en ik, de hardwerkende Nederlanders, die de schatkist
vullen. De nemers, dat zijn opvallend vaak GroenLinksers en hun aanklevers, die
'm altijd legen en bovendien precies weten welke subsidiepotjes tot de rand
gevuld zijn, waarbij het opvalt dat zij hun dankbaarheid na wéér een geslaagde
graai met een grote bek plegen te betonen.

Ook deze kwestie laat dat weer zien, waar nog eens bij komt dat zij in dit
geval, een muziekproject plus documentaire, zelfs gepaard ging met gulzig
gebruik, door Oey en zijn kompaan Hans Fels, van gelden die door
ontwikkelingshulporganisaties beschikbaar waren gesteld. De initiatiefnemer van
het project, dirigent René Nieuwint, die de affaire in een intern verslag voor
Cordaid en Stichting Doen aan het licht bracht, spreekt zelfs van bedrog en
chantage.

Zal Femke haar Robert nu óók een toonbeeld van integriteit noemen?

Dat riep zij eerder dit jaar immers over haar partijgenoot Wijnand Duyvendak,
nadat hij als inbreker en ophitser was ontmaskerd.

Uiteraard ontkennen Oey en Fels. Ook daarmee creëren zij een overeenkomstigheid:
Duyvendak ontkende eerst eveneens. Net als Duyvendak ondernemen zij verder geen
actie tegen de beschuldigingen, waar je ook zo je gedachten over kunt hebben.
Blijkbaar zijn dat mechanismen, in die kringen.

"Bij De Telegraaf zijn er géén corrigerende mechanismen", zegt mevrouw Halsema
ook in dat interview voor 'De Journalist'.

Ik kan haar verzekeren dat die er nu niet eens zouden wíllen zijn.

LOAD-DATE: December 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               4 of 185 DOCUMENTS



                                  De Telegraaf

                           13 december 2008 zaterdag

'Mensen, wordt eindelijk eens wakker!'

SECTION: WATUZEGT; Blz. 2

LENGTH: 859 woorden


Als het Nederlandse volk niet in verzet komt tegen de maatregel dat de
Nederlandse fiscus zonder meer toegang krijgt tot bankrekeningen van de
inwoners, heb ik het laatste restje vertrouwen verloren dat ik een inwoner ben
van een democratisch en vrij land. Nu beweert onze regering wel dat gebruik van
dit recht met allerlei randvoorwaarden zal worden omgeven, maar gelooft u dat?
Wat gebeurt er als u niet in staat bent bezwaarschriften in te dienen? Hebben
ook lagere overheden toegang tot uw bankrekening? Wat gebeurt er als de gegevens
in verkeerde handen vallen? Talloze onbeantwoorde vragen. Begrijpt u niet, dat
door koppeling van allerlei bestanden uw vrijheid al volkomen is ingeperkt.
Staan we nu ook nog toe dat de diverse overheden toegang krijgen tot onze
laatste 'verdedigingslinie', namelijk controle over onze eigen portemonnee?
Mensen, alstublieft, wordt nou eindelijk eens wakker! Zet uw politieke partijen
onder druk om deze maatregel ongedaan te maken.

Rotterdam, P.J. Jacobs

Kolchoz

Alleen De Telegraaf besteedde er in een commentaar aandacht aan: de
Belastingdienst krijgt toegang tot de bankrekening van wanbetalers en kan zelf
het geld innen. Wordt dit gewoon stilzwijgend ingevoerd? Ik begrijp dat er
belasting geïnd moet worden, maar waarom kan de Belastingdienst - net als de
gewone burger - het niet af met middelen als aanmaning, deurwaarder, rechter of
beslaglegging? Alleen kleine vorderingen mogen zo geïnd worden, dus inderdaad,
de bedrijven met miljoenen belastingschuld ontspringen de dans. De kleine burger
is een gemakkelijker prooi. Waarom niet een inkomstenbelasting invoeren van 100%
tegen kost en inwoning door de staat? Het moet niet gekker worden in dit land:
Russische kapitalisten bezoeken de Miljonair Fair en Nederland één grote
kolchoz...

Zevenaar, Hans Brouwers

Vermeend

De heer Vermeend heeft in zijn boek uiteengezet hoe de financiële wereld in
elkaar zit. Is dat niet dezelfde persoon die in 2000 de regels voor de
aftrekbaarheid van koopsompolissen op zijn kop heeft gezet? Dat heeft mij 6000
euro gekost en ik was nog wel zo blij te lezen dat hij uit een ondernemersnest
kwam.

robburgerhout@planet.nl

Iers vlees

Het is net als met De Nederlandsche Bank, belastinggeld wordt gebruikt voor
controle en de controle faalt. Maar zoals Bos deze maand predikte, het is onze
eigen verantwoordelijkheid. Vlees hadden we blijkbaar zelf moeten controleren,
evenals de directie van Icesafe.

Ouderkerk, M. de Hoog

Moed

Jamal Jaadan, eindelijk een open en eerlijk verhaal over een crimineel deel van
je landgenoten, en recht voor z'n raap. Ik heb respect voor je moed om op deze
wijze je ongenoegen weer te geven. Ik hoop dat Den Haag nu eindelijk eens wakker
wordt en het 'privacyverhaal' heel diep in de kast opbergt. Ik wens je veel
sterkte met je bedrijf en hoop dat je veel steun voor je zaak zult krijgen.

Soest, S. Kielliger

Politie

Willen wij een nog sprekender voorbeeld dan het relaas van Jamal Jaadan, dat de
politie in elke regio maar wat aanrommelt en precies doet zoals het haar
uitkomt? Een landelijk aangestuurd politieapparaat, met een militair regime,
zoals de rijkspolitie indertijd opereerde, daar heeft Nederland duidelijk
behoefte aan. De lamlendig functionerende, niet optredende regionale politie,
zich koning voelend in eigen regio, moet terstond worden afgebroken. Natuurlijk
is verzet daarover te verwachten, om redenen dat enkele heren of dames hun
status verliezen, maar het landsbelang heeft in deze absolute voorrang. Dus
minister Ter Horst, doorzetten en mensen van stavast en met een visie benoemen,
en eeuwige roem zal uw deel zijn.

Emmen, Andries Roede

Postbode

Fraudealarm kost postbode zijn baan. Dit postbedrijf niet meer inhuren en Rick:
Sandd erover, andere bedrijven zullen in de rij staan je een baan aan te bieden.

Waverveen, E. Niessing

Gaatje

Afgrijselijk was de moord van een psychisch gestoorde vrouw op haar vijf
kinderen, kortgeleden in België. Nog erger is, dat nu blijkt dat haar psychiater
ervan afwist door een brief waarin zij haar wanhoopsdaad had aangekondigd. In
plaats van onmiddellijk actie te ondernemen zei hij doodleuk dat hij geen
'gaatje' in zijn overvolle agenda kon vinden! Heeft die man soms een 'gaatje' in
zijn hoofd? De gedachte dat dit drama te voorkomen was geweest, moet wel een
levenslang stempel op hem drukken.

Alphen aan den Rijn,

P.J. Deeleman

Fileleed

Ik wil graag reageren op al die file-ellende van donderdagmorgen rondom
Rotterdam. Hoe is het mogelijk dat duizenden mensen, met name ondernemers, de
dupe moeten zijn van een beetje olie op het wegdek? Zulke ongelukken gebeuren al
jaren en werden vroeger simpel opgelost met een paar scheppen zand of
absorberende korrels over de olie. Dit werkt prima en het verkeer kan direct
doorstromen. Het wegdek schoonmaken kan dan altijd nog ná de avondspits.

Piershil, Piet Bouman

Dure onkunde

Na de Betuwelijn, HSL en de Noord Zuid As worden de windmolenparken een ramp.
Bouw, plaatsing en onderhoud op zee zullen meer kosten dan deze
horizonvervuilers ooit zullen opbrengen. Terwijl duurzame oplossingen, nl.
warmtepompinstallaties en een nieuwe generatie zonnepanelen, beschikbaar zijn.

Geldermalsen,

Mevr. A.P. de Klerk

LOAD-DATE: December 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               5 of 185 DOCUMENTS



                                  De Telegraaf

                            12 december 2008 vrijdag

Biotech doffe beursparel;
Sector lijdt onder loodzware markt en strenge regels AFM  "Ik zou nu niet  meer
naar de  beurs gaan"

SECTION: FINANCIELETELEGRAAF; Blz. 29

LENGTH: 653 woorden

SAMENVATTING

AMSTERDAM - De Nederlandse biotechnologiesector maakt zware tijden door in het
huidige financiële klimaat. Bestuurders voelen de hete adem van hijgerige
investeerders in hun nek, de aandelenkoersen lijden onder de onzekerheid in de
markt en de verplichte transparantie doet beursgenoteerde bedrijven als
Pharming, AMT en Octoplus zuchten en steunen. Moet een kleine belegger überhaupt
zijn geld nog steken in die risicovolle sector? Eén ding is zeker: de meeste
biotechbedrijven worden nooit een Genentech of ImClone.

VOLLEDIGE TEKST:

Eerst maar eens een positieve noot: de biotechsector, ooit bestempeld als de
nieuwe beursparel, behelst nog steeds een opkomende industrie die een
'blijvertje' is. Deze bemoedigende uitspraak deed Oscar Izeboud van zakenbank
Kempen gisteren op een persbijeenkomst over medische biotechnologiebedrijven.

Izeboud, een ingewijde in de sector, gelooft dat een eventuele scheiding van het
kaf van het koren een gezonde ontwikkeling is. "De consolidatie en
M&A-activiteit blijven de komende jaren gaande."

Crucell was gisteren de grote afwezige: Nederlands grootste beursgenoteerde
biotechbedrijf, gemeten naar marktkapitalisatie, heeft al eerder aangegeven er
geen behoefte meer aan te hebben de Nederlandse pers uitgebreid te woord te
staan. De Leidse onderneming richt zich nu op het buitenland, aldus een
woordvoerster.

Het is ook maar de vraag of de particuliere belegger nu geld zou moeten stoppen
in een enkel biotechfonds. De meeste van deze bedrijven zijn verlieslatend en
keren geen dividend uit. Dus moet een aandeelhouder het hebben van de koerswinst
en de mogelijkheid om bij een overname ooit een premie op te strijken.

"Het is moeilijk om te zeggen of de gewone man moet investeren in biotech",
geeft topman Simon Sturge van Octoplus toe. "Deze beleggers leveren in ieder
geval vaak een grote bijdrage aan hogere, maar vooral ook aan lagere koersen."
Hij doelt op een trend in dit onzekere klimaat: (biotech)bedrijven worden
nauwelijks beloond voor goed nieuws en keihard afgestraft voor slecht nieuws.

De ontwikkeling van medicijnen is een langdurig traject dat doorgaans niet
zonder hindernissen verloopt, iets wat veel beleggers niet goed begrijpen. "Je
moet nu investeren en dan maar hopen en bidden dat je over tien jaar een middel
op de markt hebt", zegt topman Ronald Lorijn van AMT. "Een groeiend
biotechbedrijf is echt een ander verhaal dan Philips of DSM."

Verder gaan beursgenoteerde ondernemingen gebukt onder het juk van de Autoriteit
Financiële Markten (AFM). "Ik zou nu niet meer naar de beurs gaan", zegt
bestuurder Rein Strijker van Pharming resoluut. "De regelgeving is uitermate
strikt en de kosten van een notering zijn erg hoog."

Biotechbedrijven zonder een product op de markt zijn, bij gebrek aan grote
omzetstromen, in het huidige investeringsklimaat vaak afhankelijk van
durfkapitaal. De moeite die Octoplus dit jaar moest doen om nieuwe financiering
te regelen na een mislukte emissie, toont echter aan dat zelfs deze geldkraan
momenteel slechts druppelt.

Uiteindelijk is het vertrouwen van geldverstrekkers echter voor een deel
afhankelijk van de beurskoers. "We moeten slecht gaan slapen als onze
investeerders niet meer verwachten dat de aandelenprijs binnen een bepaalde tijd
zal stijgen", zegt Sturge.

De toekomst van de biotechfondsen op Beursplein 5 is nog ongewis: veel zal
afhangen van de vraag of het investeringsklimaat aantrekt. Izeboud van Kempen
voorspelt in ieder geval een verdere opkomst van Exchange Traded Funds.

Dit zijn beleggingsfondsen die op de beurs verhandeld worden en zo nauwkeurig
mogelijk een onderliggende index volgen. Dan weet de belegger zeker dat het
resultaat van zijn investering niet slechter zal zijn dan gemiddeld.

Wellicht is dat een impuls voor het vertrouwen in een moeilijk te snappen
sector. Want superbelegger Warren Buffett zei ooit treffend: "Je moet alleen
investeren in bedrijven die je goed begrijpt."

LOAD-DATE: December 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               6 of 185 DOCUMENTS



                                  De Telegraaf

                            12 december 2008 vrijdag

'Extreem moe van gezwam over Wilders'

SECTION: WATUZEGT; Blz. 6

LENGTH: 863 woorden


De paus is extreem gelovig, Doutzen Kroes is extreem mooi, de SP is
extreemlinks, het klimaat is extreem in de war, de regering is extreem
betuttelend, de hardwerkende burger wordt extreem ondergewaardeerd, onze
rechters zijn extreem wereldvreemd, Job Cohen is een extreme theeleut, ons
koningshuis is extreem rijk, de kredietcrisis slaat extreem hard toe en de
armoede onder de burgers wordt steeds extremer. En hoe zat 't ook alweer met die
Wilders. Ik weet het niet meer. Ik word ook zo extreem moe van al dat gezwam
over die man.

Tiel, Frank Orlemans

Vergeten

Een aantal linkse wetenschappers brengt Wilders in verband met de toename van
demonstraties van extreemrechtse groeperingen. Meer dan de helft van de
Nederlandse jeugd blijkt (mede door hem?) een negatief beeld van moslims te
hebben en het aantal misdrijven tegen moslims nam toe van 62 naar 82! Wat de
wetenschappers vergeten te vermelden, is dat de aversie tegen moslims doorgaans
reactief is, veroorzaakt door de aversie die moslims tegen niet-moslims hebben.
En als we het hebben over aantallen incidenten, dan kun je achter die 82 nog wel
een paar nullen plakken als het gaat om incidenten van moslims tegen
niet-moslims.

Amsterdam,

Mohammed Nahhas

Zuur

Denk ik aan Rita Verdonk, dan zie ik een zuur gezicht, waarbij het communiceren
maar niet wil lukken. Deze dame heeft haar tijd duidelijk gehad en dient plaats
te maken voor een 'sprankelend gezicht'. Trots Op Nederland... gaat dat lukken
met 'Zure Rita' aan het hoofd?

Haarlem,

Kees Hooreman

Braaf

Zolang Balkenende premier is, munt hij uit in brave schoolmeesterachtige
uitspraken. "Burgers moeten de overheid kunnen vertrouwen (Tel.11/12) en zich
gehoord voelen. Alleen een overheid die eerlijk en open is over wat wel en niet
kan, behandelt burgers als volwassen mensen. Op dat fundament groeit vertrouwen
en betrokkenheid." Het niveau van verkiezingstoespraken is Balkenende nog niet
te boven. Doe eens iets, man!

Alphen a.d. Rijn, K.H. Maat

Adequaat

Van minst populaire Nederlander, drie maanden geleden, vanwege nieuwe
belastingmaatregelen en niet nagekomen beloftes, tot Nederlander van het Jaar,
vanwege het adequate optreden tijdens de kredietcrisis. Oftewel gewoon veel geld
lenen en dat links en rechts inpompen. Wat is dat adequaat optreden!

Den Haag, Marc van der Ligt

Twijfels

De economische barometer duikelt volgens het CPB naar verwachting naar -0,75%.
Maar, het kan - om statistisch nauwkeuriger te zijn - ook een procentje hoger of
lager uitvallen. Afgezien van de juiste input bij deze econometrie moeten toch
twijfels rijzen omtrent de enorme breedte van het voorspellingsinterval ter
grootte van maar liefst 2 procent, waarvan de nauwkeurigheid niet eens kan
worden vastgesteld. Dit onderschrijft eens te meer dat ook het CPB geen adequaat
wiskundig model hanteert waarmee betrouwbare uitspraken kunnen worden gedaan,
ergo: niemand weet waar de kredietcrisis op uitdraait. Laat staan diegene die
door Elsevier als 'beste Nederlander' is uitverkoren.

Eindhoven, Th.J.M. Erkens

Leugens

De leugen regeert (weer). Een woning van 290.000 euro die een huur van 300 tot
500 euro per maand doet, waar dan? Al Gores film klakkeloos voor waar aannemen,
aantoonbare fouten negerend? Gloeilampen zulke grote milieuvervuilers dat ze
verboden worden, terwijl we buiten terrassen verwarmen en neonreclames laten
branden? Files en langzaam rijdend verkeer die wel op traphic.nl voorkomen maar
niet in de publiek verkeersinformatie? Een generaal pardon dat eenmalig is maar
pas volgend jaar (misschien) stopt?

Almere, R.M. Duijne

Harde aanpak

Opnieuw gaan er geluiden op in de Kamer om de topinkomens bij (semi)publieke
bedrijven hard aan te pakken. Als ik dit soort dingen lees, vraag ik me af waar
die harde aanpak was toen Herfkens onterecht tweeën halve ton opstreek, waar die
harde aanpak was toen de ministers hun eigen inkomen met 30 procent verhoogden.
Waarom is de Kamer altijd hard voor anderen, maar boterzacht voor het eigen
nest?

Haarlem, Gerard van Stijn

Graag!

Met mij zijn er veel gepensioneerden met een klein pensioen, die nooit een
inflatiecorrectie op hun pensioen krijgen. Hier hoor ik niemand over. Je hoort
alleen maar dat het een drama is als een of twee jaar het pensioen niet aan de
inflatie wordt aangepast. Ik zou hier graag voor tekenen.

Elst, H. Mulder

Bang

De politie is bang voor centralisatie van een aantal diensten (Tel.11/12). De
politie zorgt voor de veiligheid binnen Nederland, Defensie zorgt voor de
veiligheid buiten Nederland. Bij Defensie zijn deze diensten al lang
gecentraliseerd: één gebouwendienst, één ict-dienst, etc. Daarnaast schaft niet
elke brigade z'n eigen voertuigen en materieel aan, dus hier ligt ook nog ruimte
voor centralisatie en besparingen bij de politie. En als we dan toch bezig zijn,
laten we dan meteen zo'n zelfde geldbesparende slag maken bij de brandweer en de
ambulancediensten. Ik snap de weerstand van de gemeentes wel. Nu hebben zij nog
de vrijheid om het geld te besteden aan extra inburgeringscursussen. En die
vrijheid wil je natuurlijk niet zo maar kwijt. Alleen gaat het hier wel om
gemeenschapsgeld en als je daar efficiënter mee om kunt gaan, dan moet je dat
vooral doen.

Amersfoort,

R. van Ravenzwaaij

LOAD-DATE: December 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               7 of 185 DOCUMENTS



                                  De Telegraaf

                           11 december 2008 donderdag

Loonsverhoging is goed voor economie;
PENSIOENKAPITAAL MOET PROFESSIONELER WORDEN BELEGD

SECTION: WATUZEGT; Blz. 6

LENGTH: 689 woorden

SAMENVATTING

Terwijl de economie de komende twee jaar krimpt, gaat u er tot 2011 in
koopkracht op vooruit. Voor minister Van der Hoeven van Economische Zaken reden
om de vakbonden op te roepen af te zien van eisen voor een loonsverhoging van
3,5%. Twee derde van de deelnemers aan onze Stelling van de Dag vindt dat onzin
en ziet een dergelijke loonsverhoging juist als broodnodige impuls voor de
economie.

VOLLEDIGE TEKST:

Een ruime meerderheid is het dus eens met FNV-voorzitter Agnes Jongerius, die
stelt dat als mensen meer te besteden hebben, ze ook meer gaan kopen. Van
loonmatiging wil het FNV dan ook niets weten.

"Natuurlijk stimuleert een loonsverhoging de economie. Dan blijft het
bestedingspatroon op peil. Kijk maar naar Zwitserland. Daar wordt goed verdiend
en is van recessie geen sprake", reageert een van de deelnemers. "Als er minder
wordt gekocht, dan moeten veel bedrijven sluiten", valt een ander bij. " Ik wil
het beloofde zoet na het zuur eindelijk wel eens in mijn portemonnee terug
zien."

Ondanks brede bijval voor Jongerius wijzen er ook respondenten op de gevaren van
loonsverhoging. "Dat zou nog hogere kosten betekenen voor bedrijven, die ook al
moeilijk aan krediet kunnen komen voor noodzakelijke investeringen. Ze raken zo
in een neerwaartse spiraal", waarschuwt een tegenstander van de stelling.
"Loonsverhoging is bovendien niet goed omdat het de concurrentiepositie van
Nederland nadelig beïnvloedt", klinkt het vanuit hetzelfde kamp.

Liefst 82 procent van alle ondervraagden maakt zich grote zorgen over de
economie. "Ik ben van huis uit een positief mens, maar om nou meteen Willem
Vermeend te volgen in zijn antidoemdenkcampagne gaat me een beetje te ver. We
moeten met z'n allen wel realistisch blijven", merkt een deelnemer op.

Situatie

Op de vraag hoe uw persoonlijke financiële situatie er volgend jaar zal uitzien,
zegt 46 procent te verwachten er op achteruit te gaan. Voor 36 procent verandert
er niets en slechts 14 procent denkt er op vooruit te gaan. Wel is 50 tegen 42
procent van mening dat mensen die een loonsverhoging krijgen, extra zullen
uitgeven.

Bijna de helft van alle deelnemers zegt in 2009 te gaan bezuinigen, terwijl 41
procent dat niet van plan is. Bij de voorgenomen bezuinigingen scoren grote
uitgaven (bijv. auto) het hoogst met 54 procent, gevolgd door vakanties met 47
procent en uitgaan met 40 procent.

De meeste mensen (34 procent) verwachten dat de recessie twee jaar zal duren
Voor 17 procent is de belangrijkste pijn na een jaar wel weg en 6 procent blijft
hardnekkig volhouden dat er helemaal geen recessie komt.

"Niks geen crisis. Ze willen ons gewoon wat aanpraten. Met sinterklaas heb ik
voor een vermogen uitgegeven en ik ben dat ook van plan voor Kerstmis. Geld moet
rollen!", meent deze vrijgevige deelnemer.

Hoewel 54 procent van mening is dat de overheid in deze moeilijke tijden moet
bezuinigen, zegt liefst 77 procent dat investeren in grote infrastructurele
projecten meer zoden aan de dijk zet om de werkgelegenheid te stimuleren.

Bijna driekwart heeft overigens geen goed woord over voor minister Bos, die deze
week verklaarde dat de kredietcrisis ook de schuld is van de gewone burger, die
altijd maar meer en meer wil. "Kom op zeg. Gaat Bos het zeker voor de banken
opnemen. Reden te meer voor een parlementaire enquête. Dan komt er ook meer
duidelijkheid over de rol van politici en het gebrek aan toezicht", schrijft een
verontwaardigde deelnemer.

Pensioen

Een ruime meerderheid van 60 procent maakt zich zorgen over het pensioen en een
zelfde percentage denkt uiteindelijk minder pensioen te zullen krijgen als
gevolg van deze financiële crisis. Vooral beheerders van pensioenfondsen zijn de
kwade pier. Volgens 59 procent hebben zij onvoldoende kwaliteiten om te beleggen
met grote bedragen. Bijna de helft van de deelnemers wil dan ook dat
pensioenfondsen voortaan professionele beleggers inhuren.

"Want het is tenslotte ons geld. We hebben er recht op dat er verantwoord mee
wordt omgegaan", benadrukt een bezorgde lezer.

Pieter Nijdam

Vandaag is er weer een Stelling van de Dag. U kunt er aan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: December 10, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               8 of 185 DOCUMENTS



                                  De Telegraaf

                            9 december 2008 dinsdag

'Pensioengat door onkunde'

SECTION: FINANCIELETELEGRAAF; Blz. 23

LENGTH: 384 woorden

SAMENVATTING

AMSTERDAM - Dat veel Nederlandse bedrijfspensioenfondsen onder de dekkingsgrens
zijn gezakt, is ook te wijten aan het gebrek aan beleggingskennis bij de
beheerders. Nederlandse pensioenbeheerders, vaak opgeklommen uit werkgevers- en
werknemersorganisaties, ontberen de moderne vaardigheden om optimaal te kunnen
beleggen, zegt beleggingsstrateeg Charles Renner, Amsterdammer in de Verenigde
Staten, werkend voor hedgefondsen en zakenbanken.

VOLLEDIGE TEKST:

,,De tegenvallers in beleggingen kómen helemaal niet onverwacht, zoals deze
beheerders nu claimen. Ze verbloemen hun eigen onkunde en Jan Modaal is de
dupe."

Deze beursresultaten waren best voorspelbaar, zegt hij. ,,Ze zíjn ook voorspeld.
Maar er is onvoldoende mee gedaan. Omdat veel beheerders het technische niet
begrijpen. Deze Nederlandse bestuurders en beheerders van pensioenfondsen hebben
nog niet 10% van de kennis in huis die tegenwoordig nodig is om dit werk te
doen. Voor dit schrijnende gebrek aan vakmanschap bij veel fondsen moet de
gewone man nu opdraaien."

Renner, hoogleraar in Miami, beurscommentator op zakenzender CNBC en directeur
van een beleggingsinstituut dat voor grote financierders werkt, behoort tot de
weinigen die afgelopen jaren kloppende voorspellingen heeft afgegeven. Hij
voorspelt nu 'Japanse toestanden': na een beursstijging vanaf januari tot mei
2009 vijftien jaar deflatie.

Renner hoorde gisteren vanuit de Verenigde Staten met afgrijzen de verdediging
aan van de nieuwe enorme verliezen bij Nederlandse pensioenfondsen (zie
hiernaast). Vele duiken ver onder de vereiste dekkingsgraad van 105%. De
analist: ,,Deze bestuurders wijzen telkens naar de extremen op de beurs, de
dalende aandelenkoersen, als grootste oorzaak voor het verlies. Onzin. Ik heb al
deze mensen bij Goldman Sachs in mijn kantoor gehad en zag dat ze volstrekt
onvoldoende kennis in huis hebben om namens gepensioneerden het geld optimaal te
beleggen. Niemand durft dat fundamentele kennisgebrek in die hele sector te
benoemen. Maar omdat bestuurders zich niet technisch scholen heeft dit nu enorme
consequenties gekregen. Als Nederlander gaat me dit zeer aan het hart." Gebrek
aan kennis van nieuwe computermodellen, algoritmes en de technische analyse van
marktontwikkelingen breken bestuurders van Nederlandse pensioenfondsen op.

LOAD-DATE: December 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                               9 of 185 DOCUMENTS



                                  De Telegraaf

                            6 december 2008 zaterdag

Afschrijvingen op komst;
grote risico's door beleggen in synthetische cdo's

SECTION: FINANCIELETELEGRAAF; Blz. 23

LENGTH: 756 woorden

SAMENVATTING

AMSTERDAM - Banken en verzekeraars moeten wereldwijd mogelijk nog eens
tientallen miljarden af gaan schrijven. Dit komt door ingewikkelde
financieringsconstructies die luisteren naar de exotische naam synthetische
CDO's en die vanwege de huidige recessie desastreus uit kunnen pakken. Simpel
gezegd is er belegd in brievenbusfirma's die als gevolg van
verzekeringscontracten miljarden kwijt zijn als een van tevoren bepaalde groep
bedrijven failliet gaat. De contracten stammen uit een tijd dat faillissementen
van deze bedrijven ondenkbaar waren. Maar momenteel is niets ondenkbaar.

VOLLEDIGE TEKST:

Dat Nederlandse institutionele beleggers zich verslikt hebben in prachtig
verpakte waardeloze Amerikaanse hypotheken (CDO's) is bekend. Achteraf gezien
was het logisch dat een hypotheek van $720.000 aan een Mexicaanse
aardbeienplukker uit LA met een jaarinkomen van $14.000 verstrekken geen goeie
belegging zou zijn. Maar de overvloed aan goedkoop geld, de beloofde rendementen
en de druk van aandeelhouders maakten dat logica niet op de beleggersagenda's
stond. En zolang huizenprijzen stegen, was er geen vuiltje aan de lucht.

Om toch het zekere voor het onzekere te nemen tuigden banken ingewikkelde
financiële constructies op om zich tegen verliezen in te dekken. Eén daarvan is
de 'synthetische' variant. Het verschil tussen een normale CDO en een
synthetische is dat bij een gewone CDO de leningen van eigenaar wisselen. Bij
een synthetische wisselt alleen het kredietrisico van eigenaar.

Het werkt als volgt: een bank tuigt in een belastingvriendelijk klimaat
(Nederland, Ierland of de Kayman eilanden) een soort brievenbusfirma op, een
zogeheten special purpose vehicle (spv). De bank sluit vervolgens een
verzekering af met de spv, een credit default swap genaamd. Vaak spreken de
partijen hierin af dat de bank een premie betaalt en de spv uitkeert als van een
mandje van zeg honderd bedrijven pak 'm beet negen concerns failliet gaan
(defaulten).

De spv gaat vervolgens op zoek naar investeerders. Door de premie van de bank
kan het vehikel meer rendement bieden dan de meeste obligaties. Andere banken,
verzekeraars, pensioenfondsen en hedgefunds zijn massaal ingestapt, de markt van
synthetische CDO's wordt geschat op een slordige $600 miljard. Nederlandse
particulieren kochten voor &euro;3 miljard. "Beleggers, maar ook de gewone man
op de Veluwe", zegt marktkapitaalexpert Jac Kragt. Nederlandse institutionele
partijen melden hun belegging zelden. Kenners ramen hun bijdrage op &euro;3 tot
7 miljard.

En zolang bedrijven niet failliet gaan, is er geen vuiltje aan de lucht. Maar in
het verzekerde mandje zitten inmiddels omgevallen bedrijven als Lehman Brothers,
Bear Stearns, de IJslandse banken Landsbanki en Kaupthing, maar ook de door de
staat geredde Freddie Mac, Fannie Mae, en AIG en de op het randje van de afgrond
balancerende automaker GM.

Volgens deskundigen staat de defaultteller op 7, en bij 9 moet de spv veelal
uitkeren. De risico's voor investeerders zijn dus levensgroot, beaamt ook Ken
Breken. Hij is partner bij advocatenbureau Lovells en als advocaat nauw
betrokken bij synthetische CDO's.

"De markt is harder in elkaar gezakt dan iedereen had durven denken. De
economische situatie is ongekend slecht. Debiteuren betalen in zo'n klimaat ook
altijd slecht. Er komen meer en meer credit events (faillissementen, red.). Als
het klimaat blijft verslechteren, heeft dat een negatief effect op deze CDO's."

De beleggingen doorverkopen is niet echt een optie. "De markt is zo goed als
dood. De animo voor synthetische CDO's is er bijna niet meer. Niemand wil een
brandend huis verzekeren."

Voordeel voor de banken bij de recente toename in faillissementen zou kunnen
zijn dat zij veel geld krijgen van de spv, die de verzekering moet uitkeren.
Maar Ioana Ciobanasu, die internationaal economisch recht doceert aan de Vrije
Universiteit en onderzoek doet naar economische instituten als IMF, de
Wereldbank en de WTO, wijst op nog een enorm risico. "Het probleem is dat
sommige spv's geen geld meer hebben. Omdat de bedrijfsobligaties waar ze in
belegd hebben minder waard zijn geworden. Dan verliest iedereen. Behalve de
advocaten."

Volgens de Roemeense docente is het risico rond de synthetische CDO's een reden
waarom banken op hun geld blijven zitten. "Banken willen geen geld lenen omdat
ze niet weten hoeveel ze nodig hebben om hun risico's te dekken. Het openen van
de boeken zou niet slim zijn. Niemand wil zeggen: ik heb een probleem. Dan krijg
je een run on the bank. En paniek is nooit goed."

LOAD-DATE: December 5, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              10 of 185 DOCUMENTS



                                  De Telegraaf

                            2 december 2008 dinsdag

Erasmus dacht aan zijn imago

SECTION: KUNST; Blz. 13

LENGTH: 459 woorden

SAMENVATTING

ROTTERDAM, dinsdag      'Personal branding' noemen ze het tegenwoordig wanneer
je jezelf als merk in de markt zet. Boeken worden erover volgeschreven hoe je
bij anderen een beeld over jezelf kunt oproepen dat aansluit bij je wensen,
talenten en ambities. Erasmus, die in 1466 in Rotterdam werd geboren, deed dat
500 jaar geleden al. Hij liet zich in de steden, waar hij tijdens zijn leven
verbleef, door de beste schilders portretteren zoals hij graag gezien wilde
worden: als peinzende of schrijvende geleerde met een boek en een zwarte baret.


VOLLEDIGE TEKST:

Afgezien van vorsten was hij de best geportretteerde persoon van zijn tijd.

Op de tentoonstelling 'Erasmus in beeld' (t/m 8 februari) in Museum Boijmans van
Beuningen Rotterdam zien we zijn portretten van Hans Holbein de Jonge, Albrecht
Dürer, Hans Baldung Grien en Quinten Massys. Om zijn roem te vergroten en zijn
herinnering levend te houden deelde hij kopieën en prenten uit aan belangrijke
relaties. Anderen volgden al snel zijn voorbeeld, zoals te zien is aan de
portretten van de dichter Nicolas Bourbon, de humanist Guillaume Budé, bisschop
Philipp von der Pfalz, de hervormer Maarten Luther en keizer Karel V.

Opvoeding

Niet alleen in de portretkunst maar ook op andere terreinen beïnvloedde Erasmus
kunstenaars. Op de tentoonstelling worden vier categorieën belicht: geleerdheid
en opvoeding, oorlog en vrede, kerk en geloof en lof der zotheid. Bij het
bestuderen van de Bijbel nam Erasmus een voorbeeld aan de heilige Hieronymus.
Hij hield van verinnerlijking en niet van de uiterlijke zaken van het geloof
zoals heiligenbeelden, processies, aflaatbrieven, etc. Ook de legende dat
Hieronymus een splinter uit de poot van een leeuw zou hebben getrokken, en het
foute idee dat hij kardinaal zou zijn geweest, ergerden hem. Zowel Dürer als
Quinten Massys besloten daarop om Hieronymus niet meer met leeuw en
kardinaalshoed af te beelden.

Over opvoeding had Erasmus uitgesproken ideeën. Hij verfoeide lijfstraffen,
omdat die leerlingen de lust tot leren juist ontnamen. Hij was voor
aanschouwelijk onderwijs met plaatjes, en hij vond dat ieder kind etiquette
moest leren en respect voor de medemens.

Ellende

Wat de oorlog betreft, legde Erasmus niet de nadruk op de triomfen van de
koning, maar juist op de ellende voor het gewone volk. De kunstenaars volgden
hem daarin.

Door zijn boek 'Lof der Zotheid' bloeide het genre van de satire in de
schilderkunst op. Zo zien we narren, die getrouwde vrouwen verleiden, ongelijke
paren van een oude vrouw met een jonge man of omgekeerd, geldwisselaars,
landlopers en vrekken van schilders als Lucas Cranach de Oude, Lucas van Leyden,
Jheronimus Bosch, Quinten Massys en Albrecht Dürer. Grote kunstenaars waar je
normaal niet vaak werk van ziet.

LOAD-DATE: December 1, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              11 of 185 DOCUMENTS



                                  De Telegraaf

                            2 december 2008 dinsdag

"In 2010 is de crisis voorbij!";
Kopen, kopen, kopen en we stoppen niet

SECTION: WATUZEGT; Blz. 6

LENGTH: 680 woorden

SAMENVATTING

Wanneer de woorden 'financiële crisis' vallen, trekt iedereen daar een passend
bezorgd gezicht bij. Maar maken we de crisis niet erger door er als doodbidders
over te praten? Voormalig staatssecretaris van Financiën Willem Vermeend vindt
van wel. Toen hij Wouter Bos vorige week het eerste exemplaar van zijn
crisisboek overhandigde, gaf hij te kennen dat er, wat hém betreft, een 'verbod
op doemdenken' moest komen. Bent u het eens met Vermeend?

VOLLEDIGE TEKST:

We legden u de vraag voor in de Stelling van de Dag. En waar u normaliter weinig
prijzende woorden over heeft voor de PvdA, schaarde u zich nu in groten getale
achter de rode Vermeend. Liefst 81% is het eens met zijn roep om doemdenken te
verbieden. Doemdenken is slecht voor de economie. De economie gaat al slecht
genoeg. We zitten er niet op te wachten om elkaar steeds verder de put in te
praten.

Toch bent u niet horende doof en ziende blind: 35% van de respondenten praat
regelmatig met anderen over de kredietcrisis, 46% soms, 11% vaak en slechts 8%
schuift het onderwerp consequent terzijde.

Als wij vragen hoe u uw levenshouding zelf zou omschrijven, noemt 35% zich een
optimist en 3% een pessimist, terwijl 61% de bergen en dalen vermijdt en zich
liever een realist noemt. Vanuit dat realisme verwacht 55% van de bijna 2000
deelnemers aan de Stelling van de Dag dat de crisis hem persoonlijk zal raken.
Een op de drie deelnemers verwacht dat de crisis als water van een eend zijn
veren glijden zal.

Als die crisis ons raakt - we willen niet doemdenken, maar het kán tenslotte
gebeuren - op welk vlak verwachten we dan geraakt te worden? U kon meerdere
antwoorden geven en het zit er dik in dat de mensen die bang zijn hun baan te
verliezen (10%) ook de volgende vrees hebben uitgesproken: 52% van de
respondenten is bang dat zijn inkomen daalt en 58% dat zijn bezit (huis,
aandelen, spaartegoeden) in waarde zal dalen. Daarbij is 17% bevreesd dat de
crisis hem op een andere manier zal treffen.

Willem Vermeend zei op de dag van de presentatie van zijn boek dat de financiële
crisis een jaar zou duren. Dat vinden de meeste van u ál te optimistisch.
Eenderde van de deelnemers houdt het op een jaar, nog eens eenderde op twee
jaar, 17% streept 3 jaar of langer aan en slechts 18% heeft 'geen idee'. Als de
crisis zich iets aantrekt van de macht van de meerderheid zouden we daaruit
kunnen concluderen dat de crisis in 2010 op zijn eind loopt.

Hoe staat het intussen met uw eigen koopgedrag? Volgens experts maakt
voorzichtig koopgedrag de crisis erger. En aangezien 73% van onze respondenten
het met die financieel experts eens is, trekt u de beurs en gaat u kopen. Met
grote aankopen bent u misschien íets voorzichtiger: 40% stelt die even uit. Maar
55% peinst daar niet over en koopt en koopt en koopt.

De prognoses voor de sinterklaas- en kerstinkopen zijn optimistisch. Vandaar dat
wij u vroegen: stopt u daarná met kopen? Nee. Ook dan niet. U koopt gewoon door,
althans 62% van de deelnemers aan onze Stelling. Een Brits onderzoek wijst uit
dat er in Engeland aanzienlijk meer seks bedreven wordt sinds de financiële
crisis. Aangezien u bij ons anoniem kunt reageren, durfden wij u die vraag ook
voor te leggen: vrijt u meer sinds de crisis? Slechts 4% van de deelnemers
antwoordt hier bevestigend op, terwijl 85% het tussen de lakens gewoon bij het
oude houdt. 11% weet het eigenlijk niet: dat vinden wij opzienbarend, maar
misschien betekent dat doodgewoon: 'Dat gaat je niet aan beste WUZ!'

Tot slot vroegen wij u wie er het meeste last zou hebben van de financiële
crisis. Uw antwoorden waren zeer divers. De een zag de werkende mens als
belangrijkste slachtoffer, de ander de aow'er, een derde de stumper die zijn
oudedagsspaarcentjes had belegd en een vierde Jan Splinter of Jan Modaal, kortom
de minimumlijder. Wie men ook noemde: men noemde zichzelf. Een treurig stemmend
wijsje, ware het niet dat u net had gezegd dat u continu zou blijven kopen.

Marianne Janssen

Vandaag is er weer een Stelling van de Dag. U kunt eraan meedoen van 11.30 uur
tot 15.30 uur via www.telegraaf.nl of www.wuz.nl.

LOAD-DATE: December 1, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              12 of 185 DOCUMENTS



                                  De Telegraaf

                           29 november 2008 zaterdag

Van KAVIAAR naar KAASSOUFFLÉ;
Ooit rijke  Huub Koene weet dat  recessie louterend kan werken  "Binnen een jaar
was ik alles kwijt:  mijn huis, mijn geld, mijn vrouw"  "Vrienden heb ik
momenteel weinig, maar ze zijn wél echt"

SECTION: FEATURE; Blz. 5

LENGTH: 1420 woorden

SAMENVATTING

OE LANG zij nog om zich heen slaat, is een grote vraag, maar duidelijk is dat de
huidige crisis links en rechts slachtoffers maakt. Mensen zijn bang hun geld,
dus hun veilige leventje, te moeten missen. Toch hoeft financiële ellende niet
te leiden tot verlies. Volgens Huub Koene (58) kan verlies juist verrijken. De
kleurrijke ondernemer had weinig, daarna ontiegelijk veel, daarna niets en nu
genoeg. "Ik zou de Quote 500-lijst kunnen binnenglijden, maar ik heb daar niets
te zoeken. Veel mensen zijn niet zichzelf. Ze zijn hun auto, hun huis of hun
boot. De recessie moet nog even aanhouden. Heel leerzaam."    AMSTERDAM,
zaterdag      Terwijl de wereld buiten onrustig en onzeker aan hem voorbijtrekt,
mensen zichtbaar lijden onder de economische teloorgang, reageert Huub Koene
laconiek op ons bericht 'Sorry iets later. File'. Zijn korte sms voorspelt met
wie we te maken krijgen. 'Rustig aan. Ik zit hier prima met een rood wijntje, zo
nodig twee'.

VOLLEDIGE TEKST:

Ooit maakte de succesvolle ondernemer Koene zich druk, heel erg druk. Druk met
geld uitgeven. Druk met zijn Ferrari's en met zijn Porsches. Druk met de jacht,
op een van zijn negen paarden. Druk met iemand te zijn die wilde imponeren. Nu
heeft hij zijn bijna boeddhistische balans gevonden. Later, tijdens het
interview, wordt duidelijk dat zijn beste leerschool armoede is geweest. "Het
was eigenlijk meer een stoomcursus. Binnen een jaar was ik alles kwijt: mijn
huis, mijn geld, mijn vrouw. De wet van Murphy."

Hij zit er comfortabel bij en kijkt bijna een beetje meewarig als hij mijn
klamme voorhoofd ziet. Koene draagt een zwarte koltrui. Achter het strakke
tijdloze brilletje schitteren pientere oogjes van een straatvechter. In de
lachsalvo propt hij: "Je bent toch niet in de greep van stress, hè?"

Geld. De ontwaarding en de onzekerheid van het spul speelden al een cruciale rol
net na zijn geboorte op 1 augustus 1950 in Jakarta toen 'ons' Indië nog maar een
jaar 'hun' Indonesië was geworden. "Mijn moeder knipte na mijn geboorte
letterlijk het oude koloniale geld door. Het was niets meer waard in de nieuwe
Republiek van Soekarno. Misschien was dat onbewust al mijn eerste les. Het
zorgeloze leventje van Tempo Doeloe was dan misschien op zijn retour, maar toch
had ik een prachtige jeugd. Ik was verre van het braafste jongetje van de klas.
Ik ging er altijd opuit. De rijstvelden in. Spelen met kinderen uit de kampong.
Al op vroege leeftijd wist ik dat geld een rol speelde in het leven. Ik zag mijn
vriendjes op afgetrapte slippers terwijl ik mooie schoentjes had, maar als ik in
de spiegel keek, zag ik toch echt hetzelfde bruine koppie. Er was een verschil
tussen hen en mij. Dat verschil was geld. Daarom hadden zij een ezel en wij een
Packard op de oprijlaan. Of ik gelukkiger was? Ik denk het niet. Ons plezier was
hetzelfde."

Geconfisceerd

Als een van de laatste spijtoptanten kwam vader Koene op 1 augustus 1960 met
gezin terug in Nederland. Eigenlijk wilde hij blijven, maar door zijn
Nederlandse achtergrond en dito paspoort was hij een 'Belanda'. Het werd hem
successievelijk onmogelijk gemaakt om te functioneren. Zijn bezittingen werden
geconfisqueerd. Het was niet meer veilig in Indonesië. Pa startte een nieuw
leven in de handel. Huubje luisterde iedere avond naar het NOS Journaal waar
Frits Tors perfect Nederlands sprak. "Ik wilde van mijn dikke Indische D af."

Langzaam ontwikkelde de speelse Indische jongen zich tot een vechter, die geen
heil zag in school. Het vizier was gericht op een Porsche en die kwam er met een
weekendbaantje bij een pompstation. Hij lacht weer zijn smetteloze tanden bloot:
"Ondertussen zag ik eruit als een mix tussen Johnny Crockett en een indiaan, de
dandy was geboren. Toen mijn vader op een dag de garagedeur opende en hij zag
die Porsche 356 staan, schrok hij zich wild. Hij vond het niets, dat snelle
gedoe, maar ik had mijn eigen levensdoel: een snel, succesvol, rijk bestaan.

Met de mulo en een paar jaar mts op zak ("Ik was zo'n beetje van alle scholen
afgeflikkerd") en veel bravoure stapte Huub Koene op 21-jarige leeftijd de
wollige reclamewereld in, waar hij als account executive carrière maakte. De
eerste echte bakken geld stroomden binnen en dat veranderde linea recta in
aangekocht pk's van een Austin Healey, en vooral van Porsches. "Techniek was
mijn ding. Ik kan nog steeds krukassen balanceren. Op mijn 27e werd ik
adjunct-directeur titulair bij Smits & Bates, een reclamebureau waar ik voorgoed
mijn stropdas kwijtraakte. Het succes was mede te danken aan de brug die ik
sloeg tussen creatieven en de marketingmannen. De rekenaars, de commerciële
types snappen vaak niet dat het echte hart van een bedrijf juist bij de
creatieven ligt. Een hart dat vaak door de grote marketingego's wordt
weggefrommeld."

De wind en het succes hadden Huub Koene opgepakt. Zijn voorouders, allen
veldheren, zouden trots op hun jonge nazaat zijn geweest. Zijn wonderlijke
overstap naar een margarinefabriek werd weer door nóg meer geld gedicteerd.
Daarna kocht hij een autoschadebedrijf in Utrecht en stuwde dat in de vaart der
volkeren op. Het geld stroomde binnen. "Ik kwam om half tien binnen en was om
half twaalf weer weg. Niet echt een bevredigend leven, maar mensen waren
hartstikke jaloers... Als bijvoorbeeld de popgroep Shakatak speelde in
Vredenburg dan wilde ik niet tussen het gewone volk zitten. Dus huurde Huub voor
zijn intimi een viplounge waar de champagne rijkelijk stroomde. Ik reed een
Jaguar Supercharger met 371 pk onder de motorkap. Hoe meer auto's ik kreeg, hoe
meer ballast en ellende ik voelde. Alles gaat namelijk stuk. Bezit is hoofdpijn.
Ik had veel zogenaamde vrienden die tegen je aanschurken omdat je geld hebt. Ik
was niet meer mezelf. Ik was de karavaan auto's, het huis, het uiterlijk."

Geen garantie

Zelf zal Koene het verlies van huis en haard in 2003 niet zo hebben ervaren,
maar redding was nabij. Hij was in sneltreinvaart alles kwijtgeraakt. "Ik wil
daarover niet te veel uitweiden. Het was een samenspel tussen de verkeerde
mensen en de verkeerde beslissingen. Vriendschappen bleken opeens niet zo solide
als ik dacht. Die afgang kan iedereen overkomen. Geld is geen garantie voor
blijvend succes."

De effecten van die neergang worden zonder gene opgesomd. De Aston Martin-dealer
gaf een jaar na aankoop slechts de helft terug voor de Britse sportauto. Met het
antiek was het nog erger gesteld. Daarvoor kreeg Koene vaak niet meer dan tien
procent terug van de aankoopwaarde.

Beschouwend: "Het huis, haard, huwelijk, geld en materie... Het was gedaan met
de chique diners en geen damast meer. De vraag werd: is het vandaag een frikadel
speciaal of kaassoufflé, met of zonder koffie? Ik kan me nu pas voorstellen dat
succesvolle landgenoten of zelfs miljonairs uiteindelijk op straat belanden als
het zelfvertrouwen wegvalt. Voor mijn eigenwaarde moest ik doorgaan. Ik wilde
het calvinistische crapuul, al die farizeïsche fluimen, de parasiterende
proleten en zilverlingsloeries hun zin niet geven. Luctor et Emergo! De
terugval, het verlies van al het klatergoud was gelukkig louterend voor me."

De lijn tussen succes en verlies is dun. Dat ziet de man in koltrui nu als geen
ander. "Tegen al die mensen die nu geld verliezen zou ik willen zeggen: kijk
eens wat je ervoor terugkrijgt. Draai het om. Ik kwam uiteindelijk net niet op
straat terecht en woon momenteel op een bovenwoning. Ik reis met openbaar
vervoer. Vroeger had ik vele jachtpaarden en nu ben ik blij als een kind dat ik
sinds kort één dekhengst groot mag laten groeien en naar de keuring mag brengen.
Door verlies en de klap in het ravijn, zag ik opeens weer de waarde van zaken.
Het verschoonde mijn blik op de wereld en op mijn echte vrienden. Het zijn er
momenteel weinig, maar ze zijn wél echt."

"Ook heeft de val, zo noem ik hem maar, een positief effect gehad op mijn
zakelijke leven. Momenteel ben ik bezig om een netwerk van goede creatieve
mensen op te zetten. Planet Q is mijn nieuwe bedrijf, of liever een kruispunt
waar we samenkomen en waar we communicatie-ideeën uitwerken. Of het geld
oplevert? Ja, maar dat is niet meer het doel. Het is een middel om met elkaar
werkzame communicatie te maken. Planet Q is een brandpunt tussen commercie,
kunst en creatie. Ach, we zien wel hoe het allemaal loopt."

De telefoon van Koene gaat en hij excuseert zich. Nadat hij heeft opgehangen:
"Een jonge collega-freelancer. Hij wilde me bedanken. Ik heb de rekening voor de
reparatie van zijn auto betaald. Hartstikke blij zo'n jongen. Delen: dát is
geluk. Nog een wijntje?"

H

LOAD-DATE: November 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              13 of 185 DOCUMENTS



                                  De Telegraaf

                           27 november 2008 donderdag

SCHAAMTE

SECTION: BINNENLAND; Blz. 3

LENGTH: 446 woorden


Jammer dat ik mijn jeugdjaren ben ontgroeid, want anders had ik op mijn
Elektronisch Kinddossier (EKD) kunnen laten invullen over welk type schaamhaar
ik beschik.

Laat ik André Rouvoet, de minister van Jeugd & Gezin die van alle Nederlandse
kinderen die met de jeugdgezondheidszorg in aanraking zijn gekomen zo'n dossier
wil laten aanleggen, echter geruststellen.

Ik zal het hem toch vertellen, al zal het hem ongetwijfeld tegenvallen dat in
mijn geval van 'spreiding tot op de dijen' (een van de zes mogelijkheden die
kunnen worden aangekruist) en 'ongepigmenteerd haar langs de labia' (een andere)
geen sprake is. Ofschoon ik dat laatste natuurlijk nog wel even goed heb
gecontroleerd.

Mijn schaamhaar, excellentie, is lang en golvend, heeft een sterke neiging tot
krullen wanneer ik het bijvoorbeeld een dagje niet was of juist te veel aan
vocht heb blootgesteld, en groeit niet in de buurt van mijn edele delen, maar op
mijn hoofd, waar het mij te berge rijst uit plaatsvervangende schaamte over het
gedoe van bewindslieden zoals u.

"Je moet nodig naar de kapper", zei mijn vrouw gisterochtend tegen mij, vlak
nadat ik in de krant had gelezen dat in het EKD alle, maar dan ook echt alle
gegevens die kunnen worden verzameld dienen te worden opgeslagen, tot en met de
omgang van het kind met de oerdrift (zelf zou ik onder het kopje 'Opmerkingen'
laten noteren dat ik vooral hitsig word van de gedachte dat Rouvoet de laan
wordt uitgestuurd, doch dit terzijde).

"Welnee", gromde ik. "Ik schaam me alleen maar."

Wat is dat voor een verzameling engerds, in Balkenende IV?

Big André Is Watching Us, zelfs onder pendek en slipje.

Vaststellende dat het land nog nooit zo'n vreemde en nutteloze vice-premier
heeft gehad, doe ik er over hem verder het zwijgen toe, om de aandacht te
verleggen naar nog zo'n merkwaardig schepsel, genaamd Ernst Hirsch Ballin.

De ongelovigen probeert hij meer en meer te muilkorven, maar zichzelf legt de
minister van Justitie, in zijn meningsuiting, helaas geen enkele beperking op.
Deze week had dat tot gevolg dat hij een uitglijer maakte waarop ik door collega
Marianne Janssen werd gewezen.

In antwoord op de suggestie van PvdA'er Hans Spekman om criminele jongeren hun
taakstraffen in hun eigen wijk te laten ondergaan, schreef Hirsch Ballin dat het
juist niet de bedoeling mag zijn om jeugdigen, die bijvoorbeeld
schoonmaakwerkzaamheden moeten verrichten, op die manier 'te vernederen'.

Geeft u het even aan uw werkster door? Aan de plantsoenarbeider? Aan al die
andere hardwerkende Nederlanders die met schoonmaken hun brood verdienen?

Het kabinet vindt het verrichten van schoonmaakwerkzaamheden vernederend.

Ik denk dat ik toch maar eens naar de kapper ga.

LOAD-DATE: November 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              14 of 185 DOCUMENTS



                                  De Telegraaf

                           26 november 2008 woensdag

'Schuif KvK geen politietaak in de schoenen'

SECTION: WATUZEGT; Blz. 6

LENGTH: 835 woorden


Dat de politie zich ernstige zorgen maakt over de macht van criminelen binnen
ogenschijnlijk legale bedrijven is te begrijpen. Burgers maken zich daar
overigens ook zorgen over! Echter de wettelijke taak van de Kamers van
Koophandel is tweeledig, nl. 1. Bevordering van de rechtszekerheid in het
economische verkeer, 2. Verstrekking van een groot aantal niet met name genoemde
gegevens. Korpschef Bik zou moeten en kunnen weten wat de politietaken zijn: a.
preventie, b. hulpverlening, c. handhaving van orde en rust en d. oplossen van
misdrijven en opsporen van daders. Hij zou bij de opsporingacties van de politie
bij de Kamers van Koophandel deze KvK's om assistentie kunnen vragen, maar hij
moet niet een wettelijke politietaak in de schoenen van de Kamers van Koophandel
proberen te schuiven. Dat lijkt niet alleen onfatsoenlijk, dat is het ook.

Warmond, Peter Nieuwenburg

Komediant

Nu komt Joran van der Sloot weer met het verhaal dat hij Natalee Holloway
verkocht zou hebben. Deze boerenslimme komediant probeert iedereen om de tuin te
leiden. Door zijn steeds wisselende en fantastischer wordende verhalen wordt hij
steeds ongeloofwaardiger. En dat is precies wat hij wil. Hij simuleert gewoon
'gestoord' te zijn. Ja, wat kan hij anders? Doel hiervan: voor gek en
ontoerekeningsvatbaar te worden verklaard. Zijn ouders zijn gezegend met zo'n
kind. Of is ook dat kind het product van zijn opvoeding?

Deventer, G. v. Balen

Arrogantie

Het is niet alleen de ANWB die uit de bocht vliegt. Elke instantie; VVN, KNMI,
Rijkswaterstaat of Piet Paulusma mag in dit land blijkbaar als 'expert' zo maar
wat roepen en daarmee proberen in het nieuws te komen. In dit geval antireclame
voor de ANWB, die achteraf zelfs durft te stellen dat het dankzij hun
waarschuwing zo is meegevallen met de drukte op de weg! Waar halen ze de
arrogantie vandaan? Het gebeurt wel allemaal met dank aan de media, die het
woordje 'alarm' horen en dat meteen op de voorpagina knallen. Zij mogen de hand
ook in eigen boezem steken.

Soesterberg,

Jan van Rooijen

Volksmond

"De aanschaf van zogenaamde counterfeits - in de volksmond nepartikelen - neemt
momenteel schrikbarende vormen aan", lees ik (Tel.25-11). Het onnodig gebruik
van het Engels in deze zin is eveneens om te schrikken. Zeer negatief daarbij
is, dat het gewone Nederlandse woord ervoor, nepartikelen, wordt omschreven als
alleen gebruikt in de volksmond. Lang leve de Nederlandse taal, desnoods alleen
in de volksmond.

Lisse, J.C. van Rijn

Arme schapen

Ik heb de afgelopen dagen veel schapen gezien die onder de sneeuw probeerden wat
eten te vinden. Er was nergens wat bijvoer te zien. Laat de dierenbescherming
hier eens op letten. Misschien hebben ze wel heel magere lijfjes onder hun dikke
wol. Iedereen moet toch dagelijks eten. Ook de dieren.

Zutphen,

Willemien Hoetink

Lichtpuntje

Na alle negatieve berichten over de (te) hoge benzineprijs mag er ook wel eens
iets positiefs vermeld worden: we hebben nu eindelijk te maken met een flinke
benzineprijsverlaging, het lijkt de goede kant op te gaan. Hopelijk zet het nog
even door, zeker met de dure feestdagen in het vooruitzicht een lichtpuntje in
de donkere tijd.

Kollum, C. Berends

Noodtempo

Toen de euro kwam werden de prijzen direct verdubbeld: 1 gulden werd 1 euro.
Niemand die erover klaagde en de ondernemers joegen de prijzen nog meer omhoog.
De straffen echter werden in noodtempo lager: acht zaterdagen werken als je een
jongen in brand steekt. Een man doodsteken levert je zo'n 20 zaterdagen
papiertjes prikken op, tja het zijn jongeren... Daar geldt jeugdrecht? Wat doen
deze jongeren als ze volwassen zijn?

Tilburg, Francien Nijkamp

Advocaat

"Dode beroofd van klokje en ketting" (Tel. 25-11). Het is onbegrijpelijk dat
mensen dit kunnen doen, en bijna nog onbegrijpelijker dat een advocaat het geen
diefstal vindt. Hoe kan een mens die toch gestudeerd heeft dit beweren, en
zichzelf nog recht in de ogen kijken? Wat een vreselijk beroep is dat.

Heerhugowaard,

A.E. Visser

Bot

Af en toe voldoet de inbreng van Geert Wilders in de Tweede Kamer niet aan de
regels die daar gebruikelijk zijn. Op die manier weet hij echter feilloos de
voor zijn partij belangrijke punten extra onder de aandacht te brengen. De botte
uitspraken die Wilders sporadisch gebruikt zijn vergelijkbaar met de shock die
de, hiervoor gisteren met een Emmy Award beloonde, Grote Donorshow teweegbracht.

Nunspeet, Henk Versteeg

Hoe lang

Aboutaleb weg, Klijnsma volgt op. Nog maar nauwelijks is ze benoemd of... ja
hoor, "ze was al een paar keer in moeilijkheden geraakt". Hoe lang zal ze het
zonder struikelen volhouden? Ik ben benieuwd.

Sleeuwijk,

Cas Heijenk-Caspers

Vangrailcamera's

Dat Nederland verworden is tot een politiestaat moge hieruit blijken, heel
Nederland is volgeplempt met elektronische hinderlagen om hardwerkende
Nederlanders het leven zuur te maken en geld afhandig te maken. Leve het
socialisme/communisme van PvdA'er Bos!

J. Mac Mootry

Rook

Een 'Klink' hoort op een deur te zitten, op andere plaatsen (rookcafés) werkt
hij niet.

Veghel, J.H. Posthumus

LOAD-DATE: November 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              15 of 185 DOCUMENTS



                                  De Telegraaf

                            21 november 2008 vrijdag

'Ouderen gestraft voor hoog energieverbruik'...

SECTION: WATUZEGT; Blz. 6

LENGTH: 719 woorden


Merkwaardige ideeën heeft directeur Rietdijk van de NVB (Tel.18/11). Ouderen die
overdag veel thuis zijn en zelf koken, wil hij straffen met een aanzienlijk
hogere energierekening. Tweeverdieners die meestal in beter geïsoleerde huizen
wonen, vaak afwezig zijn en regelmatig buiten de deur eten, worden als het aan
hem ligt, beloond voor hun lage energierekening. Hoe ver wil je gaan om
(ver)bouw- en isolatieopdrachten in de wacht te slepen?

Prinsenbeek, Paul Risseeuw

Roken

Het lijkt me uitstekend dat roken in restaurants wordt verboden. Kroegen waar
wordt gerookt, kun je mijden. Hoe staat het eigenlijk met roken in huis (waar
kinderen wonen)? Dat is minstens zo gevaarlijk. En wat te denken van vlees (met
antibiotica), melk (vol met virussen en bacteriën), medicijnen (die veel doden
veroorzaken), vissen (vol met pcb's) en luchtverontreiniging? Het roken in
kroegen lijkt mij een heel klein onderdeel van deze problemen en niet de moeite
waard om mensen brodeloos te maken.

Haarlem, Ellen Beunk

Jeugdrecht

Een 16-jarige jongen uit Zaamslag is veroordeeld tot twee jaar jeugddetentie
voor het doodslaan van een postbode. De man had, terecht, kritiek geuit op het
gedrag van de groep waarvan de jongen deel uitmaakte. Omdat de jongeman
Koninginnenacht ging vieren met een hamer op zak kun je concluderen dat hij
kennelijk weinig goeds van zins was en blijkbaar geen respect heeft voor de
medemens. In die mening wordt hij nu gesteund door de rechter. Over een jaar
staat deze jongen weer op straat en wordt hij ongetwijfeld door zijn even foute
vriendjes uit de groep gezien als 'de held'. Dit is een regelrechte belediging
voor de nabestaanden. Voor dit soort tuig bestaat maar één sanctie en dat is een
kei- en keiharde aanpak. Niks jeugdrecht, maar minstens vijf jaar
gevangenisstraf met verplichte tbs.

Sneek, Cees J. Roos

Modder

Na de ellende van de paarse kabinetten geniet de burger nu van het groenrode
kabinet-Balkenende IV. Groen plus rood geeft (hoe toepasselijk) de kleur van
modder. Over de gewone burger - rijk of arm, links of rechts - wordt al
decennialang een misselijkmakende 'ambtelijke bagger uitgestort'. Politici
houden zich uitsluitend bezig met het in stand houden van zichzelf en van de
elite aan wie ze hun lucratieve baantje te danken hebben. Ondernemers en burgers
worden door deze overheid als criminelen beschouwd en financieel uitgekleed. En
wat horen we van 'onze' minister-president Balkenende? Dat hij weer in het
buitenland zit en 'helaas niet bereikbaar is voor commentaar'.

Deventer, J. v.d. Brandeler

Jointje

Met groeiende ergernis lees ik dat Nederland af wil van het gedoogbeleid voor
cannabis. Een Kamermeerderheid lijkt er een nieuwe wet te willen doordrukken en
wil mij mijn jointje afnemen. Het moet niet gekker worden! Ik ben een vrouw van
vijftig jaar die al zeker dertig jaar in alle rust haar jointje op de hoek van
de straat haalt. Mag dat straks niet meer? Moet ik me voortaan met criminelen
inlaten om een jointje te kunnen roken? Ik denk dat de minister zich druk moet
maken om het alcoholmisbruik. Mijn jeugd had er heel anders uitgezien als mijn
vader in plaats van veel alcohol te drinken 's avonds een joint had opgestoken.
Ga dát verbieden, maar blijf van mijn jointje af.

Amsterdam, Ingrid van Oijen

Staatsschuld

De staatsschuld is groter dan ooit. De aardgasbaten zijn gebruikt voor 'leuke
dingen voor de mensen'. Als er een behoedzamer beleid was gevoerd, hadden we de
rente die nu over die schuld wordt betaald, kunnen aanwenden voor écht leuke
dingen. Nu moeten wij met z'n allen een jaar werken om die schuld af te lossen.
Geen politieke partij maakt serieus werk van het terugdringen van de
staatsschuld. Het blijft bij loze praat.

Limbricht, Reinier Voogd

Werkloos

Het kost gemiddeld 537.000 euro om een werkloze aan een baan te helpen (41,2
uitkeringsjaren op bijstandsniveau). Het is goedkoper om werklozen vanaf 25 jaar
niet meer te bemiddelen.

Amsterdam, N. Nomi

Kwartje

Onze regering heeft de mond vol van normen en waarden. Laat ze dat waarmaken
door de benzineprijs te verlagen met 11,5 eurocent (kwartje van Kok) en de bpm.
Niet alleen de banken helpen maar ook de consument, zodat er weer ruimte komt om
geld uit te geven. Het kwartje was een tijdelijke maatregel en nu is het de
hoogste tijd om iets terug te doen voor de consument.

Leersum, L. van Knijff

LOAD-DATE: November 20, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              16 of 185 DOCUMENTS



                                  De Telegraaf

                           15 november 2008 zaterdag

Overlast al afgenomen

SECTION: BINNENLAND; Blz. 3

LENGTH: 213 woorden

SAMENVATTING

Van onze verslaggevers      AMSTERDAM, zaterdag      Volgens de buurtregisseur
in de Amsterdamse wijk De Pijp, Marcel Zethoven, helpen de zwervers ook actief
mee de winkelgebieden netjes te houden. "Zij ruimen de flessen en ander afval
rond hun verkoopplaats op en proberen de alcoholisten die de passage binnenkomen
te weren."

VOLLEDIGE TEKST:

Het plan zou zijn vruchten nu al afwerpen. De buurt is veiliger geworden,
beweert Zethoven. "Voordat we hiermee startten kregen wij dagelijks meerdere
meldingen van overlast: openbare dronkenschap, doelloos rondhangen of straatroof
rond optredens van Oost-Europese muzikanten. Nu is die overlast veel minder."

De 'opzichters' vallen ook goed bij de ondernemers. Zij verlenen hen privileges
en zoeken contact met hen. Ze vragen ze binnen voor een kop koffie of om even
uit te rusten.

Zethoven: "Er is hier echt wat gebeurd de afgelopen jaren. Toen ik vier jaar
geleden in De Pijp begon, hadden mensen veel last van zwervers en alcoholisten.
Wanneer een buurt vies is, er kapot en wat verpauperd uitziet en er duistere
personen rondzwerven, trekt dat andere duistere personen aan.

De gewone burger mijdt deze buurt en de criminaliteit neemt verder toe. Dat is
het zogenoemde Broken Windowseffect. Het was zaak dit te doorbreken."

LOAD-DATE: November 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              17 of 185 DOCUMENTS



                                  De Telegraaf

                           15 november 2008 zaterdag

Het geheim van...;
NCRV- programma houdt  Nederland  al tien jaar spiegel voor

SECTION: TVWEEKEINDE; Blz. 11

LENGTH: 820 woorden

SAMENVATTING

Terwijl half Nederland nog op één oor ligt gonst het op de redactie van Man bijt
hond al van bedrijvigheid. Klokslag zeven uur schuift de zevenkoppige
kernredactie aan tafel voor de dagelijkse brainstormsessie over het nieuws van
de dag, een ochtendritueel van kranten uitpluizen, ideeën uitwisselen en knopen
doorhakken. Steeds op zoek naar bruikbare ingrediënten voor het populaire
NCRV-programma, waarin alle hoofdrollen zijn weggelegd voor de gewone man en
vrouw.

VOLLEDIGE TEKST:

De Telegraaf keek een dagje mee over de schouder van de makers. We hebben geluk,
het is de dag na de nacht van Obama. ,,We beginnen een halfuurtje later",
verkondigt samensteller Michael Abspoel. ,,Dit nieuws is zo groot, dat Man bijt
hond daar niet omheen kan. De truc is om er een zodanige draai aan te geven dat
het typisch Man bijt hond wordt. Groot nieuws klein maken en klein nieuws
uitvergroten, daar zijn wij goed in", zegt hij trots. ,,We hebben ervoor gekozen
om de figuur van Obama te vertalen naar een kleine zwarte leider in Nederland.
In dit geval Rein Kros, een 59-jarige Surinaamse Rotterdammer, die zich op eigen
kracht heeft opgewerkt van havenarbeider tot coördinator van de stadsreiniging."

Een besluit dat goed uitpakt, want de aimable Rein ontpopt zich een paar uur
later als een vlot prater en een bevlogen leider voor zijn veertig werknemers.
In zijn eigen vertrouwde omgeving wordt hij, temidden van zijn manschappen,
geportretteerd door verslaggever Remco en zijn cameraploeg Sander en Mark. Een
verminkte prullenbak op het Grote Kerkplein in hartje Rotterdam wordt door Reins
schoonmaakploeg uitvergroot tot probleemstelling van de dag.

Dagelijks zijn er twee tot drie Man bijt hond-ploegen op pad om opnames te maken
voor de diverse rubrieken zoals de actuele reportages, aanbelitems, de babbelbox
en de lijnverhalen. Intussen gaat het denkwerk in Hilversum voor nieuwe
programma-ideeën en rubrieken op volle kracht door. Centraal staat vandaag de
invulling van de nachtelijke jubileumspecial van Man bijt hond, die eind dit
jaar wordt uitgezonden. Rond drieën keren de teams terug op de thuisbasis,
waarna het plakken en knippen kan beginnen en alles wordt samengeklonken tot één
geheel. Uiterlijk zes uur 's middags is de voorvertoning van het eindresultaat
voor de voltallige Man bijt hond-club, bestaande uit verslaggevers, redacteuren
en productiemensen. Drie kwartier later genieten elke dag weer ruim een half
miljoen fans van een kakelverse aflevering.

Michael Abspoel, de markante stem van Man bij hond, stond tien jaar geleden aan
de wieg van de Nederlandse variant van het Vlaamse origineel. ,,We zijn trouw
gebleven aan de basisopzet: het alledaagse laten zien in al zijn bijzonderheid.
Daarom is onze bron onuitputtelijk. Het is een typisch mensenprogramma."

Het programma is in de loop der jaren gevarieerder geworden. Bijvoorbeeld met de
dagelijkse soap rond kleurrijke figuren, waarmee een nieuwe groep kijkers werd
aangeboord. ,,De Veerkampjes waren de eerste", vertelt Abspoel. ,,Die kwamen we
bij toeval op het spoor tijdens een aanbel-item. Daarna volgden vele anderen,
zoals de onvergetelijke IJzeren Heinen. Ook hier is de truc ermee te stoppen
voordat de sleet er in komt. Hoe we aan deze Showroom-achtige types komen? Dat
is een beetje ons geheim. Het is een kwestie van oren en ogen openhouden tijdens
onze dwaaltochten door het land. En ook via de kliklijn komen er leuke tips
binnen."

Man bijt hond is een begrip, ook op de HBO-opleiding journalistiek, waar zelfs
wordt gedoceerd in de relativerende Man bijt hond-methode. Abspoel: ,,Dat is een
draai geven aan het nieuws door een andere vraagstelling. Onze enige concurrent
is het SBS 6-programma Hart van Nederland, omdat we in dezelfde vijver vissen.
Zij blijven ook dicht bij de mensen. Een diefstal van chocoladeletters uit een
supermarkt is voor ons beide interessant. Het verschil is onze knipoog naar het
nieuws."

Man bijt hond, dat gemaakt wordt door 36 man, is een kweekvijver voor jong
talent. Dat valt direct op bij een rondgang op de werkvloer, waar de twintigers
flink in de meerderheid zijn. Maar liefst vijf stagiaires draaien nonstop mee.
,,Man bijt hond staat goed op je cv, omdat je hier leert alles te kunnen", lacht
Abspoel.

Voor de negen verslaggevers is de aanbelrubriek Hond aan tafel het spannendst om
te maken. Reporter Nathan Plas: ,,Je weet nooit wat je achter zo'n voordeur
aantreft. Het komt aan op improvisatie: eerst mensen op hun gemak stellen en hun
vertrouwen winnen. Dan komen de verhalen vanzelf." Collega Remco Wagenaar vult
aan: ,,Er zijn ook mensen die denken dat het is voorgekookt. Maar dat is
absoluut niet zo. Het enige dat we soms doen is bij de plaatselijke bakker
vragen of hij leuke mensen kent bij wie we kunnen aanbellen. Je merkt ook dat
Man bijt hond goed bekend staat, want we zijn bijna overal welkom. En dat komt
omdat we onze hoofdrolspelers al tien jaar in hun waarde laten!"

LOAD-DATE: November 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              18 of 185 DOCUMENTS



                                  De Telegraaf

                           13 november 2008 donderdag

Noodpakket slaat niet aan;
'Het is ieders eigen verantwoordelijkheid'

SECTION: WATUZEGT; Blz. 6

LENGTH: 801 woorden

SAMENVATTING

Heeft het nut om een noodpakket in huis te hebben als er een ramp uitbreekt?
Nee, zegt ruim 60% van de deelnemers aan de Stelling van de Dag, maar dan wel om
verschillende redenen. Sommigen denken dat het zo'n vaart niet zal lopen in
Nederland: "We leven niet in de rimboe", anderen vinden het zonde van het geld
"omdat je je tegen een echte ramp nauwelijks kunt wapenen". Allemaal
schijnveiligheid, zeggen ze.

VOLLEDIGE TEKST:

Daarnaast zijn er veel tegenstanders die een noodpakket onzin vinden omdat ze
denken dat mensen het grootste deel van zo'n pakket al standaard in huis hebben.
Toch is dat niet het geval, zo blijkt uit de antwoorden op onze stelling en
daarmee krijgt minister Ter Horst gelijk met haar uitspraak dat de meeste
Nederlanders onvoldoende voorbereid zijn op een ramp.

De minister gaf onlangs het startsein voor de nieuwe campagne Denk Vooruit, die
mensen oproept een noodpakket en voldoende eten en drinken in huis te hebben om
in geval van nood te kunnen overleven. "Iedereen moet zichzelf en zijn gezin
kunnen redden in de eerste 72 uur na een ramp", aldus Ter Horst. Het animo voor
zo'n noodpakket is bij u niet zo groot. Slechts 8% heeft al zo'n pakket in huis.
En veel meer aftrek zal het overlevingspakket niet vinden onder onze WUZ-lezers,
niet meer dan 9% geeft aan er een te zullen aanschaffen. Een iets hoger
percentage (14%) is van plan om zelf zo'n pakket samen te stellen. "Je moet het
een paar dagen kunnen uithouden zonder directe hulp van anderen", schrijft een
voorstander. Een ander merkt op: "Door privatisering van de nutsbedrijven is dit
alles urgenter. Daarnaast zou het wenselijk zijn als iedereen een aggregaat zou
hebben." Een aantal van de respondenten benadrukt dat een overlevingspakket wel
regelmatig gecontroleerd en aangevuld of vernieuwd moet worden.

Gratis

Dat minister Ter Horst het noodpakket gratis uitdeelt aan haar ambtenaren en
burgemeesters schiet bij u in het verkeerde keelgat. "Zijn zij soms belangrijker
dan 'gewone' burgers?" De helft van u vindt dan ook dat alle Nederlanders gratis
zo'n pakket moeten ontvangen omdat het 'voor de gewone man' te veel kost. "Geef
in ieder geval de armen en bejaarden een gratis pakket", reageert iemand. Een
even grote groep is het er niet mee eens. "Mensen hebben een eigen
verantwoording om die dingen aan te schaffen", schrijft een respondent die
liever ziet dat de regering dat geld in de gezondheidszorg steekt.

De campagne Denk Vooruit is lang niet bij alle deelnemers bekend. Ruim de helft
heeft nog geen televisiespotjes gezien of iets van de campagne vernomen via
internet of folders.

Over de vraag of de campagne onrust veroorzaakt zijn de meningen verdeeld. Vindt
de een het flauwekul, de ander noemt het paniekzaaierij. "Dat is terug naar de
jaren '50, toen joeg de BB (Bescherming Bevolking) de mensen de stuipen op het
lijf met gejammer over de komende atoomoorlog."

Hoewel dus twee derde het nut van een noodpakket niet inziet, zegt 46% niet goed
voorbereid te zijn op het uitvallen van stroom, water en verwarming. Slechts 10%
van u heeft de belangrijkste zaken die een noodpakket moet bevatten in huis: een
radio (op batterijen of oplaadbaar), een zaklamp (op batterijen of oplaadbaar),
een EHBO-doos, waterbestendige lucifers, waxinelichtjes , warmhouddekens,
gereedschapsset en een waarschuwingsfluitje. Ruim twee derde van u bezit 4 tot 6
dingen van dit lijstje en een vijfde minder dan dat. Wat (blik)voedsel en
drinken betreft doet u het beter. Bij de meerderheid zit dat wel goed. Dat u de
regionale zender moet opzetten in geval van een ramp weet 42%. De rest denkt dat
het niet uitmaakt welke zender wordt opgezet of dat Radio 1 de rampenzender is.

De meesten van u vinden het de eigen verantwoordelijkheid van mensen om een
noodpakket samen te stellen. Dat minister Ter Horst de Nederlanders wijst op de
noodzaak daarvan, vindt 47% niet echt nodig. Zij vinden dat de minister zich
beter met belangrijkere zaken kan bezighouden.

Overstroming

Welke rampspoed zou zich over Nederland kunnen voltrekken? Een overstroming ziet
u als grootste dreiging. Een opblaasbare boot zou daarom in een noodpakket niet
misstaan, merken sommigen op. Het uitvallen van computersystemen scoort ook hoog
op het rampenlijstje en daarna volgt een aanslag. Bang voor een epidemie bent u
niet.

Er zijn zowel voor- als tegenstanders die uit ervaring spreken. "Als stroom,
water en licht uitvallen, red je het niet met dat noodpakket", reageert iemand
die de stroomstoring in New York heeft meegemaakt. Een andere
ervaringsdeskundige pleit juist voor een overlevingspakket: "Tja, als je bent
geboren in Neder-Betuwe, weet je niet beter dan dat je jezelf moet kunnen
redden."

Margo Stols

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl

LOAD-DATE: November 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              19 of 185 DOCUMENTS



                                  De Telegraaf

                           13 november 2008 donderdag

SLUIMERENDE SCHATTEN;
MiLCO  Milco Aarts

SECTION: REPORTAGE; Blz. 5

LENGTH: 172 woorden


Vrouwen boven de vijftig zijn zachtaardiger. Is onderzocht door Heuse
Wetenschappers. De menopauze maakt dames socialer, hulpvaardiger, minder
jaloers, ruimdenkender, kortom, de ideale levenspartner.

Dus waarom ruilen zo veel oude kerels hun sluimerende schatten in voor
vriendinnetjes die echt geloven dat Jan Modaal in het Loongebouw woont? Verwende
lastpakjes zijn het: agressief, aanmatigend, babbelziek, jaloers en al ongekend
dom voor hun leeftijd.  Waarom toch? Terwijl zij zich kunnen laven aan een
uiterst innemende, warme, van onbaatzuchtige liefde overstromende soulmate uit
eigen geboortejaar?

Margaret Thatcher, wegdromen bij de zachtheid van haar stem... Nina Brink:
absolute overgave! Patty Brard! Ella Vogelaar! Ciska Dresselhuys! Anneke
Grönloh! Gerard Joling!! Rita Verdonk! Gretta Duisenberg! Albert Verlinde: pure
extase!! Mabel Wisse Smit! Connie Breukhoven: ah!! Hedy d'Ancona, ja, ja, ja!!

Misschien dat er hier en daar een rimpeltje op zit, maar zachter en liever vind
je ze - wetenschappelijk bewezen! - nergens.

LOAD-DATE: November 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              20 of 185 DOCUMENTS



                                  De Telegraaf

                           6 november 2008 donderdag

Balkenende onthult beeld Abr. Kuyper

SECTION: METROPOOLROTTERDAM; Blz. 37

LENGTH: 155 woorden


Van onze correspondent

MAASSLUIS, donderdag

Premier Balkenende heeft gisteren in Maassluis een standbeeld onthuld van zijn
grote inspirator, de staatsman Abraham Kuyper.

De ideeën van de in 1837 in Maassluis geboren predikantenzoon werken volgens
Balkenende tot vandaag door in de Nederlandse politiek.

"Met de door hem opgerichte Anti Revolutionaire Partij (voorloper van het CDA)
gaf Kuyper de gewone man invloed op het landsbestuur, tot dan toe het domein van
vooraanstaande heren", aldus Balkenende, die nog steeds een portret van Kuyper
in zijn werkkamer heeft hangen.

Dat de calvinistische politicus, ook grondlegger van de Gereformeerde Kerk,
oprichter van de Vrije Universiteit en stichter van dagblad De Standaard, wordt
geëerd met een monument, noemde Balkenende "een historische rechtvaardigheid".

Het Kuypermonument, ontworpen door Frank Letterie uit Vorden, heeft 80.000 euro
gekost en is betaald door fondsen en particulieren.

LOAD-DATE: November 5, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              21 of 185 DOCUMENTS



                                  De Telegraaf

                           6 november 2008 donderdag

Groot voorbeeld voor de premier

SECTION: BINNENLAND; Blz. 9

LENGTH: 93 woorden


Premier Balkenende staat voor het standbeeld van de door hem bewonderde
staatsman Abraham Kuyper. De minister-president onthulde het beeld gisteren in
Maassluis.

De ideeën van de in 1837 in Maassluis geboren predikantenzoon werken volgens
Balkenende tot vandaag door in de Nederlandse politiek. "Met de door hem
opgerichte Anti Revolutionaire Partij gaf Kuyper de gewone man invloed op het
landsbestuur, tot dan toe het domein van vooraanstaande heren", aldus
Balkenende, die nog steeds een portret van Kuyper in zijn werkkamer heeft
hangen.

foto: roel dijkstra

LOAD-DATE: November 5, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              22 of 185 DOCUMENTS



                                  De Telegraaf

                            5 november 2008 woensdag

'Het CDA is op herhaling'

SECTION: WATUZEGT; Blz. 6

LENGTH: 875 woorden


CDA-Kamerlid Van Hijum wil een einde maken aan de 'export van kinderbijslag';
alleen inwoners van Nederland zouden nog aanspraak kunnen maken. Balkenende riep
deze 'loze woorden' al bij de vorige verkiezingen; hij zou toen ook de
wao-uitkeringen in het buitenland aanpakken. Het CDA is hiermee dus op
herhaling.

Utrecht, R.Advokaat

'Zwart op wit'

Vandaag zien we wereldwijd in alle kranten 'zwart op wit' staan wie de nieuwe
president van Amerika is geworden. Blijft het 'Witte' Huis wit of krijgt het
voor het eerst een 'donkere' kleur?

Alphen aan den Rijn,

P.J. Deeleman

Terug

Begin van dit jaar bleek dat we 100 euro per gezin te veel hadden betaald aan
energietransport. 'Logistiek' bleek het onmogelijk dit geld terug te geven;
afgesproken werd het 'anders te regelen'. Ook hebben energiebedrijven onterecht
340 miljoen euro subsidie ontvangen voor groene stroom; die 400 euro per
huishouden moet ook worden teruggegeven. Maar in plaats van 500 euro te
ontvangen, moeten we 100 euro méér gaan betalen 'als gevolg van het slechte
inkoopbeleid van energiebedrijven'. Waar blijft Wouter Bos nu of zijn wij alleen
interessant als er verkiezingen zijn?

Volendam, Aart Bijvoet

Maatschappij

Met hun aanpassing van het ontslagrecht bewijzen de kantonrechters dat ze vér
buiten de maatschappij staan. Hoe kunnen ze zeggen dat 'men' tegenwoordig
makkelijk een andere baan kan bemachtigen? Wellicht gaat dat op voor jongeren,
maar voor 40-plussers is het verdraaid moeilijk om nieuw werk te vinden, om maar
te zwijgen van de groep 45 tot 50 jaar en ouder. Die kantonrechters hebben
makkelijk praten, hun 'kostje is gekocht': er ligt een behoorlijke regeling voor
uittreders en na fouten wordt (bij justitie in het algemeen) altijd wel een
ander 'baantje' gevonden. Deze dames en heren moeten eens proberen zich in te
leven in de hardwerkende medemens.

K.G.J. Denijs

Rente

Geld dat de overheid tegen een lage rente aan de banken uitleent, moet worden
aangewend voor gunstige hypotheekrentes. De overheid zou daar bij banken op
moeten toezien. Dit kan de huizenmarkt ten goede komen. Vele nieuwbouwprojecten
lopen nu gevaar door het hypotheekbeleid van de banken. Bouwondernemingen en
daaraan verwante bedrijven zijn belangrijke werkgevers en aanjagers van de
Nederlandse economie.

Amerongen, H. Greup

Pokeren

Behalve op internet (Tel.03/11) pokert Nederland er ook op grote schaal op los
in privéhuizen. De fanatieke pokerspelers hebben het café - waar de afgelopen
jaren ware razzia's zijn gehouden waarbij naar pokeraars werd gezocht - verruild
voor een illegaal achterkamertje. Legaal pokeren is in Nederland slechts
voorbehouden aan Holland Casino. Poker is en blijft slechts een kaartspelletje.
Het is de hoogste tijd dat de minister uit zijn ivoren toren komt, zijn oor te
luisteren legt bij de 'gewone' man op straat en zijn beleid aan zijn wensen
aanpast door pokeren te legaliseren. (En laat hij dan ook meteen even een bezoek
brengen aan de tabakszaken waar grof wordt gegokt op de illegale voetbaltoto en
lotto).

Amstelveen,

Niels J. Kooijman

EPD

Veel mensen zijn tegen het 'Elektronisch Patiënten Dossier' (EPD) omdat ze bang
zijn dat hun medische gegevens 'op straat komen te liggen'. Dezelfde mensen
vertellen wél op verjaardagen, bij de kassa van de supermarkt of waar dan ook
welke ziektes en gebreken ze hebben en welke medicijnen ze daarvoor slikken. Van
alle BN'ers weten we tot in details wat ze mankeren. Misschien zien ze het nut
van dit dossier wél in als ze eens op straat komen te liggen.

fj.tempelaars@

wanadoo.nl

Arrogant

De voorzitter van de NVB, Bert Heemskerk, pleit nu al voor halvering van de
(net) verhoogde bankgarantie op spaartegoeden. Ondertussen lokken de banken
buitenlandse spaarders met die spaargarantie. Dit getuigt van een onvoorstelbaar
schijnheilige en arrogante moraal. De hebzucht van dit soort bankiers heeft de
wereld in een economische crisis gestort waarin vele, vele miljarden zijn
verdampt, en de pensioenen van onze gepensioneerden in de gevarenzone geduwd.
Maar kennelijk heeft de bankwereld niets van het recente verleden willen leren.
Het wordt tijd dat Wouter Bos bankiers van dit bedenkelijke kaliber, zonder
bonussen, wegzuivert.

Amersfoort, J.T. van der Veen

Speciaal

Een zorgplicht voor reguliere scholen is geen slechte ontwikkeling en voorkomt
dat ouders met zorgenkinderen moeten leuren. Wat is er tegen speciaal
basisonderwijs? Sommige ouders willen hun adhd- of autistische kind koste wat
het kost het reguliere onderwijs laten volgen om hun kind voor de buitenwereld
'normaal' te laten lijken, met als gevolg dat ze gepest of buitengesloten
worden. Het idee dat kinderen die speciaal onderwijs volgen 'dommer' zijn dan de
anderen, is achterhaald. De hersenen van deze kinderen werken meestal 'anders',
waardoor ze andere leermethoden nodig hebben waarvan leerkrachten van het
reguliere onderwijs geen kaas hebben gegeten.

Hoofddorp,

Yvonne van der Wal

Slagveld

Na het bericht op de voorpagina over 'het slagveld in de Quote 500' was ik
opgelucht verderop te lezen dat er 'ook winnaars zijn in de lijst der rijksten'.
Laat dit soort berichtgeving in deze tijden alstublieft achterwege. Ik denk dat
geen lezer het nú interessant vindt te weten dat iemand 55 miljoen euro of meer
heeft verloren.

Harlingen, H. van der Heide

LOAD-DATE: November 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              23 of 185 DOCUMENTS



                                  De Telegraaf

                            31 oktober 2008 vrijdag

Friesland zet alle zeilen bij

SECTION: STAN HUYGENS JOURNAAL; Blz. 4

LENGTH: 583 woorden

SAMENVATTING

De financiële wereld mag dan op haar grondvesten schudden, dat is nog geen reden
om bij de pakken te gaan neerzitten. Tenminste, daar zijn ze het wel over eens
in Friesland. De Friese vastgoedborrel is in haar vijfjarig bestaan een fenomeen
geworden waarbij de over het algemeen nuchtere Friezen hun succes aan de rest
van Nederland willen tonen.

VOLLEDIGE TEKST:

"In Friesland wonen nuchtere en behoudende mensen. Als nu ook déze mensen, nu de
hele wereld in treurnis is, hun feest zouden afgelasten, dan zouden we in een
verkeerde spiraal terechtkomen", zo meende de Friese vastgoedmagnaat Edo de
Vries goedgemutst.

De Vries organiseerde samen met de 'onderkoning van Friesland', de Friese
vastgoedmagnaat Jan Riedstra, makelaarsreus Dirk Hoekstra en het
advocatenkantoor van Wim Sleijfer nu voor de vijfde maal de Friese
vastgoedborrel. Ieder jaar pakken de heren nóg groter uit met nog grotere en
luxere banketten, nog meer artiesten en nog meer gasten. Dit jaar circa
vijfhonderd. Binnen stroomde genoeg champagne om de Friese binnenmeren te vullen
en buiten stond een armada van glimmend blik voor de deur. Tonny Eyk zag het
allemaal aan en grapte: "De enige plek in Nederland waar géén kredietcrisis
is!!"

Jan Riedstra ontving afgelopen zomer, toen hij tijdens het rijden van de
Challenge zijn 65e verjaardag vierde, uit handen van zanger Lee Towers een
speciale krant met als titel De Tillegraaf, een eenmalig gemaakt Fries zusje van
Riedstra's favoriete ochtendblad. Al zijn vrienden en relaties schreven er een
bijdrage in. Tijdens de Friese vastgoedborrel werd Riedstra weer volop
gefeliciteerd, maar nu omdat hij net opa is geworden.

Naast alle Friese vips, zoals de Leeuwarder burgemeester Bert Kroone en de top
van FC Cambuur, waren er ook veel bekenden uit het westen naar Leeuwarden
afgereisd. Onder anderen multimiljonaire Christine Kroonenberg, vastgoedmagnaat
Tom Westermeijer en zijn ondernemende zoons Johan en Tom jr., de handelaren in
exclusieve bolides Sjaak van Vliet en Bert Stemerdink, pr-man Jan Roeland en
voetbalvedette Aron Winter. Lee Towers was er ook bij. Met Johan Westermeijer
zong hij in duet 'My way' van Frank Sinatra.

Trots overheerste in restaurant Intermezzo in hartje Leeuwarden. Makelaar Dirk
Hoekstra: "De gewone man kijkt hier met gemengde gevoelens naar. Friezen hebben
normale inkomens en glamour is hier vaak ver te zoeken. Toch willen we Friesland
op de kaart zetten", aldus Hoekstra, die het grootste makelaarsimperium van
Friesland runt. Hij verwacht dit jaar twintig tot dertig procent minder omzet te
draaien dan vorig jaar. "Tja", zo relativeerde hij, "na jaren van goed draaien
moet je niet verbaasd zijn als het een keer minder gaat."

De Rabobank Noordwest Friesland merkt de gure economische wind ook. Om in Friese
termen te blijven: alle zeilen worden bijgezet. Directievoorzitter Klaas Evert
Engelse rekent voor dit jaar op circa twintig procent minder omzet ten opzichte
van vorig jaar, ondanks het feit dat veel klanten van andere banken zijn
overgelopen naar de Rabo. Engelse: "De markt is fors gekrompen. De agrarische
sector wordt rustiger en het aantal aanvragen voor financiering van nieuwe
machines neemt af. Het investeringsniveau van het hele midden- en kleinbedrijf
neemt af", aldus Engelse.

Ook ver na middernacht, toen het alerte personeel van restaurant Intermezzo toch
eindelijk eens de bierpompen wilde gaan afsluiten, bleek dat de initiatiefnemers
de daad bij het woord voegen: Friezen gaan dóór. Kredietcrisis of niet!

LOAD-DATE: October 31, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              24 of 185 DOCUMENTS



                                  De Telegraaf

                            22 oktober 2008 woensdag

'Minister Bos vertoont standaard-PvdA-gedrag!'

SECTION: WATUZEGT; Blz. 6

LENGTH: 800 woorden


Het is verbazingwekkend dat minister Bos zo veel bijval krijgt: hij heeft immers
alleen maar het 'standaard-PvdA-gedrag' vertoond: het uitgeven van heel veel
belastinggeld met dit verschil dat ditmaal ook 'rechtse' Nederlanders het een
'goed doel' vonden. Oss, Hans Brederode

Kwaliteit

Het hoge percentage PvdA-burgemeesters in Nederlands grote steden zou de
uitkomst zijn van achterkamertjespolitiek? Volgens mij gaat het hier veeleer om
een kwestie van kwaliteit, gelet op het meer dan voortreffelijk functioneren van
ministers en staatssecretarissen van PvdA-huize in ons huidige kabinet.

Vierlingsbeek, Jan Denen

Open

Minister Van der Hoeven (EZ) wil de kleine winkelier helpen door de huurprijs
niet te veel te laten stijgen (Tel.20/10). Laat zij liever beginnen met de
winkelsluitingswet terug te laten keren. Wij, kleine winkeliers, kunnen niet op
tegen de grote winkelketens die open willen blijven van  9 tot 21 uur, liefst op
zondag ook. Dat nekt die kleine middenstander. En als ze stoppen, wil niemand de
winkel overnemen.

Woerden, J.Arentshorst

Alcohol

Niet de leerling, maar zijn of haar ouders zouden 'alcohollessen' moeten
krijgen, want zij zijn verantwoordelijk voor hun kinderen en niet de school. En
dan nog de vraag: helpt dit? Ik denk het niet, want hoe meer die jongens en
meisjes over alcohol horen des te spannender wordt het om het te proberen. De
gevolgen van deze lessen zullen niet te overzien zijn, dus bezint eer gij
begint.

Sleeuwijk, Cas

Heijenk-Caspers

Aanslag

De terugvordering van één van de twee jaarsalarissen die topman Rob van Holten
bij de privatisering van Connexxion ten onrechte heeft ontvangen, is, volgens
minister Bos, 'niet mogelijk' (Tel.21/10). In dat licht bezien is het
merkwaardig dat de 'gewone' burger járen na dato nog altijd kans heeft op een
belastingaanslag.

Tuitjenhorn,

Marja van der Graaf

Bubbelbad

De SP stelt voor Groningse minima een flatscreen-tv te geven. Volgens mij gaat
het zo slecht nog niet in het 'Hollands paradijs'. Laat ik nou altijd hebben
gedacht dat minima bijna niets te eten hadden. Dat maakt de keuze voor volgend
jaar wel moeilijker. Wordt het een bubbelbad of meteen maar een auto?

Amsterdam, Andre Mulder

Pizza

Wat een walgelijke wedstrijd, het kampioenschap pizza eten (Tel.20/10), waarbij
mensen zich volpropten met door de plaatselijke pizzabakker gemaakte pizza's tot
ze bijna barstten. Wat een onsmakelijke en misselijkmakende vertoning. Laten we
hopen dat de miljoenen hongerlijders op onze aarde de bijbehorende foto niet
onder ogen krijgen...

Alphen aan den Rijn,

P.J. Deeleman

Risico

Ferme jongens, stoere knapen... Laat ik nou altijd gedacht hebben dat beleggen
een bepaald risico met zich meebracht?! Ik heb nog nooit zo veel angsthazen bij
elkaar gezien als de laatste tijd.

IJsselstein, Pim van Schijndel

Hulp

Sri Lanka gaat meer dan 5 ton rottend voedsel, dat bestemd was voor de
slachtoffers van de tsunami van 2004, vernietigen. Slechts een fractie van onze
hulpgoederen is bij de slachtoffers terechtgekomen. Ligt het geld dat we
destijds massaal hebben overgemaakt daar ook te rotten of is dat destijds niet
eens zover gekomen?

Elten (Duitsland),

Rola Wiersma

Crisis

Nog hoor ik Wouter Bos kort geleden zeggen dat Nederland 'geen last heeft van de
kredietcrisis'. In een oogwenk veranderde hij ons land in een
'cryptocommunistische samenleving', waar alles op de loonlijst van 'Vadertje
Staat' terecht is gekomen, zelfs onze boeren en middenstand.

Carla Isselmann

Hospice

De komst van een hospice in Appingedam stuit op verzet van omwonenden. Wat een
kortzichtige mensen. Ze klagen over het af en aan rijden van lijkwagens alsof
het een bushalte betreft (helaas is het voor de meeste mensen die er verblijven
een eindhalte). En wat is er mis mee als kinderen weten dat mensen uiteindelijk
doodgaan? Ze kunnen die kinderen vertellen dat het voor degenen die in de
hospice verblijven fijn is dat ze hun laatste dagen in een, voor hun en familie
en vrienden, prettige omgeving doorbrengen. Wat betreft de waardedaling van hun
huis: in het centrum van Haarlem is ook een hospice gevestigd en daar is geen
sprake van een waardedaling.

Haarlem, S. Krijgsman

Kritiek

We willen graag dat allochtonen de Nederlandse taal beheersen, werk hebben en
deel uitmaken van onze samenleving waarin vrijheid van meningsuiting en vrijheid
van geloofsbeleving een groot goed is. Maar nu er in Rotterdam een burgemeester
van Marokkaanse afkomst is gekozen die aan alle eisen voldoet, komt er van alle
kanten kritiek. Waar willen wij naartoe met Nederland? Als we zo doorgaan, komen
wij er niet.

Amsterdam, S. Steele

Zwart

Als alle Nederlanders hun zwarte geld straffeloos bij de banken konden parkeren,
zou de financiële situatie van ons land rooskleuriger zijn dan ooit. Misschien
een overweging waard voor onze minister van Financiën?

Steenwijk, Jan Mateboer

LOAD-DATE: 22 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              25 of 185 DOCUMENTS



                                  De Telegraaf

                            21 oktober 2008 dinsdag

Filosofie

SECTION: METROPOOL; Blz. 25

LENGTH: 298 woorden


Geen briljant idee van de Buitenhof-redactie om zondag een filosoof tegenover
Job Cohen te zetten. Deze Herman Philipse hield een ingewikkeld verhaal, dat er
op neerkwam opnieuw te bekijken of we door moeten gaan met de aanleg van de
Noord/Zuidlijn. Het is, in zijn woorden, "moedig om een nieuw beslismoment te
creëren".

Philipse herinnerde de burgemeester aan 1975, toen de Amsterdamse politiek zei
nooit meer een ondergrondse door de stad aan te leggen. Gevolg van het
verwoestende spoor dat de bouw van de Oostlijn had getrokken. Een inkoppertje
voor Cohen: "Zelfs de tegenstanders van toen zijn nu tevreden over die lijn. Dat
geldt straks ook voor de Noord/Zuidlijn met 200.000 passagiers per dag."

De kosten moet je tegen de baten afzetten, aldus Cohen, die baten zijn enorm, de
bereikbaarheid van de stad staat op het spel en die lijn ligt er over honderd
jaar nog.

Daarop probeerde Philipse het met "stel dat dit of dat gebouw instort" en "stel
dat de risico's nog veel groter blijken", wat opnieuw simpel door de
burgemeester van tafel kon worden geveegd.

Dat waren filosofische vragen, zei hij, en op 'stel dat' gaat hij nooit in. Dat
klopt, dat hij heeft in ieder geval de laatste acht jaar nooit gedaan. Of hij in
zijn vrije tijd filosofeert, is mij niet bekend, maar bij het bedrijven van
politiek en het besturen van de stad heeft Cohen er geen boodschap aan.

De weledelzeergeleerde - dat moet je schrijven op een brief aan Philipse - viel
echt door de mand toen hij een mogelijk nieuw referendum wegzette met de
woorden: "Daar ben ik nooit zo voor. De onderwerpen zijn voor de gewone man te
ingewikkeld om een afweging te kunnen maken." Dat heeft nog gestudeerd in de
jaren zeventig ook! Democratisering en zo, weet je wel. De gewone man zegt:
Terug naar je studeerkamer, professor.

LOAD-DATE: 21 oktober 2008 dinsdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              26 of 185 DOCUMENTS



                                  De Telegraaf

                            21 oktober 2008 dinsdag

'Benoeming Aboutaleb pijnlijk voor mislukkeling!'

SECTION: WATUZEGT; Blz. 6

LENGTH: 821 woorden


Pijnlijk, dat de heer Aboutaleb burgemeester van Rotterdam wordt. Pijnlijk
vooral voor alle mislukkelingen en ellendelingen die 'de behandeling' in dit
land de schuld geven van hun falen en die daarom de hand (blijven) ophouden
en/of alleen maar rotzooi trappen. Pijnlijk, want deze benoeming bewijst dat je
in dit land kunt worden wat je waard bent ook al kom je uit het Rifgebergte.

Cranendonck,

Frits W. van Dijk

Aboutaleb(2)

45 procent van de Rotterdammers ziet Aboutaleb wel zitten als burgemeester van
hun stad (de meerderheid, 55 procent, dus niet. Het is bekend dat 45 procent van
de Rotterdamse inwoners allochtoon is en 55 procent autochtoon. U mag raden
waaruit die 55 procent bestaat die tegen zijn benoeming is.

Rotterdam P. van Neck

Stierenvechten

Ik ben diep onder de indruk van de luid schreeuwende 'dierenvrienden' die de
circusbezoekers angst inboezemen (Tel.18/10) en ik zou graag willen weten
wanneer zij gaan toeteren bij de arena's in Spanje, waar elke zondag (tot
algemeen vermaak) weerloze stieren worden gemarteld, totdat zij niet meer kunnen
staan. Dat lijkt me een leuk reisje voor deze lieden, die tóch over (te) veel
tijd blijken te beschikken.

Carla Isselmann

Gezond

Bankverzekeraar ING is diep in de rode cijfers gedoken (Tel.18/10).
Bestuursvoorzitter Tilmant benadrukt dat 'ING een gezond bedrijf is'. Kan iemand
mij uitleggen hoe dat zit?

Zwaag, Fred Slobbe

Rentes

Een doortastende ambtenaar uit de Drentse gemeente Westerveld ontdekte reeds
maanden geleden dat de IJslandse Landesbanki 0,3 procent moest bijlenen om de
hoge rentes van Nederlandse spaarders te kunnen betalen (Tel.18/10). Direct
werden de miljoenen aan gemeenschapsgeld door deze ambtenaar bij een andere bank
veiliggesteld. Huh? En hoe zit het dan met al die topfunctionarissen van het
bancaire wezen dan die beweren 'dat ze niets hebben zien aankomen...'? Wat dom
van mij. Zij waren natuurlijk veel te druk bezig met het 'verzilveren van hun
opties' en met het 'naar boven bijstellen van hun bonussen'.

Hazerswoude-Rijndijk,

Ronald Heibloem

Voordeel

In het licht van de kredietcrisis vallen de feiten van de bouwfraude eigenlijk
best wel mee. Zo zie je maar weer. Aan ieder nadeel zit een voordeel.

Harderwijk,

N.P.C. van Oijen

Voorhoofd

Gebrek aan verpleegkundigen dreigt in de ziekenhuizen. Maar VVD-Kamerlid Halbe
Zijlstra heeft de oplossing: verpleegkundigen moeten na hun opleiding vijf jaar
verplicht fulltime in de zorg werken, 'omdat het probleem wordt veroorzaakt door
het grote aantal parttimers'. Waarschijnlijk zal Zijlstra nog oprecht verbaasd
zijn ook als er straks niemand meer kiest voor de opleiding verpleegkunde. Voor
dit plan hoef je maar twee keer te wijzen: eerst naar je voorhoofd en daarna
naar de prullenbak.

Geertruidenberg, L. Verburg

Lucht

De kredietwaardigheid van banken, verzekeringsmaatschappijen en gemeentes is
voor de gewone burger'gebakken lucht'.

Oosterwolde, F.H.Janssen

Inhaleren

Algemeen is bekend dat met name het inhaleren roken slecht voor de gezondheid
maakt, terwijl men juist daardoor niet van de heerlijke smaak van tabaksrook kan
genieten. Waarom stappen rokers niet over op een fijne sigaar of een gezellige
pijp. Het genot van een zorgvuldig gestopte en goed aangestoken pijp is
ongeëvenaard. Voeg daarbij het plezier van het uitzoeken van tabak en het feit
dat de omgeving ook kan 'meegenieten' van de warme geurigheid van pijptabak, en
het is duidelijk dat dit een perfect alternatief is voor de ongezonde en
ongezellige sigaret. Bovendien word je van pijproken rustig en ben je daarom
prettiger in de omgang.

Gieten, Bas van der Ven

Gezond

Dagelijks horen we dat we gezonder moeten leven, meer moeten bewegen, niet
roken, minder drinken. Ik word daar zo moe van. Neem nou Sonja Bakker. Via uw
krant kunnen we ons 'online' door haar laten begeleiden. Zonde van mijn geld.
Volwassen mensen kunnen zelf wel bedenken wat goed of slecht voor ze is. Om af
te vallen, hebben we Sonja toch niet nodig? Natuurlijk is het op z'n tijd best
fijn om een 'steuntje in de rug te hebben' als het even tegenzit. Het leven is
nu eenmaal niet altijd gemakkelijk. Maar mijn motto luidt: geniet van het leven,
het duurt maar even!

Haarlem, Jan Papenburg

Castreren

Wat een goede zaak dat Varkens in Nood Aldi en Lidl over de streep heeft
getrokken: deze supermarkten werken niet langer mee aan het verminken en
mishandelen van varkens door pasgeboren biggetjes onverdoofd te castreren. Ik
hoop dat Varkens in Nood het proces tegen AH en C1000 wint, want de zeldzame
kans op 'berengeur' (veel consumenten merken het niet eens) weegt niet op tegen
alle stress en pijn die levende wezens hiermee wordt aangedaan. Laten we deze
primitieve praktijken staken.

Harlingen, Marian Henderson

Opruiend

De kop 'Staat redt ING' (Tel.20/10) is onjuist, misleidend en opruiend en had
moeten luiden: 'Staat steunt ING', dat zou in deze onrustige tijden een meer
verantwoorde tekst zijn. Er is al genoeg sensatiejournalistiek!

Laren, E. van Geldere

LOAD-DATE: 21 oktober 2008 dinsdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              27 of 185 DOCUMENTS



                                  De Telegraaf

                           16 oktober 2008 donderdag

'Ambtenaren spelen bankiertje met ons geld!'

SECTION: WATUZEGT; Blz. 6

LENGTH: 833 woorden


Nu een aantal buitenlandse banken omgevallen is, komt aan het licht dat er in
ons land tientallen, misschien wel honderden, ambtenaren hun tijd doden met
'bankiertje spelen' met belastinggeld. Waarschijnlijk zien wij slechts het topje
van de ijsberg. Het is te hopen dat onze, onverwacht krachtdadige, minister van
Financiën spijkerhard ingrijpt. Zet ze aan het werk, die hobbyisten!

Carl J. Hirsch

Vetpotten

Kunnen de ministeries ook even inventariseren hoeveel geld scholengemeenschappen
en andere overheidsinstanties in het land 'moeten aftikken'? Sommige scholen
hebben miljoenen op deposito staan. Toevallig ook bij de IJslandse banken? Ik
vind dat alle overheids- en semioverheidsinstanties hun overschotten bij DNB
moeten stallen tegen een commerciële rente. Dan zien we gelijk waar onze
'vetpotten' zitten en weten we tevens of de niet aflatende belastingdruk
daadwerkelijk nodig is.

Rotterdam, P. J. Jacobs

Bedonderd

Laat ik nou altijd gedacht hebben dat hetgeen de overheid (rijks- en gemeente-)
ons 'wijsmaakte', op waarheid berustte!? Men beweerde lange tijd geen geld te
hebben, niet voor de ouderen en niet voor noodzakelijke verlichting van de 'pijn
in onze portemonnee'. Plotseling echter smijt de rijksoverheid met miljarden
(waar komen die vandaan?) en blijken veel gemeenten geld te hebben weggezet op
banken in IJsland. Wie heeft wie eigenlijk bedonderd? Ik hoop dat deze vraag
eerlijk wordt beantwoord.

Zoetermeer,

Sander Driessen

Prijsje

Zou het een idee zijn als een grote Nederlandse bank, ABN Amro of ING
bijvoorbeeld, Icesave inclusief die 120.000 klanten voor 'een zacht prijsje' zou
kopen om daarna de tegoeden te garanderen? Het concept en werkbaarheid van de
website van Icesave waren uitstekend. Veel spaarders zullen hun tegoeden bij
Icesave parkeren.

Goes, J.H.F. Domnick

Ozb

U begrijpt wel dat uw gasprijs 10 procent omhooggaat nu de olieprijs, die
daaraan gerelateerd is, sterk is gedaald. Dan begrijpt u natuurlijk ook dat mijn
gemeente 4 procent meer ozb gaat berekenen nu de huizenprijzen dalen. Oh, u
woont niet in Heerenveen? Nou, geluk gewenst! Dán wens ik u sterkte met uw
oudedagsvoorziening (voor het geval u die aanvulling nog heeft en die nog niet
zwaarder is belast), want uw pensioenfonds komt sinds kort veel geld tekort.

Terband, Niek van der Wees

Asbak

In het verleden leegde de kastelein de asbakken, nu wordt de kastelein door onze
Haagse 'asbakken' geleegd.

Grathem, Jan G. Westerhoven

Driftig

Staatssecretaris De Vries van Defensie is driftig op zoek naar medewerkers die
zo brutaal waren om uit de school te klappen op tv. De Vries zou degenen die
verantwoordelijk zijn voor de beveiliging een schop moeten geven; de
klokkenluiders moet hij met rust laten.

pfromijn@hotmail.com

Staken

Gehoord tijdens lerarenvergadering: 'Oké, wanneer gaan we staken? Eens kijken:
maandag moeten we bijkomen van het weekend, dinsdag hebben we een roostervrije
dag, woensdag is een halve dag, dus te kort, donderdag... studiedag, vrijdag is
vlak voor het weekend. Volgende week dan maar? Nee, dan is het herfstvakantie.
Daarna? Even kijken...' Het valt niet mee om een volle werkweek te vinden waarin
leraren kunnen staken.

Zaandam,

Bob Marinus

Onderzoek

De VEB eist onderzoek naar de miljarden die zijn betaald voor onderdelen Fortis.
Ze blazen hoog van de toren. Heeft deze beleggingsclub de verkoop van ABN Amro
aan de Baringsbank niet tegengehouden? Men wilde zo veel mogelijk geld voor de
aandeelhouders van ABN Amro binnenslepen en dreef daarmee Fortis naar de
ondergang. Peter Paul de Vries heeft de VEB verruild voor een eigen
adviesbureau. Advies: ga niet met dit bureau in zee.

Tiel, Frank Orlemans

Pervers

Wouter Bos en Balkenende halen electorale winst uit de kredietcrisis. Wat een
dom volk zijn wij Nederlanders toch. Na de val van het communisme kreeg de top
van bank- en bedrijfsleven de kans zich uitsluitend bezig te houden met
'perverse zelfverrijking' ten koste van het bedrijf en de werknemers. Terwijl
iedereen de broekriem moest aanhalen, waren loonstijgingen van 30-40 procent de
gewoonste zaak van de wereld en werden gigantische bonussen opgenomen. Dit alles
gebeurde met instemming van de regeringen. Nu moet de schade wereldwijd uit de
belastingpot worden betaald (dat geld wordt (weer) opgebracht door het 'gewone'
volk) en de top lacht in zijn vuistje, want hun feestjes gaan gewoon door. Ze
blijven lekker zitten waar ze zitten en de regering staat loodrecht achter deze
'zakkenvullers'.

Fortuna (Sp.), Frans Wouterse

Parkeren

Nog belangrijker dan de vraag waarom gemeenten tientallen miljoenen euro's
gemeenschapsgeld parkeerden bij een IJslandse bank (waar de economie al vele
jaren aan een zijden draadje hangt) in plaats van bij een degelijke Nederlandse
bank waar het geld safe is, is de vraag waarom er zo veel geld in kas was, waar
blijkbaar op korte termijn geen bestemming voor is. Waarom moeten die gemeenten
over overbodige reserves beschikken en waarom gaan de gemeentelijke belastingen
in plaats daarvan niet omlaag?

Heerhugowaard,

Theo C.A. Hoogland

LOAD-DATE: 16 oktober 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              28 of 185 DOCUMENTS



                                  De Telegraaf

                            11 oktober 2008 zaterdag

Wat mensen kunnen

SECTION: FINANCIELETELEGRAAF; Blz. 25

LENGTH: 517 woorden

SAMENVATTING

Het moment is gepasseerd dat de financiële crisis alleen iets voor banken en
beleggers was. Nu de crisis inmiddels dramatische vormen heeft aangenomen worden
ook gewone burgers geraakt. Wat moeten en kunnen ze doen?

VOLLEDIGE TEKST:

We kunnen een onderscheid maken tussen burgers als deelnemers aan het economisch
leven, en burgers als bezitters van spaarmiddelen, beleggingen, een huis en een
pensioenaanspraak. Nederlanders geven al een tijd aan voorzichtiger geworden te
zijn. Het consumentenvertrouwen is sinds de zomer van 2007 scherp gedaald, naar
recessieniveau, al is het merkwaardig genoeg de afgelopen twee maanden weer wat
gestegen. Aan de feitelijke consumptie valt volgens de laatst bekende cijfers
nog geen recessievrees af te lezen, wat misschien ook komt omdat de
werkgelegenheidsontwikkeling nog heel goed is.  Door de aanstaande massale
pensionering van de babyboomgeneratie zullen werknemers die een vak beheersen
schaars worden, en daarom hoeft absoluut niet gevreesd te worden voor hoge
werkloosheid. Wel zullen bedrijven tijdelijk voorzichtiger worden in hun
rekruteringsbeleid. Dan de burger als bezitter van een klein of groot vermogen.
Sparen is aantrekkelijker geworden nu de banken om middelen verlegen zitten. Na
de overheidsacties rond Fortis en de verhoging van het gegarandeerde bedrag is
spaargeld bij Nederlandse banken naar normale maatstaven gesproken veilig.
Zesmaands- of twaalfmaandsdeposito's zijn weer aantrekkelijker dan obligaties
omdat de korte rente hoger is dan de lange rente. De kans is groot dat de
Europese Centrale Bank de korte rente verder gaat verlagen en dan is het
verstandig nu geld voor zes of twaalf maanden vast te zetten.

De aandelenbelegger maakt uiterst beroerde tijden door. Aandelen zijn zwaar
'oversold', maar de ervaring leert dat zo'n situatie lang kan duren. In het
verleden hebben we na vrije vallen altijd ook weer scherpe herstelbewegingen
gezien, maar op dit moment liggen de markten er technisch nog heel erg slecht
bij. Voor verkopen is het te laat, wie wil aankopen kan beter een begin van
herstel afwachten.

De huizenbezitter moet zich wat mij betreft voorbereiden op een periode waarin
de huizenprijzen gemiddeld genomen zullen dalen. In sommige regio's en segmenten
gebeurt dat al. Huizen staan veel langer te koop, de toekomst is onzeker en
banken zijn niet zo gretig meer met het verstrekken van hypothecaire leningen.
Voor de meeste huizenbezitters is een prijsdaling geen groot probleem, omdat hun
aankoopprijs ver onder de marktprijs ligt. Wie nu koopt moet dat wel doen met de
intentie minstens een jaar of vijf in zijn huis te blijven wonen.

Veel gepensioneerden zullen volgend jaar geen volledig voor inflatie aangepaste
pensioenuitkering ontvangen. De dekkingsgraden van de pensioenfondsen zijn door
de sterk gedaalde koersen behoorlijk teruggelopen. Met een reeks van Zwarte
Maandagen heeft de financiële crisis nu ook de huiskamers van gewone burgers
bereikt. Maar het is net als bij de banken.

Wie in de jaren hiervoor niet boven zijn stand heeft geleefd, hoeft zijn gedrag
nu ook nauwelijks aan te passen.

LOAD-DATE: 11 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              29 of 185 DOCUMENTS



                                  De Telegraaf

                            11 oktober 2008 zaterdag

'Dit is beter dan de beste verkiezingscampagne'

SECTION: WATUZEGT; Blz. 2

LENGTH: 871 woorden


Ook ik ben een van die 'hebberige, domme spaarders' die zijn zuurverdiende
spaargeld bij IceSave had staan. En ook ik heb heel wat afgeklaagd over Den
Haag. Maar wat minister Bos nu voor mij en tienduizenden andere gedupeerden
doet, werkt beter dan de beste verkiezingscampagne: hij komt op voor de gewone
man.

Wijk bij Duurstede,

Hans Wijngaard

Flowerpower

De detailhandel schreeuwt moord en brand over de 'softe' politie en justitie die
criminelen ongestraft hun winkels laten leegroven. Ook hulpverleners en
brandweerlieden zijn niet meer veilig voor het tuig. De aanpak van dit probleem
vereist een totale mentaliteitsomslag van die overheidsdienaren die zijn
opgegroeid in de flowerpowerperiode toen winkeldiefstal nog liefkozend
'proletarisch winkelen' werd genoemd en criminelen 'een ongelukkige jeugd'
hadden gehad of slachtoffer waren van 'het kapitalisme'. Gelukkig begint zelfs
in linkse kringen (eindelijk) het besef door te dringen dat een krachtdadige
aanpak de enige oplossing is voor dit voortwoekerend maatschappelijk probleem.

Tilburg, Hans von der Fuhr

Radicaal

Pleidooi in rapport NCTb: 'Luister naar eisen van radicale moslims om problemen
te voorkomen' (?). Radicaal optreden tegen deze radicalen is de enige oplossing

Utrecht, R. Advokaat

Mis

De PVV en ToN lopen veel geld mis uit de subsidiepot van minister Ter Horst,
omdat Verdonk en Wilders ervoor kiezen alles binnen hun organisatie in eigen
hand te houden. De kans is groot dat binnen die partijen geldt: 'wie betaalt,
bepaalt'.

Nunspeet,

Henk Versteeg

Schrappen

Zouden we over het belastingjaar 2008 tóch die 4 procent
vermogensrendementsheffing moeten ophoesten? Ik hoop dat de regering beseft dat
dit nu een gotspe van de eerste orde zou zijn, dus: schrappen die regeling!

Wijk bij Duurstede, P. Tijburg

Ruilen

Minister Rouvoet ziet niets in het plan van de Goudse burgemeester Wim Cornelis
die de ouders van Marokkaanse reljongeren uit huis wil zetten. Misschien is het
een idee om de minister een paar maanden van woning te laten ruilen met een
gezin dat veel overlast ondervindt van die jongeren en daarna nog eens om de
tafel te gaan zitten om te kijken of Rouvoet er nog steeds zo over denkt.

Tuitjenhorn,

Marja van der Graaf

Huizenmarkt

Onze huizenmarkt wordt meegezogen in de financiële crisis die de wereld in haar
greep heeft. De huizen staan veel langer dan voorheen te koop. Het aantal
executieverkopen neemt toe. De huizenprijzen zijn gedaald. De hypotheekrente
stijgt en tientallen makelaarskantoren sluiten hun deuren. En nog houden de
bestuurders vol dat 'het allemaal wel mee valt'. Dat zeiden ze ook over Fortis
en we kennen inmiddels de geschiedenis. Niet afwachten dus Den Haag, maar nú
ingrijpen en schaf om te beginnen de overdrachtsbelasting af. Als de burger niet
wordt geholpen, ontstaan er ook op de 'ooit zo nuchtere' Nederlandse huizenmarkt
Amerikaanse taferelen.

Amstelveen, Niels Kooijman

Ziek

Wie uit pure verveling een poes blind schiet, is ernstig ziek en zou (langdurig)
in afzondering verpleegd moeten worden, dit ter bescherming van de 'gezonde'
bevolking.

Veghel, G. Wessel

Aandelen

Beursgenoteerde bedrijven zijn in feite bedrijven die altijd te koop staan. Mede
als gevolg van een wereldwijde hysterie is niemand op het moment in aandelen van
deze bedrijven geïnteresseerd. Dat de bedrijven continu in de verkoop staan,
betekent niet dat deze bedrijven niet dat doen wat ze moeten doen. Het feit dat
er even geen kopers zijn, doet niets af aan de kwaliteit van deze bedrijven. De
crisis van nu heeft hopelijk als positief bijeffect dat graaiers, speculanten en
prijsopdrijvers met de staart tussen de benen het hazenpad kiezen. Solide
bedrijven zijn meer dan een nummertje op het groene laken van een roulettespel.

Goes, A. van der Walle

Onzeker

De bouw van een nieuw voetbalstadion voor eerstedivisieclub HFC-Haarlem is
uiterst onzeker geworden. Dat kan ik helaas niet zeggen van de aankomende bouw
van de WesterMoskee in Amsterdam. De initiatiefnemers van dit project hebben
geen greintje last van de kredietcrisis; zij hebben andere bronnen van inkomen.

Amsterdam, E.C.A. Pols

Integratie

Uiteraard heeft de VVD'er Henk Kamp zijn nota Islam met de beste bedoelingen
opgesteld, maar ook hij weet dat alle moslims vinden dat uiteindelijk de hele
wereld Allah zal moeten aanbidden. Het wachten is op moslimpartijen, die onze
wetgeving zullen ombuigen richting sharia. Dit alles is slechts een kwestie van
tijd en dat heeft de islam in overvloed. Ondertussen proberen moslimvoorgangers
de praktijk van alledag voortdurend in hun richting op te rekken: met
bijvoorbeeld het dragen van gezichtsbedekkende kleding, de (in ons land
verboden) onverdoofde halal-slachtpartijen en de vele minaretten die hun
volumeknop op vrijdag steeds verder opendraaien. Langzaam maar zeker worden de
Nederlanders in de islam geïntegreerd. Hoe wáár dit is, blijkt ook uit de
voorstellen van salonsocialist en 'nationale coördinator terrorismebestrijding
mr. Tjibbe Joustra' (gewezen 'big spender' UVW-baas), die in z'n laatste rapport
adviseert islamterroristen als de 'salafisten' wat meer hun zin te geven om op
die manier terrorisme te bestrijden. Die man moet toch onmiddellijk worden
ontslagen en uitgesloten van alle overheidsfuncties?!

Deventer, J. v. Brandeler

LOAD-DATE: 11 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              30 of 185 DOCUMENTS



                                  De Telegraaf

                            11 oktober 2008 zaterdag

HOE MOET NEDERLAND ERUITZIEN?;
"Stop de verrommeling van ons landschap"

SECTION: EXTRA; Blz. 5

LENGTH: 1778 woorden

SAMENVATTING

Nederlanders maken zich grote zorgen over de ruimtelijke toekomst. Hoeveel
nieuwe huizen moeten we nog bouwen en waar en vooral hoe? Gaan we het fileleed
te lijf met meer asfalt of zijn er originele alternatieven? Hoe stoppen we de
verrommeling van het landschap?    Het Nederlands Architectuurinstituut (NAi)
start morgen de unieke manifestatie 'Maak ons land'. In samenwerking met onder
andere De Telegraaf wordt de bevlogen Nederlander opgeroepen innovatieve plannen
in te sturen over de ruimtelijke inrichting. De manifestatie, die bijna een half
jaar duurt, biedt u de unieke mogelijkheid uw stem te laten horen. Bepaal hoe
Nederland er moet uitzien en maak ons land uw land.   ROTTERDAM, zaterdag
Ons land als arcadisch landschap met fluitspelende herders, wulpse
herderinnetjes en de ongekunstelde schoonheid van het lieflijke platteland
tegenover de nietsontziende stadscultuur. Flats van honderd verdiepingen met
naamloze bewoners of mooie, ruime en groene woonwijken waar nog sprake is van
sociale samenhang en het ondenkbaar is dat buurman al drie weken dood in zijn
woning ligt. Brede, fileloze snelwegen die u van woonplek naar werkplek brengen
waar u in uw rijtjeshuisje om de zes meter een nieuwe buurman treft en 's zomers
collectief van barbecuegeuren geniet.

VOLLEDIGE TEKST:

U mag het zeggen hoe Nederland deze eeuw vorm moet krijgen. Eén geluk hebben we:
de bevolking (nu 16,4 miljoen en 100 jaar geleden slechts vijf miljoen) groeit
langzamer tot 2040 naar 17,7 miljoen en daarna treedt stabilisatie op. Zeggen de
onderzoekers. Maar resultaten uit het verleden bieden geen garantie voor de
toekomst.

Ole Bouman is directeur van het Nederlands Architectuurinstituut (NAi). Hij is
een van de initiatiefnemers om gewone Nederlanders te betrekken bij de
ruimtelijke vraagstukken van ons land. Hij zegt: ,,Nederlandse architecten
worden internationaal bejubeld. Dutch design staat in hoog aanzien. We zijn
overal in de wereld bezig, maar hoe actief zijn we in eigen land? Hoe gaan we
met de schaarse ruimte om en bouwen we wel wat de bevolking verlangt? Dat is een
van de redenen waarom wij de dialoog met de bevolking aangaan. Dus geen debat
onder specialisten alleen, maar een debat onder goedwillende Nederlanders die
het beste voorhebben met hun land."

Bouman heeft zijn sporen in architectuurland verdiend. Als auteur, als
hoofdredacteur, als organisator en als gastspreker op gerenommeerde
universiteiten waar ook ter wereld. Het elitaire is hem vreemd. ,,Wij willen het
publieke debat, want er is zoveel expertise - tassen vol met ideeën - waar
weinig of niets mee wordt gedaan."

De manifestatie van het NAi krijgt brede steun. Financiële ondersteuning is er
onder andere van drie ministeries, van woningcorporaties, de BankGiro Loterij en
de ANWB.

De directeur zegt: "Vrijwel iedereen ergert zich aan aspecten van het ruimtelijk
beleid. Dat kunnen bijvoorbeeld de langdurige bouwprocedures zijn, de lelijke
bedrijventerreinen langs snelwegen, de files, een verkeerde invulling van het
openbare groen of de eenvormigheid van nieuwbouw. Gelukkig bestaan er al veel
initiatieven om daar ten strijde tegen te trekken."

Het NAi is toonaangevend op het gebied van architectuur. Het is museum, archief,
bibliotheek en cultureel podium. Het archief (achttien strekkende kilometer)
herbergt een van de grootste bouwkundecollecties ter wereld met vrijwel het
volledige culturele erfgoed van de Nederlandse architectuur. Van Dudok tot
Rietveld, van Cuypers tot de veel te jong gestorven Michel de Klerk, ontwerper
van onder andere het arbeiderspaleisje Het Schip aan het Spaarndammerplantsoen
in Amsterdam. Een omweg waard.

Mobiliteit

In het kader van de manifestatie 'Maak ons land' komt het architectuurinstituut
elke maand met een nieuwe opgave (zie ook het kaderverhaal op deze pagina). De
Telegraaf zal daar ruime, redactionele aandacht aan schenken. Deze verhalen
kunnen u misschien op weg helpen om zelf plannen te maken en op te sturen. Op 1
november trappen we af met het vraagstuk van de MOBILITEIT.

Deze week vroegen we een aantal min of meer bekende Nederlanders wat hun
grootste ergernis is op het gebied van ruimtelijk beleid. Mobiliteit en files
werden niet meteen genoemd, misschien omdat dit al zo gewoon is. Wel de
"wanstaltige gedrochten van bedrijfsterreinen" die als een gezwel woekeren in
het Nederlandse landschap. Nico ter Linden is voormalig predikant van de
Westerkerk in Amsterdam en schrijver ven de bestsellercyclus 'Het verhaal gaat'.
Hierin wordt de Bijbel op een moderne manier herverteld.

Hij zegt: "Ik zie bijna geen koeien meer in het landschap. In plaats daarvan
worden snelwegen dichtgebouwd met bedrijvenparken. Ze staan haast tegen de
vangrail aan, het is verschrikkelijk. Er staan zelfs geen bomen tussen. Wie
verzint dit? Het zal Mammon wel zijn, beter bekend als de geldduivel en
christelijk symbool voor de obsessie voor geld."

Wonen

Het tweede vraagstuk dat wij behandelen is het WONEN (29 november). Ofschoon
slechts 7,7% van onze grond bebouwd is met huizen, kantoren en openbare
voorzieningen en 2,7% met (spoor)wegen, maakt ons land in de ogen van veel
mensen een overvolle indruk. De kwalitatieve woningnood is groot, maar aan de
andere kant staat er ook zes miljoen vierkante meter kantoorruimte leeg. Kunnen
we daar geen mooie woningen van maken?Moeten we kiezen voor laagbouw of gaan we
de hoogbouw sexy maken?

Pol de Beer was jarenlang parlementariër voor de VVD en woningbouwspecialist.
Hij zegt: "Jaar in, jaar uit slaagt de politiek erin om huizen te bouwen waar
niemand om vraagt. Minister Cramer zei onlangs dat er meer hoogbouw in de
Randstad moet komen. Daar zouden vooral jongeren behoefte aan hebben. Dat is
onzin. Starters willen meestal een huisje met een tuintje, maar hebben daar geen
geld voor en zijn daarom aangewezen op gestapelde bouw."

De bekende architect Cees Dam ziet dat een slagje anders. "Er kan best hoogbouw
bijkomen, zoals flats met tuinen en mooie, begroeide binnenplaatsen. Dat bewees
Le Corbusier al in de jaren twintig van de vorige eeuw. Het is gewoon een
kwestie van durf." Echt de hoogte in, zoals in het oliestaatje Doebai wordt
gedaan, heeft niet zijn voorkeur. "Hoe hoger je bouwt, hoe meer je vervreemdt
van het sociale leven op de grond. Het worden dan grafzerken."

Werken

Vanaf 3 januari 2009 komt de opgave WERKEN ter sprake. Hoe kunnen we de
transportader van Europa blijven, zonder dat we dichtslibben? Kunnen we op een
creatieve en schone manier de economie aan ons binden? Hoe kunnen we overtollige
bedrijfsterreinen leefbaar maken?

Jan Latten werkt bij het CBS en is bijzonder hoogleraar demografie. Hij stelt:
"De komende jaren wordt de tegenstelling plattenland versus stad groter. De
steden, vooral Amsterdam en Den Haag, gaan verder groeien en in de mooiste
buurten gaat het talent en dus de veelverdiener wonen. Dat is de nieuwe elite.
Rondom de steden en in de onaantrekkelijke buurten vestigt zich de minder goed
verdienende bevolking en op het platteland vooral de ouderen. Dat leidt ertoe
dat de bevolking per wijk niet meer homogeen is. Het contrast wordt alleen maar
groter. De steden en directe omgeving worden metropolen met de meeste banen en
het platteland wordt nog meer dorps dan nu al het geval is."

Jan Siebelink is schrijver van de onverbiddelijke bestseller 'Knielen op een bed
violen'. Hij zegt: "De economische groei is kennelijk een heilig gegeven. Dus
meer auto's, meer gebouwen, meer geld, meer verontreiniging en minder groen.
Misschien kunnen we de groei afremmen of laten stilstaan. Wellicht worden we
daar gelukkiger van. Zou dat niet mooi zijn?"

Vrije tijd

De vierde opgave is VRIJE TIJD (31 januari). Soms lijkt het alsof we ons land
vol willen plempen met golfbanen, spelbossen, jachthavens, vakantieparken en
skibanen.

Siebelink zegt: "Voor mij is Nederland het vrije uitzicht op een kerkje aan de
horizon en veel koeien op het grasland. Dat is voor mij de diepere betekenis van
ons land."

Haig Balian is directeur van Artis: "Wat mij opvalt is de drukte op straat in de
grote steden. Het lijkt Azië wel. Dan blijkt hoe klein ons leefgebied eigenlijk
is, maar aan de andere kant is het wonderbaarlijk dat dit nog niet tot grote
problemen heeft geleid."

Groen

De vijfde opgave is GROEN (28 februari). Ons land bestaat voor 56% uit
landbouwgrond, maar er zijn nog slechts 81.000 boerenbedrijven. Hoe kunnen we
geld verdienen aan natuur- en recreatielandschappen? We importeren voedsel van
ver en exporteren voedsel naar ver. Is er geen kortere weg van grond tot mond?"

Mirjam de Rijk, directeur van de stichting Natuur en Milieu, zegt: "Het groen
moeten we koesteren. Ik hoop dat Nederland veel bewuster kiest op welke plekken
woningen komen en waar het groen blijft. Er zijn nu plannen voor nog eens 70.000
woningen in Amsterdam. Daardoor kan heel wat groen elders onaangetast blijven."

Zij constateert dat de lelijkheid oprukt. "Vooral bepaalde bedrijfsterreinen en
de glastuinbouw zorgen voor een verrommeling. Als er nu eens verstandige
bestuurders komen die over hun eigen gemeentegrenzen heenkijken."

Water

Het zesde en laatste thema is WATER (28 maart). Alleen al de oppervlakte aan
binnenwater in ons land is groter dan de ruimte die bebouwd is met woningen en
kantoren. Moeten we daarom van meer water land maken of juist andersom? Hoe
kunnen we nog meer geld slaan uit onze onovertroffen waterkennis? Hoe kunnen we
de kust veilig maken tegen de hoogst denkbare waterstand?

De ruimtelijke inrichting van ons land kent veel facetten, maar moeten we ons
wel zorgen maken over de toekomst? Architect Cees Dam vindt van wel. Hij zegt:
"Alles wat niet goed is, is zorgwekkend. Vroeger was er kracht en kwaliteit en
thans macht en geld en dat is een slechte zaak." Wat zijn

uw ideeën?

Met de manifestatie 'Maak ons land' roept het Nederlands Architectuurinstituut
(NAi) iedereen op ideeën aan te leveren hoe Nederland eruit moet zien. Vanaf
morgen, 12 oktober, is de grote zaal van het NAi aan het Museumpark 25 in
Rotterdam een half jaar lang een werkplaats voor de ruimtelijke ordening. Elke
maand wordt een ruimtelijk onderwerp behandeld, te weten mobiliteit, wonen,
werken, vrije tijd, groen en water. Er is ook een debatspel, er zijn lezingen,
workshops en discussies. Daarnaast kunt u zelf bepalen hoe Nederland eruit moet
zien.

Via de website www.nai.nl/

maakonsland worden bezoekers

uitgenodigd een bijdrage te leveren. Dit kan in de vorm van tekst, beeld en
video. Alle ideeën zijn online te bekijken. De beste plannen komen op de website
en krijgen een plek op de tentoonstelling.

Aan het eind van de manifestatie maakt het NAi de balans op en zal het instituut
zich hard maken voor de realisatie van de meest innovatieve ideeën.

LOAD-DATE: 11 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              31 of 185 DOCUMENTS



                                  De Telegraaf

                            10 oktober 2008 vrijdag

STEUN VOOR ANNIE;
Nederland helpt alzheimer- patiënte (85) met 'negatief  inkomen'   'Dit kan
alleen in een land waar tasjesrovers en supermarkt- dieven in de watten worden
gelegd'

SECTION: REPORTAGE; Blz. 5

LENGTH: 853 woorden

SAMENVATTING

UTRECHT, vrijdag      Verontwaardiging alom over de behandeling van Annie
Jacobs-Sterkens. Zoals wij vorige week schreven, houdt de 85-jarige
alzheimerpatiënt aan het einde van de maand een negatief bedrag over van 10,84
euro. De Sociale Verzekeringsbank (SVB) stelt te handelen volgens de regels (zie
kader), maar lezers van deze krant en gespecialiseerde advocaten vegen die
lezing van tafel.

VOLLEDIGE TEKST:

Zo zegt de bekende Utrechtse advocaat Bernard Tomlow: "Dit toont weer eens aan
hoe ver officiële instanties afstaan van de gewone Nederlander. Want in de
reactie van de SVB ontbreekt werkelijk elk inlevingsgevoel. Met geen woord rept
men over het WAAROM van de affaire. Mevrouw Jacobs heeft Alzheimer, is dus
dement. Zij wist niet dat, volgens de aow-regels, samenwonen moet worden
aangemeld waarna korting op het pensioen volgt. De SVB gaat daar volledig aan
voorbij. De familie van deze dame mag contact met mij opnemen, dan gaan we
bekijken hoe we wél tot een bevredigende oplossing kunnen komen."

Tandenborstels

Wat mensen vooral steekt, is de wijze waarop sociaal rechercheurs hun controles
uitvoeren. Volgens de familie van mevrouw Jacobs drong zo'n team op slinkse
wijze haar huis binnen om 'tandenborstels te tellen'. De toen al mentaal
zwalkende Annie Jacobs-Sterkens had geen idee wat de SVB bij haar thuis kwam
doen.

Schandpaal

Schoonzoon Hennie Lodeweegs: "Annie woonde, dat ontkent niemand, enige tijd
samen met een bejaarde lotgenoot. Die man had ook een eigen flat in Utrecht,
maar was vaak bij schoonmoeder. Toen die SVB-rechercheurs aan de deur stonden,
dacht ze: 'goh, wat aardig, bezoek!' Vervolgens werden er bewijzen
bijeengesprokkeld om haar aan de schandpaal te nagelen."Dat deze handelwijze
niet op zichzelf staat, toont de stroom aan reacties die deze krant na de
reportage van afgelopen zaterdag kreeg. Jaap de Groot schrijft, ook namens zijn
echtgenote Anita: "Onze moeder en schoonmoeder is hetzelfde overkomen. Ze was
vaak samen, met een evenoude kennis. Het ging zelfs zover dat die rechercheurs
van de SVB met foto's van beiden langs de deur zijn getrokken in de buurt.
Bewoners werd gevraagd of die oudjes soms hokten! We hebben er een complete
briefwisseling tussen mijn moeder en de SVB van. Vorig jaar werd een
aflossingsregeling vastgesteld van 125 euro. Dat is nu plotsklaps, hoewel het
inkomen niet veranderde, verhoogd tot 250 euro per maand. Hoezo worden
Nederlanders gedwongen tot de voedselbank?

Stichting

Ondernemer Gerard de Jong heeft zich zo opgewonden over de behandeling van Annie
Jacobs, dat hij met zijn stichting Een Dag Voor Een Ander in actie is gekomen.
"Als het zo moet van de SVB, dan zorgen wij wel voor dat geld. Tot ze straks is
gestorven en die bureaucraten hun zin hebben. Dit kan alleen in een land waar
tasjesrovers en supermarktdieven in de watten worden gelegd en tot aan
korpschef, burgemeester en commissaris van de Koningin worden verdedigd.
Misselijkmakend."

De schoonzoon van mevrouw Jacobs-Sterkens, Hennie Lodeweegs: "Natuurlijk zijn
die reacties hartverwarmend. Maar in feite zou de SVB zélf met oplossingen
moeten komen. Toen men hoorde dat ik contact had met De Telegraaf, werd ik
opeens wél uitgenodigd. Weer schoot het niet op en weer begreep die medewerker,
die we volgens de top van de SVB 'in zijn waarde moeten laten', niet waarom het
gaat. Natuurlijk weten ik en alle Nederlanders dat die bank geen negatief
wao-bedrag 'uitbetaalt.' Maar dat is wél wat er aan het einde van de maand op de
rekening achterblijft."

Hoewel de SVB vorige week ondanks diverse vragen van onze verslaggever
inhoudelijk niet wenste in te gaan op de situatie van mevrouw Jacobs-Sterkens om
'redenen van privacy', gingen alle alarmbellen in het hoofdkantoor aan de
Amstelveense Van Heuven Goedhartlaan rinkelen na onze reportage van afgelopen
zaterdag.

Erry Stoové, voorzitter van de raad van bestuur, laat nu weten: "Sowieso keert
de Sociale Verzekeringsbank nooit een negatief aow-bedrag uit. Ook in dit geval
niet. Uitgangspunt bij terugvordering of verrekening is dat het totale inkomen
van iemand nooit onder bijstandsniveau mag komen te vallen. Daarbij wordt
rekening gehouden met andere vormen van inkomen (zoals aanvullend pensioen en
toelagen), maar ook het uitgavenpatroon (huur en lasten) van onze klanten."

,,Naast het uitbetalen van de aow verzorgt de SVB in opdracht van andere
instanties ook inhoudingen. Als iemand bijvoorbeeld in een zorgcentrum woont,
dan houdt de SVB de eigen bijdrage awbz in op het aow-pensioen. Met als
consequentie een lager netto pensioen. Wij zorgen in dat geval dat iemand een
netto bedrag overhoudt dat toereikend is om de noodzakelijke persoonlijke
uitgaven te doen. De wijze waarop de SVB in het artikel over mevrouw
Jacobs-Sterkens is afgeschilderd in dit artikel doet onrecht aan ons werk en
onze collega. Als uit onderzoek blijkt dat een klant zich niet aan de regels
heeft gehouden, dan informeren wij de klant hierover en maken afspraken over
terugbetaling van te veel ontvangen inkomsten. Rekening houdend met de
uiteindelijke netto besteding. Wij betreuren de berichtgeving omdat deze niet
correct is."

LOAD-DATE: 10 oktober 2008 vrijdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              32 of 185 DOCUMENTS



                                  De Telegraaf

                            4 oktober 2008 zaterdag

'Politie bang voor Franse toestanden'

SECTION: BINNENLAND; Blz. 3

LENGTH: 389 woorden

SAMENVATTING

door Charles Sanders      AMSTERDAM, zaterdag      De slappe houding van de
politie tegenover Marokkaans straattuig en het ontkennen van de problematiek
komt voort uit schaamte voor het ontbreken van eigen gezag en angst voor
escalatie en 'Franse toestanden'. Dat zeggen een psycholoog, een strafadvocaat
en en oud-politieman in een reactie op de uitspraken van korpschef Jan Stikvoort
van de regiopolitie Hollands-Midden.

VOLLEDIGE TEKST:

De hoofdcommissaris stelde gisteren dat hij en zijn korps zich in de steek
gelaten voelen door politiek en media. Volgens Stikvoort is er weinig aan de
hand in Gouda en hebben zijn agenten meer last van autochtone
plattelandsjongeren dan van rel-Marokkanen.

Klinisch psycholoog Jeffrey Wijnberg: "Dit ontkennende gedrag zie je vaker bij
mensen en patiënten in nood. De politie voelt zich in eer en goede naam
aangetast, is diep gekrenkt. Daarom zeggen ze nu 'politiek en Telegraaf, wíj
bepalen zelf wel of er een probleem is'."

"Want als iedereen zegt dat het mis is in die wijk Oosterwei, is dat natuurlijk
nogal vernederend voor de beroepsgroep. Waarom heeft het zo kunnen escaleren,
kunnen ze het daar soms niet aan, zijn ze in hun privésfeer bang? Dat vraagt de
buitenwacht zich nu af en daarom die ontkenning van het probleem door de
korpschef."

Strafpleiter en hoogleraar internationaal recht Geert-Jan Knoops spreekt van een
ronduit gevaarlijke houding. "Doordat de politie zo passief is en die korpschef
alles ontkent, krijg je situaties waarin de burger zich gedwongen voelt het
recht in eigen hand te nemen, zich te verdedigen tegen gewelddadige Marokkanen.
Omdat de politie immers toch niets doet. Vervolgens wordt die gewone burger wél
keihard aangepakt door justitie en krijgt te horen dat hij de politie had moeten
waarschuwen. Een vicieuze cirkel met als gevolg steeds minder vertrouwen in het
gezag van de politie.

Dom van die hoofdcommissaris om te doen alsof er niets loos is in Gouda."

Oud-politiechef van Schiermonnikoog René Lancee, inmiddels woonachtig in
Oostenrijk, bekijkt de Nederlandse toestanden hoofdschuddend. "Slappe hap, die
politiemensen. Je schaamt je gewoon als je die foto's in Gouda ziet.
Onderuitgezakt, hangend over hun fiets en dan werkeloos toezien hoe de boel
escaleert. Heel triest. Alsof je capituleert en die boefjes de oorlog hebben
gewonnen."

LOAD-DATE: 4 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              33 of 185 DOCUMENTS



                                  De Telegraaf

                            2 oktober 2008 donderdag

'Netwerken' is niet hetzelfde als 'netjes' werken

SECTION: WATUZEGT; Blz. 6

LENGTH: 829 woorden


Minister Ter Horst van Binnenlandse Zaken gaat de georganiseerde misdaad
aanpakken. Zou ze daar ook de top van het bank- en bedrijfsleven mee bedoelen?
Nee, dat mogen we geen georganiseerde misdaad noemen. Deze mensen 'netwerken',
wat natuurlijk niet mag worden verward met 'netjes' werken.

Fortuna (Sp) Frans Wouterse

Pineut

Een 31-jarige vrouw beweert zwanger te zijn van clown Bassie (73 jaar). Zij wil
na de geboorte een dna-test. Dat lijkt me overbodig: als de boreling een bol,
rood neusje heeft en grote voeten is Bassie de pineut. Anders niet.

Alphen aan den Rijn,

P.J. Deeleman

Hondsbrutaal

Dat de falende topmannen van Fortis nog niet gearresteerd zijn wegens
manipulatie, misleiding en balansfraude is vooral het OM aan te rekenen. Maar
dat ze hondsbrutaal een vertrekpremie van 5 miljoen euro mogen opstrijken, is de
minister van Financiën aan te rekenen die zich kennelijk niets aantrekt van de
reden waarom er nu miljarden aan belastinggeld op het spel worden gezet.

Waalwijk, L.J.J. Dorrestijn

Chique

Wouter Bos beschuldigt De Nederlandsche Bank ervan te weinig toezicht te hebben
gehouden op de overname van ABN Amro door Fortis. Maar toen de president van die
Bank, Nout Wellink, een onderhoud over dit onderwerp aanvroeg met Balkenende
bleef de deur gesloten; de hoge heren hadden geen tijd. Bos moet nu dus niet de
zwartepiet doorsturen naar Wellink. Dat is niet chic.

Delft, A Dokman

Vuurwerk

Ik snap best dat er mensen zijn die zich erop verheugen eens per jaar vuurwerk
af te steken, maar waarom moet dat dan de hele dag door? Hebben ze enig idee wat
dit betekent voor de miljoenen huisdieren in ons land? Een heel etmaal eten ze
niet, ze drinken niet, slapen niet en willen al helemaal niet naar buiten.
Vuurwerk van 22.00 tot 04.00 uur is toch mooi genoeg?

Arnoud Busscher (hondengedragstherapeut)

Graaiers

Jan met de pet zal weinig merken van de aankomende recessie. Maar de zichzelf
verrijkende machthebbers krijgen het nu heel warm. De overheden waren niet in
staat deze graaiers te stoppen, maar de wereldwijde paniek dwingt deze groep nu
meer respect te hebben voor hun medemens:

Axel, J.B. Streefkerk

Wegpiraten

Verkeersminister Eurlings heeft een verplichte cursus ingesteld voor
weggebruikers die zich schuldig maken aan asociaal weggedrag. Dit is met name
bedoeld voor de wegpiraten die te hard rijden, rechts inhalen of bumperkleven.
Ik zou daar iets aan willen toevoegen: hardnekkig en onnodig links blijven
rijden terwijl er op de rijstroken rechts voldoende ruimte is. Als
automobilisten gewoon naar rechts zouden gaan als dat kan, was er voor de
wegpiraten geen aanleiding om te bumperkleven of rechts in te halen. Zolang die
'linksrijders' niet beseffen dat zíj degenen zijn die de files veroorzaken,
kunnen we er wel zes rijstroken of spitsstroken bijplakken maar zullen de files
niet korter worden.

Zevenaar, Hans Brouwers

Geluid

Structureel ongewenst geluid is een directe aantasting van het menselijk
lichaam. Dit geldt met name voor buren- en wijkoverlast, alsook voor het
muzieklawaai in winkels en horeca. Het als 'vormgeving' bestempelde, maar totaal
overbodige achtergrondgebonk op radio en televisie is ronduit beledigend. Maar
hun doelgroep, de mentaal onvolwassenen, ervaart dat kennelijk anders.

Leiderdorp, J. van Houten

Schande

Eigenlijk is het een schande dat met zo'n mooi bedrijf als ABN Amro moet worden
geleurd. Deze oer-Hollandse bank moet in Nederlandse handen blijven. Laat de
regering zich in deze zaak actief opstellen en ING, Rabo, ABP en PGGM (om maar
een paar kapitaalkrachtige partijen te noemen) aansporen om deze bank
gezamenlijk aan te kopen. Op die manier kan De Bank in de toekomst weer
zelfstandig opereren en floreren. Met een kundige directie moet dat lukken!

Amstelveen, Lya van Cuijlenborg

Keuring

Is het een idee om toekomstige bewindslieden te onderwerpen aan de voormalige
keuring voor militaire dienst? Dan vallen bestuurders met slappe knieën
automatisch af en komen we misschien tot een kabinet bestaande uit ministers die
hun rug kunnen rechten en geen zwakke knieën hebben als ze impopulaire
maatregelen moeten nemen.

Sneek, E. v. Dam

Misbruik

Het aantal ziekmeldingen is tijdens de ramadan fors gestegen (Tel.01/10). Er is
echter 'geen sprake van onterecht verzuim'. De combinatie van vasten
(verminderde weerstand), weersomslag én griepperiode zorgden voor die toename.
Ongetwijfeld zal dit voor een deel opgaan. Ik vind het lachwekkend dat we meteen
klaarstaan met excuses om vooral niet de indruk te wekken dat een flinke groep
misbruik maakt.

robdegast@hotmail.com

Calorieën

In Californië moeten restaurantketens met meer dan twintig vestigingen verplicht
melding maken van calorieën op hun menulijst. Het gaat vooral om
fast(junk)foodrestaurants. Nog beter zou het zijn als ook melding zou worden
gemaakt van het cholesterolgehalte. Het zou goed zijn dit initiatief ook in
Nederland over te nemen. Misschien helpt het als de mensen beter nadenken over
wat ze innemen. Voorkomen is beter dan genezen.

Amsterdam, E.C.A. Pols

LOAD-DATE: 2 oktober 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              34 of 185 DOCUMENTS



                                  De Telegraaf

                            1 oktober 2008 woensdag

Kredietcrises treft ook de gewone burgers in beurs

SECTION: FINANCIELETELEGRAAF; Blz. 21

LENGTH: 406 woorden

SAMENVATTING

AMSTERDAM - De kredietcrisis gaat ook de gewone burger raken, zegt Casper de
Vries, hoogleraar monetaire economie van de Erasmus Universiteit. Maar in welke
mate dat gebeurt, vinden economen moeilijk te voorspellen.

VOLLEDIGE TEKST:

Duidelijk is dat beleggers veel van hun vermogen zijn kwijt geraakt. Deze mensen
voelen het effect direct.

Maar ook andere Nederlanders worden niet gespaard. "Banken hebben geld nodig om
hun balans te repareren. Daardoor kunnen ze minder geld uitlenen aan bedrijven
om te investeren, waardoor de groei uit de economie loopt. Het gevolg is dat
daardoor mensen moeilijker aan een baan komen en de lonen minder stijgen.
Burgers krijgen daardoor minder geld in hun portemonnee om uit te geven, wat
weer een negatief effect op de economie heeft", zegt De Vries.

Daarnaast zal door de strengere eisen van de banken de rente waarschijnlijk op
gaan lopen, waardoor bijvoorbeeld hypotheken duurder worden.

Hoe zwaar de crisis de burgers gaat raken, vindt De Vries "behoorlijk moeilijk"
in te schatten. "Je moet daarbij bedenken dat Nederland een exportland is,
waardoor we meer last hebben dan andere landen van het instorten van
wereldeconomie."

Zijn collega Henk Don, voormalig directeur van het Centraal Planbureau (CPB),
vermoedt dat de crisis wel eens beperkt zou kunnen blijven tot de financiële
sector. Burgers krijgen er zeker mee te maken, zegt hij. "Maar een voorspelling
is koffiedik kijken." Ook volgens Don zal de consument waarschijnlijk te maken
krijgen met een hogere rente voor zijn hypotheek. "Maar die was de laatste jaren
ook wel erg laag."

Don wil vooral geen paniek zaaien. Maar voorspelt wel dat het effect voor de
burger "zeker niet nul zijn."

Johan Verbruggen, hoofd conjunctuur van het CPB, wijst er ook op dat Nederland
vooral een exportland is en dientengevolge direkt zal worden beïnvloedt door een
terugval van de wereldhandel.

Volgens hem valt een daling van de Nederlandse huizenprijzen niet uit te
sluiten. "Die zal zeker niet zo extreem zijn als in landen als Engeland, Spanje
of Ierland, waar de prijzen de afgelopen jaren veel te snel zijn gestegen. Daar
zat echt een bubbel in de prijzen die er nu uitloopt. Bij ons is dat niet het
geval. In het jaar 2000 zat er misschien nog wel lucht in, maar sinds die tijd
zijn de huizenprijzen bij ons gematigd gestegen. De lucht is er bij ons daardoor
langzaam uitgelopen. Een daling zal gewoon het gevolg zijn van vraag en aanbod."

LOAD-DATE: 1 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              35 of 185 DOCUMENTS



                                  De Telegraaf

                            1 oktober 2008 woensdag

'Verdonk heeft lef, linkse politici zijn 'laf'!'

SECTION: WATUZEGT; Blz. 6

LENGTH: 825 woorden


Nu Rita Verdonk betrapt is op een leugentje roept 'links' om het hardst: 'Zie je
wel, ze deugt niet'! Ik heb ons huidige kabinet al heel wat keertjes betrapt op
leugens en valse beloften; daar zijn nu heel veel mensen de dupe van. Maar dat
wordt door linkse politici gemakshalve vergeten. Meten met twee maten heet dat.
Je kunt veel van Verdonk zeggen, maar ze heeft wél lef en dat kan ik niet zeggen
van onze linkse politici; het merendeel is 'laf'.

Hoofddorp,

Yvonne van der Wal

Mis

Basisscholen in onder meer Friesland kunnen de kinderen geen goed rekenonderwijs
bieden (Tel.30/09). Hiermee is gelijk duidelijk geworden waarom burgemeester
Crone, tevens korpschef van de politie, niet in de gaten heeft gehad dat de
kosten van de bouw van de nieuwe politiebureaus in Leeuwarden met 69 miljoen
euro de geplande 37,7 miljoen hebben overschreden. Het is bij de basis al mis
gegaan.

Tuitjenhorn,

Marja van der Graaf

Ruilen

Staatssecretaris van Justitie Albayrak wil de vreemdelingenbewaring
'comfortabeler' maken met meer activiteiten, vrije toegang tot de luchtplaatsen
en verruiming van de bezoekregeling, beter eten enzovoorts. Zou het in dat geval
niet verstandiger zijn dat de bewoners in verzorgingtehuizen van locatie ruilen
met de illegalen? Dan hebben de ouderen die ons land na de oorlog weer hebben
opgebouwd ook nog een aantal aangename jaren.

Heemserveen,

G.A. Ruig

Nippertje

Fortis lijkt op het nippertje gered. Dexia dreigt om te vallen. Verschillende
banken in de USA hebben het loodje gelegd. Overheden pompen noodgedwongen
miljarden in de markt. Overal zijn de beurzen sterk in mineur. Aandeelhouders en
pensioenfondsen verliezen miljarden. En dit alles omdat de banken hypotheken
hebben verstrekt aan personen die daar eigenlijk niet voor in aanmerking kwamen.
Wat gebeurt er nu met al die 'financiële wonderkinderen' die het als bestuurders
van die banken zover hebben laten komen? Het kan toch niet zo zijn dat zij hier
ongestraft mee wegkomen en lachend hun riante salaris, opties en
onkostenvergoedingen blijven opstrijken.

Helvoirt, R. Schulte

Piramide

De banken c.q. kredietverstrekkers die momenteel als dominostenen omvallen doen
me heel sterk denken aan de piramidespelen die lang geleden werden verboden.

Lisse, H.W. te Boekhorst

Aanfluiting

De politie in Rotterdam beweegt zich voortaan voort op een zogenaamde Segway,
een vreemd uitziend tweewielig voertuigje met elektromotor. Nu is het 'vak' van
politieagent (verbalisant) al niet meer iets om trots op te zijn, maar de foto
van die agenten is toch wel een beetje treurig. Een aanfluiting, iemand met een
uniform op een dergelijk 'onzinvoertuigje'. Wat is er mis met de dienstfiets of
de benenwagen?

Utrecht, R. Advokaat

Strooien

Je kón er op wachten: natuurlijk is minder strooien beter voor het milieu en
natuurlijk zal het daardoor minder glad zijn (Tel.30/09). Eerder hebben
deskundigen ons altijd verzekerd dat 'door preventief strooien mensenlevens
gered konden worden'. De grote vraag is: wie wordt er aansprakelijk gesteld voor
de schade aan materiaal en vooral aan mensenlevens als de huidige deskundigen
zich opnieuw blijken te vergissen?

Henk Visser

Aanpakken

Bijna de gehele wereld is financieel de dupe van de creditcrisis die is ontstaan
door de hebberigheid van bank- en verzekeringsdirecteuren. Door bankkluizen
steeds voller te stoppen met gebakken lucht werden hun premies steeds groter.
Waarschijnlijk zijn deze torenhoge premies meteen doorgesluisd naar een land met
bankgeheim. Vele gewone burgers zijn te gronde gericht door hun malversaties.
Laten de regeringen die nu met overheidssteun (belastinggeld)de banken trachten
te redden vooral ook deze 'criminelen' aanpakken en berechten wegens misleiding,
oplichting en misdaad tegen de mensheid.

Den Helder J.G. Vos

Zelfstandig

Als jarenlange klant van de ABN Amro vraag ik me af waarom die bank weer
verkocht 'moet' worden. Het is toch mogelijk om via een aandelenemissie de ABN
Amro uit te kopen bij Fortis, zodat het weer de zelfstandige en degelijke
Nederlandse bank wordt waarmee ze ooit groot zijn geworden? Ik zou zo'n aandeel
direct kopen.

Maarssen, René van Slooten

Beurs

De huidige beurscrisis maakt duidelijk dat banken niet op de beurs thuishoren.
De beurs zal op de schop moeten en het huidige financieringssysteem moet herzien
worden. Goeddraaiende bedrijven worden de speelbal van mensen die eens in de
week in een achterkamertje bij elkaar komen om naar cijfers te kijken. Ze weten
alleen maar dat die cijfers omhoog en omlaag kunnen en daar hangt dan het lot
van de spaarders - de belangrijkste (maar door de banken als lastig beschouwde)
groep - vanaf. Het is om treurig van te worden.

Ravenstein, J. de Rooij

Oppassen

De overheid steekt veel geld in het noodlijdende Fortis. Mensen 'die er verstand
van hebben' beweren nu dat die 4 miljard euro misschien over een aantal jaren
'met dikke winst teruggehaald wordt'. Nu is het wel oppassen geblazen, want ze
gebruikten het woord 'misschien'.

Nunspeet, Henk Versteeg

LOAD-DATE: 1 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              36 of 185 DOCUMENTS



                                  De Telegraaf

                            1 oktober 2008 woensdag

Crisis treft burger;
Hypotheekrente hoger  Problemen op balans Fortis

SECTION: VOORPAGINA; Blz. 1

LENGTH: 360 woorden

SAMENVATTING

Van onze financiële redactie      AMSTERDAM, woensdag      De effectenbeurzen
zijn gisteren in rustiger vaarwater beland, maar de ellende is voor de gewone
burger nog lang niet voorbij. Zo verwachten economen een verhoging van de
hypotheekrente, omdat banken hun kredietvoorwaarden aanscherpen.

VOLLEDIGE TEKST:

Ook zullen de mensen moeilijker een baan vinden en de lonen minder stijgen. "Het
zal nog wel een tijd door emmeren", zegt Casper de Vries, hoogleraar monetaire
economie van de Erasmus Universiteit.

Groei loopt eruit

Hij verwacht dat door strengere kredieteisen van de banken "de groei uit de
economie zal lopen". Het afgelopen kwartaal was er vergeleken met eerderde
kwartalen, volgens cijfers van het Centraal Planbureau, al nauwelijks
economische groei, zodat een recessie dichtbij is.

Na de paniekstemming van afgelopen maandag trokken de koersen behoorlijk bij.
Naast koopjesjagers die de beurs optrokken, gloorde er toch hoop dat deze week
in de VS alsnog overeenstemming wordt bereikt over het reddingsplan voor de
banken. Zowel president Bush als diverse Europese regeringsleiders voerden de
druk op het Huis van Afgevaardigden fors op om alsnog met een aangepaste versie
van het plan akkoord te gaan.

De Amsterdamse AEX sloot gisteren 2,4% hoger op 331,45. In de ochtend zakte de
graadmeter nog tot 310,67, de laagste stand sinds augustus 2004.

Het veelgeplaagde Fortis kreeg eindelijk wat lucht na dagen van koersdalingen.
Gisteren steeg het aandeel 11,1% op een slotkoers van &euro;4,40, dit ondanks
het afhaken van ING als gegadigde voor ABN Amro. Mogelijke andere kandidaten
voor ABN Amro die nu worden genoemd zijn Deutsche Bank en BNP Paribas.

Ook de overige beurzen in Europa konden gisteren gedeeltelijk de verliezen van
maandag goedmaken. "Na extreme paniek volgt meestal extreme opluchting", aldus
beurshandelaar Rik Zwaneveld van AFS Brokers.

Opmerkelijk was dat ondanks alle financiële ellende het consumentenvertrouwen
bij de Amerikanen stijgt.

Daarop kon de dollar gisteren ook behoorlijk terrein winnen op een koers van
$1,4080 tegenover de euro (was $1,4380).

Uiteindelijk sloot de beurs van Wall Street 4,7% hoger op 10850.

LOAD-DATE: 1 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              37 of 185 DOCUMENTS



                                  De Telegraaf

                            28 september 2008 zondag

China wil helpen bij crisis

SECTION: FINANCIELETELEGRAAF; Blz. 31

LENGTH: 119 woorden


Van een onzer

verslaggevers

TIANJIN - De Chinese premier Wen Jiabao heeft zaterdag tijdens het World
Economic Forum in de Noord-Chinese stad Tianjin opgeroepen tot internationale
samenwerking om de wereldwijde financiële crisis tegen te gaan. "Alle landen
moeten hun samenwerking versterken en pro-actieve maatregelen nemen.

Volgens Jiabao kan China een belangrijke bijdrage leveren met zijn stabiele
economie. "Verder is het noodzakelijk dat zowel de wereldleiders als de gewone
burgers vertrouwen hebben om de financiële crisis te trotseren. Vertrouwen is
momenteel meer waard dan geld en goud. China heeft de meeste buitenlandse
reserves ter wereld. Het Aziatische land heeft een forse economische groei
doorgemaakt.

LOAD-DATE: 28 september 2008 zondag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              38 of 185 DOCUMENTS



                                  De Telegraaf

                           27 september 2008 zaterdag

HET REDDINGSPLAN

SECTION: FINANCIELETELEGRAAF; Blz. 23

LENGTH: 539 woorden

SAMENVATTING

Op het plan van Hank Paulson, de minister van Financiën van de Verenigde Staten,
om de bankencrisis te bezweren, is van diverse kanten kritiek gekomen. Economen
vinden dat de $700 miljard die Paulson van het congres wil hebben om dubieuze
leningen van banken en verzekeraars op te kopen, ontoereikend is. Congresleden
vinden juist dat het bedrag te hoog is. Zij vinden dat de gewone man ('Main
Street') niet op moet draaien voor het wangedrag van zichzelf verrijkende
bankiers ('Wall Street').

VOLLEDIGE TEKST:

Het is net als in de Nederlandse politiek. Als zowel links als rechts kritiek op
kabinetsplannen heeft, zit je als regering in het midden wel goed. Zo ook in de
Verenigde Staten. Het reddingsfonds dat Paulson wil oprichten, is met een te
besteden vermogen van $700 miljard veel te klein om alle 'vergiftigde
vermogenstitels' ('toxic assets') op te kopen. Die zijn enige duizenden
miljarden dollars groot. Maar $700 miljard is vanuit het perspectief van de
Amerikaanse burger wel ontzettend veel geld. Het is 5% van het bruto binnenlands
product van de VS en het fonds zou daarmee het begrotingstekort van de
Amerikaanse overheid in eerste instantie sterk vergroten. Vandaar dat
congresleden zeer aarzelend zijn om zoveel geld ter beschikking te stellen.

Plannen als deze moeten altijd een middenweg bewandelen. De uiterste situaties
zijn duidelijk. Als de overheid niets doet dreigt een ontwrichting van de
Amerikaanse economie - met repercussies voor de rest van de wereld - omdat het
leenvermogen van banken ernstig wordt aangetast. Er zullen banken omvallen.
Niemand zal de vergiftigde leningen willen kopen omdat ze misschien morgen weer
minder waard zullen zijn. Er dreigt een systeemcrisis.

Het andere uiterste is dat de Amerikaanse overheid van zijn reddingsplan een
openeinderegeling maakt. Alle leningen die de banken en verzekeraars kwijt
willen, worden opgekocht. De bankbalansen zouden aldus versterkt worden en de
banken zouden weer normaal kunnen gaan functioneren.

Maar beide uitersten zijn praktisch gesproken ondenkbaar. In het ene geval
ontstaat er chaos. In het andere geval zijn de kosten voor de overheid zo hoog,
dat de overheidsfinanciën totaal ontwricht raken, beleggers uit de dollar
vluchten en de kapitaalmarktrente scherp oploopt. Dat betekent dus ook chaos.

Dus moet een middenweg worden bewandeld en daar kiest Paulson dan ook voor. De
plannen die nu gemaakt worden, zijn vooral bedoeld om ernstige ongelukken te
voorkomen. Bij dit alles speelt een kwestie waaraan op dit moment niet veel
aandacht wordt besteed, maar die wel de ernst van de huidige crisis mede heeft
bepaald. Dit is de een aantal jaren geleden ingevoerde boekhoudregel, die eist
dat alle activa van een bank op marktwaarde worden gewaardeerd. Het probleem is
dat er voor veel huizenleningen geen reguliere markt meer bestaat.

Dit heeft ertoe geleid dat veel leningen tegen afbraakprijzen op de balansen
staan, wat aan de creditzijde van de balans betekent dat het eigen vermogen
verschrompeld is. In plaats van over de tijd op activa af te mogen schrijven,
zodat het probleem over de tijd wordt uitgesmeerd, moeten de banken alle klappen
ineens nemen.

Wie gaat deze onzinnige nieuwe boekhoudregel eens ter discussie stellen?

LOAD-DATE: 27 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              39 of 185 DOCUMENTS



                                  De Telegraaf

                           27 september 2008 zaterdag

Voor kinderen, door kinderen

SECTION: REISKRANT; Blz. 25

LENGTH: 224 woorden

SAMENVATTING

In september 1948, 60 jaar geleden, werden de eerste kinderpostzegels door
kinderen aan de deur verkocht. Tegenwoordig gaan meer dan 200.000 kinderen uit
groep 7 en 8 er jaarlijks op uit. In de tentoonstelling 'Ding Dong: 60 jaar
langs de deur met kinderpostzegels' gaan bezoekers zelf weer letterlijk langs de
deur. Terwijl ouders herinneringen ophalen, oefenen kinderen hun
verkooptechnieken aan de hand van speciale tips.

VOLLEDIGE TEKST:

De tentoonstelling in het Museum voor Communicatie geeft een overzicht van de
kinderpostzegels en hun ontwerpproces, met werk van bekende kunstenaars,
fotografen en illustratoren als Dick Bruna, Joost Swarte, Cas Oorthuys en Fiep
Westendorp. Van de sober gekleurde ontwerpen uit de jaren '50 tot de speelse
postzegels van nu. Grote namen als Jan Bons, Ootje Oxenaar, Swip Stolk en Max
Velthuijs ontwierpen naast de postzegels ook vaak het promotiemateriaal voor de
actie. Affiches, folders en ansichtkaarten zijn daarom onderdeel van deze
nostalgische presentatie. Evenals de projecten die kinderhulporganisatie
Stichting Kinderpostzegels Nederland met de actie steunt. De eerste bestelling
is 23 september aan de voordeur van paleis Huis ten Bosch door koningin Beatrix
gedaan, nou wij, de gewone burgers, nog.


Zie ook www.kinderpostzegels.nl Adres: Zeestraat 82, Den Haag. Info:
www.muscom.nl

LOAD-DATE: 27 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              40 of 185 DOCUMENTS



                                  De Telegraaf

                           26 september 2008 vrijdag

'Ik moet er nodig tussenuit voor ik ook ontspoor!'

SECTION: WATUZEGT; Blz. 6

LENGTH: 830 woorden


Ik zou graag deelnemen aan de door de Bossche wethouder Bart Eigeman
georganiseerde studiereis van Marokkaanse reljongeren naar Marokko. Ik heb
namelijk het gevoel dat ik binnenkort ook ga ontsporen en moet er nodig eens
even tussenuit.

Dreumel, Jan de Waal

Lastig

Groene stroom komt gewoon uit de kerncentrales in Frankrijk. Het wordt
aangekocht voor 4,5 eurocent per kilowatt en daar komen nog wat transportkosten
bij. Vervolgens wordt het voor 35 cent aan de consument verkocht. Geen wonder
dat bij minister Cramer 'het licht even uitging' door de lastige vragen.

Zwammerdam,

Bram Strookman

Lucht

Groene stroom is net als GroenLinks: gebakken lucht!

Tiel, Frank Orlemans

Blijvertje

Gelukkig is Wilders een 'blijvertje'. Hij durft tenminste te zeggen dat die
zogenaamde PvdA (salonsocialisten) de 'kleine man' in de steek laat. En dat de
Marokkanen met handschoentjes worden aangepakt, omdat ze zogenaamd 'een slechte
jeugd hebben gehad'. En Koenders tien miljoen wegbrengt naar corrupte regimes
waardoor de verzorginghuizen in de kou staan. Ga zo door Wilders. Want als dit
kabinet valt (hoe sneller hoe beter), dan zullen we ze een 'poepje laten
ruiken'.

Heemserveen,

G.A. Ruig

Geldverslindend

Vanaf volgende maand gaan de 785 EU-parlementariërs en honderden medewerkers,
tolken en ambtenaren weer twaalf keer per jaar vier daagjes in de Franse stad
Straatsburg vergaderen. Dit kost de belastingbetaler 200 miljoen euro per jaar
(Tel.24/09). Dit toont maar weer eens aan dat Europa een geldverslindend
instituut is waar de gewone burger niets aan heeft.

Zeist, Frans de Boer

Plicht

Volgens de politiechef van Gouda moet in het openbaar vervoer 'een keer niet
betalen' en zelfs 'poepen op de achterbank' kunnen (Tel.25/09). Dat gebeurt
volgens hem overal (?). Het goedwillende deel van de Marokkaanse gemeenschap
roept om een harde aanpak van de reljeugd. Ondertussen wenden de autoriteiten
met misplaatste toverformules hun hoofd af, ze ontlopen hun plicht en negeren
deze oproep. Een politiechef mag er natuurlijk zijn eigen mening op nahouden,
maar hij is 'ingehuurd' om de openbare orde te handhaven. Als hij dit
onderscheid niet kent en zijn plicht verzaakt, moet hij een andere baan zoeken.

Limbricht, Reinier Voogd

Buikspreker

Om de ministers Vogelaar en Cramer te behoeden voor nog meer uitglijers werd in
april van dit jaar Dig Ishta interim-directeur Communicatie bij het ministerie
van Volkshuisvesting, Ruimtelijke Ordening en Milieu (misschien moet hij er
Defensie ook maar bij nemen). Onlangs gleed Cramer weer verschrikkelijk uit
omdat zij geen antwoord wilde (lees: kon) geven op vragen over groene stroom.
Haar probleem? Vermoedelijk was Dig Ishta een dagje vrij. Zo werd weer eens
duidelijk dat je van een buikspreekpop zonder buikspreker niets kunt verwachten.

Groningen, B. de Mars

Middelkoop

Naast de begrippen duurkoop en goedkoop is er nu ook het begrip middelkoop. Een
middelkoop(je) is een persoon die ondanks een grote afkeer van een organisatie
daar toch heel graag de hoogste baas van wil zijn. Waarschijnlijk louter voor
het aan de functie klevende prestige en/of financieel gewin.

Amsterdam,

Herman Brinkers

Dienstweigeraar

Laten we toch niet moeilijk doen over de vermeende dienstweigeraar minister Van
Middelkoop. Tot dusver komt hij over als de allervriendelijkste minister.
Bovendien voldoet hij volledig aan de belangrijkste eis (die voor ministers en
staatssecretarissen geldt): geen enkele ervaring, affiniteit of betrokkenheid
met het vakgebied waarvoor hij of zij verantwoordelijk is.

Hilversum, Jan Schapers

Accijns

En weer laten wij ons als makke (bierdrinkende) schapen een extra heffing door
de strot drukken. De portemonnee van de automobilist is leeg door het 'kwartje
van Kok' en de extra accijnzen eerder dit jaar, dus 'gaan we nu een andere
doelgroep bestelen': de bierdrinkende Nederlander! Het zou mij niets verbazen
als er volgend jaar ook dertig procent extra accijns komt op kaas.

Emmen, Ramon Zomer

Tegenstrijdig

De regering heeft er moeite mee te worden ontmaskerd als leugenaar op het gebied
van 'groene' stroom, kilometerheffing, 'Herfkens-affaire', wachtlijsten
jeugdzorg, hulp aan Hamas, kosten generaal-pardon en begroting. Maar ze eisen
wel meer eerlijkheid van financiële instellingen, belastingbetalers en
subsidieontvangers. Deze tegenstrijdigheden zijn ook bij 'links' waarneembaar:
de PvdA pleit voor meer 'onafhankelijkheid' van aardolie maar wil geen
kerncentrales, wil adressen controleren op illegalen maar staat geen
'aantasting' van de privacy toe én wil een strikt illegalenbeleid maar neemt ook
'grensgevallen' mee. En de SP blijft onnozel: Rotterdam moet  politiek gaan
bedrijven 'via contact met de Gazastrook', dus met Hamas. Waalwijk, L.J.J.
Dorrestijn

Mekka

De toiletten in het nieuw te bouwen Olympisch Park in Londen worden
'moslimproof' gemaakt door ze zo te positioneren dat men niet met het gezicht
naar Mekka zit. Maar dan kijkt je achterste toch oneerbiedig wél die richting
uit? Of klopt dat niet?

Alphen aan den Rijn,

P.J. Deeleman

LOAD-DATE: 26 september 2008 vrijdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              41 of 185 DOCUMENTS



                                  De Telegraaf

                          25 september 2008 donderdag

'Van Middelkoop trots op ontlopen dienstplicht!'

SECTION: WATUZEGT; Blz. 6

LENGTH: 832 woorden


Dat minister Van Middelkoop van Defensie bewust zijn dienstplicht heeft
ontlopen, is niet zo erg. Dat hij nu minister is, geeft aan dat het tóch nog
goed kan komen. Maar dat hij er trots op is, maakt duidelijk dat hij een domme
druiloor is. Nee, Van Middelkoop, u bent als minister echt niet onmisbaar. Dus:
stap op!

Zwammerdam,

majoor b.d., Bram Strookman

Stratego

Een minister van Defensie die dit soort openbaringen en uitspraken doet, kan
beter staande de vergadering zijn portefeuille inleveren en thuis stratego gaan
spelen met zijn kleinkinderen.

Hendrik Ido Ambacht,

H. van Hofwegen

Ophef

Ik begrijp absoluut niets van al die ophef over de geldschieters van de partij
Trots op Nederland. Tenslotte zijn u en ik al jarenlang de geldschieters van de
'royale uitdelers' die nu op het Haagse pluche zitten.

Tuitjenhorn,

Marja van der Graaf

Groen

VVD-voorman Rutte zou 'onverstandig bezig zijn door groen-rechts te
introduceren', aldus uw politiek commentator in zijn column (Tel.19/09). Dat is
pure onzin, want zuinig omgaan met je huis en met de aarde is echt noodzakelijk.
Gelukkig begrijpt Rutte wél hoe het ervoor staat met de leefbaarheid van de
aarde en dat betekent dat ook rechts op de groene toer moet. Er is eenvoudig
geen alternatief.

Bergen NH,

C.W. v. Dugteren

Kernenergie

Steevast word ik onder het eten gebeld door een dame van Eneco: 'Spreek ik met
de heer Van der Werff?' 'Ja, daar spreekt u mee.' 'Ik wil het met u hebben over
groene stroom.' 'Ik wil geen groene stroom, ik wil kernenergie. Goedenavond'...
en ik kon verder met de maaltijd, opgewarmd met waarschijnlijk Franse
kernenergie.

Heemstede,

Peter van der Werff

Uitgeknepen

Schooladjuncten vergeten categorie bij salarisverhogingen (Tel.24/09). Sneu,
vervelend, zielig. Maar als er één groep in onderwijsland in de kou staat dan is
het wel het personeel dat ondersteunend en administratief werk verricht. Deze
mensen worden uitgeknepen en onderbetaald maar worden wel opgezadeld met steeds
meer werk, terwijl het management met hun (externe) vriendjes/vriendinnetjes
idioot hoge salarissen opstrijkt. Misschien zou daar eens naar gekeken kunnen
worden?

robdegast@hotmail.com

Gezellig

Ik ging gezellig met een paar vrienden op stap. In het rookvrije gedeelte van
het café, aan de bar, bleek het bijna leeg te zijn. In het rokersdeel echter
zat het behoorlijk vol. Na enige tijd in het rookvrije gedeelte 'gezellig' in
mijn uppie gezeten te hebben, besloot ik toch maar om  weer te gaan roken en de
gezellige drukte in het rookhok op te zoeken.

jeroenkorthuis@gmail.com

Toppers

De Toppers gaan ons landje vertegenwoordigen op het Eurovisie Songfestival. Ik
weet een leuke naam voor die act: 'Het schaap met de twee poten'.

Lopik, A. van Kats

Speeltjes

Kom niet aan de 'speeltjes' van onze politici, bijvoorbeeld aan de kastjes voor
de kilometerheffing van minister Eurlings. Zware straffen staan u te wachten als
u die manipuleert. Dan de groene stroom van minister Cramer; kom er niet aan,
want ze weigert de Kamer informatie te geven. De ov-chipkaart: ondanks het feit
dat diverse consumentenorganisaties zich terugtrekken uit het project moet die
chipkaart doorgaan. De probleemwijken van minister Vogelaar: kosten miljarden
maar het levert niets op. En wat doen wij, de gewone hardwerkende burger?
Betalen, betalen betalen. Zucht...

Zeist, Frans de Boer

Chipkaart

Onze chipkaart voor het openbaar vervoer is weer op de lange baan geschoven.
Hoezo? In Hongkong is de ov-chipkaart al ruim 15 jaar in gebruik tot volle
tevredenheid van alle consumenten. Je kunt bij elk station in Hongkong een
ov-chipkaart halen tegen betaling van een soort 'statiegeld'. Meer niet. Naar
eigen goeddunken stort je er een bedrag op en je kunt je kaart onmiddellijk
gebruiken. Bij vertrek uit Hongkong levert u de kaart weer in en u ontvangt het
resterende saldo terug inclusief het 'statiegeld'. Als de kaart 'gekraakt'
wordt, is dat ten nadele van de vervoersmaatschappij. 'Hadden ze maar een betere
beveiliging moeten inbouwen.' Om tariefverschillen toe te kunnen staan, zijn er
kaarten voor scholieren en personen die 65 jaar en ouder zijn. Wat is dus het
probleem hier in Nederland?

Zandvoort, Peter A.H. Scholz

Polygamie

Zo'n 200 'nieuwe Nederlanders' hebben een polygaam huwelijk; ze zijn gehuwd met
meer dan één echtgenote, conform de wetten van hun land van herkomst. Polygamie
is hier echter verboden. Toen deze mannen de Nederlandse nationaliteit kregen,
werd verzuimd om deze 'aparte huwelijkse staat' te controleren; een forse
ambtelijke miskleun. Voor de toekomst gaat de staatssecretaris dit onmogelijk
maken, maar wat doen wij met alle bestaande gevallen? Gedogen? En welke gevolgen
gaat dat hebben als die man bijvoorbeeld overlijdt? Krijgen al zijn vrouwen dan
weduwepensioen? Hebben die vrouwen ook de Nederlandse nationaliteit gekregen met
'alle gemakken van dien'? Volgens mij is er alle reden om die, onterecht
verkregen, Nederlandse nationaliteit te laten vervallen. Polygamie past mijns
inziens niet bij onze cultuur.

Limbricht, Reinier Voogd

LOAD-DATE: 25 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              42 of 185 DOCUMENTS



                                  De Telegraaf

                           24 september 2008 woensdag

'Cursus vrouwen tegen opdringerige Casanova's'

SECTION: WATUZEGT; Blz. 6

LENGTH: 826 woorden


Afgelopen weekeinde konden zo'n 400 'onzekere' mannen in de RAI leren hoe ze zo
snel mogelijk een meisje/vrouw het bed in kregen. Veertien, voor het merendeel
buitenlandse, sprekers brachten hun de kneepjes van het versiervak bij waarbij
sommigen pochten dat zij 'met wel 1000 vrouwen het bed hadden gedeeld'. Volgens
mij ben je dan seksueel gefrustreerd. Wellicht is het een idee om ook een
grootscheepse cursus voor vrouwen te organiseren: 'Hoe weer ik opdringerige
Casanova's succesvol af'. Waarschijnlijk komen daar veel méér deelnemers op af.

Haarlem, Kees Hooreman

Geneuzel

Wat een geneuzel over dat 'penaltygedoe'. Hoe vaak heeft Ajax niet onterecht -
doordat een speler zich theatraal liet vallen - een pingel gekregen en een
wedstrijd op die manier gewonnen? Suarez heeft door zijn gedrag en instelling
zijn krediet gewoon verspeeld op het veld.

Joure, R.P. Favier

Dienstplicht

Een lezer uit Amstelveen opperde het plan om de dienstplicht opnieuw in te
voeren (Wuz.22/09) teneinde reltrappers op te voeden. Defensie is er qua
organisatie echter niet op gericht en ingericht om het asociaal gedrag, dat er
bij sommige jongeren in achttien jaar is ingeslopen, in veertien maanden tot
gewenst gedrag om te buigen. Overigens is dit voor de overgrote meerderheid van
de jongeren een asociaal plan omdat de maatregel een straf is, terwijl zij zich
wel normaal gedragen. Het speekwoord 'met onwillige honden is het kwaad hazen
vangen' is helemaal van toepassing op dit plan.

Nunspeet,

Henk Versteeg

Money

Sombere tijden vragen om een vrolijke noot als tegenwicht. Wat te denken van 'My
money is over the ocean'?

Doornenburg,

L.M.C. van de Weygaert

Hobby

Zou er een einde gemaakt kunnen worden aan de autovrije zondagen? Het gaat om
een zinloze, geldverslindende hobby van politici die het contact met de
werkelijkheid volledig kwijt zijn. Zo werd een oude man met rollator die
helemaal uit Zwolle naar Amsterdam kwam om het graf van zijn overleden vrouw te
bezoeken, de toegang tot de stad met zijn auto ontzegd. Belachelijk! Dit vraagt
om 'burgerlijke ongehoorzaamheid', van het soort dat diezelfde lieden
propageren: inbreken en staatseigendommen ontvreemden mag, maar een bejaarde met
de auto de toegang tot het graf van zijn vrouw verlenen niet.

Amsterdam,

Huib Boissevain

Buffer

Een vader slaat een medewerker van de Efteling, 'omdat zijn zoontje niet in een
attractie mag'... het kind is hiervoor te klein (Tel.23/09). De vader is
aangehouden en krijgt een bekeuring van 230 euro. Ik neem aan dat deze 230 euro
rechtstreeks naar die 18-jarige medewerker van het pretpark is gegaan, of dient
deze jongen slechts als buffer om de staatskas te vullen?

fj.tempelaars@wanadoo.nl

Omroep

Ik weet niet voor wie de publieke omroep nog uitzendt. Wie wil nu die
zelfingenomen, normloze vuilspuiterij (spuiten en slikken) en buitenwettelijk
gedrag (BNN: diefstal maaltijden) nog betalen? En maar brullen dat 'TMF, met
enkel wat schuddende rokjes, normvervagend' is. Schijnbaar is mooi, vies en
vuiligheid kunst alhier. Welkom in Waldolala...

Eindhoven,

Jan Spanjaard

Links

Door linkse politici wordt de doorsnee autochtone burger zwaar gediscrimineerd.
De recente gebeurtenissen in Slotervaart en Gouda en de linkse reacties daarop
bewijzen eens temeer dat mensenrechten alleen gelden voor criminelen en zich
misdragend tuig. Als je ambtenaar bent of zorgverlener word je nog wel
(aarzelend) in bescherming genomen, maar de gewone man of vrouw in de straat die
uiteindelijk het meest lijdt onder de verziekte leefomgeving heeft geen rechten.
Die heeft alleen maar burgerplichten.

Apeldoorn,

Rob Belfi

Kloof

Bij het Amsterdamse stadhuis is een ontbijt georganiseerd (Tel.23/09) met onder
anderen Job Cohen en Marijke Vos om afgewezen asielzoekers een hart onder de
riem te steken en met een, vier dagen durende, bustoer door het land wordt
aandacht voor hun situatie gevraagd. De kloof tussen de werkelijkheid voor de
gewone mens en de gesubsidieerde werkelijkheid wordt met de dag groter.

Ermelo, Bart Rozemuller

Verrast

Staatssecretaris Tineke Huizinga is 'zeer verrast' door het besluit van diverse
consumentenorganisaties om zich met onmiddellijke ingang terug te trekken uit
het overleg met het ministerie van Verkeer en Waterstaat over de invoering van
de ov-chipkaart. Aangezien Huizinga zich de laatste tijd zeer intensief heeft
beziggehouden met haar initiatief om van het 'Suikerfeest een nationale feestdag
te maken', heeft zij mogelijk de ontwikkelingen rond de ov-chipkaart niet meer
zo goed gevolgd (ze is dus vergeten te doen waarvoor zij werkelijk is
ingehuurd). Een schrale troost voor de staatssecretaris: veel van haar collega's
in het kabinet kampen met hetzelfde probleem.

Oosterhout, R. Verzijl

Energie

Ik kan de gedachte maar niet onderdrukken dat de energieleveranciers bij
voorbaat al met de 'inmenging van Brussel' rekening hebben gehouden en bij de
laatste tariefverhoging de rekening alvast ook aan de 'gewone' energieafnemers
hebben gepresenteerd.

Amsterdam,

J.J. Uitermark

LOAD-DATE: 24 september 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              43 of 185 DOCUMENTS



                                  De Telegraaf

                           24 september 2008 woensdag

Badderen in de slaapkamer

SECTION: WOONKRANT; Blz. 25

LENGTH: 542 woorden

SAMENVATTING

De familie Van der Graaf ligt overhoop. In de nieuwe woning wil de man des
huizes badkamer en slaapkamer combineren, maar zijn eega is het er niet mee
eens: "Volgens mij was dat een tijdje geleden mode, maar nu niet meer. Wat zijn
de nieuwste trends op het gebied van badkamers?"

VOLLEDIGE TEKST:

Allereerst moet je je nooit door mode laten leiden waar het gaat om dit soort
verregaande beslissingen. Geloof me, de badkamer zal het veel langer uithouden
dan de nieuwste trend.

Weet u waarom we het een badKAMER noemen? Omdat de allereerste badkamer ontstond
in een slaapkamer. Grofweg honderd jaar geleden verschenen de eerste slaapkamers
met een wastafel en ligbad er ingebouwd. De bad-/slaapkamer ontstond bij de
chique hogere middenstand omdat die zich wilde onderscheiden van het 'gewone
volk'. Dat namelijk, ging naar gemeentelijke badhuizen of gebruikten eens per
week de keuken als badkamer. Maar goed, eigenlijk is de bad-/slaapkamer een
antiek idee. Hopeloos ouderwets dus... En weet u waarom het baddergedeelte
uiteindelijk weer uit de slaapkamer verdween? Omdat het kennelijk niet beviel.

Evengoed is het inderdaad de afgelopen jaren superhip geweest om je badkamer
weer open en bloot in de slaapkamer te plaatsen. Muren werden weggehakt voor de
nieuwe grote 'wellnessruimte'. Want met nieuwe trends moeten we kennelijk ook
weer nieuwe namen verzinnen. Terwijl het dus eigenlijk de badkamer pur sang is.

De afgelopen jaren kwamen er speciale badkuipen op de markt die vrij in de
ruimte kunnen staan, omdat ze van alle kanten beeldig zijn. Douchecabines die
als een plaatje in de slaapkamer kunnen pronken en allerhande alternatieven voor
de kille tegelvloer en muur. Prachtig allemaal voor in mooie grote badkamers,
maar heus, de bad-/slaapkamer is de zitkuil van de jaren '00 (of 'het eerste
decennium van het millennium').

Let maar op, over een paar jaar doen we er net zo lacherig over. Zien we het als
een vermakelijke dwaling in de binnenhuisarchitectuur van na het jaar 2000. En
weten nieuwe eigenaars niet hoe snel ze de woning weer in 'originele' staat
terug moeten brengen.

In de ergste gevallen is ook het toilet, door een of andere doorgedraaide
badkamerboer, in de open slaap-/badruimte geplaatst. Hooguit wat verscholen
achter een wandje. Op het schavot met die man!

Ik ben er groot voorstander van dat je sommige geluiden en lichaamseigen geuren
strikt persoonlijk houdt. Überhaupt vind ik dat het, om de magie in een relatie
te houden, echt helpt om de andere sekse een beetje in het duister te houden van
het groot onderhoud dat je in de badkamer ondergaat, om het plaatje door de
jaren heen een beetje te handhaven. Dat doe je dus het beste achter een gesloten
deur.

Als je toch je badkamer in de slaapkamer wilt plaatsen doe dat dan zo dat je het
redelijk gemakkelijk weer kunt terugdraaien. Al was het maar om de
verkoopbaarheid van de woning hoog te houden. Met een opengebroken wand, maar
geen verdwenen wand bijvoorbeeld. En echt: de wc moet apart.

Begrijp me trouwens niet verkeerd hoor, mijn woonoog is echt niet ongevoelig. Ik
heb legio bad-/slaapkamers gezien die mij deden watertanden. Het kan heel
prachtig zijn. Net als een zitkuil.

Ook een vraag voor onze

binnenhuisadviseur?

Stel hem via

berbergovaars@telegraaf.nl

LOAD-DATE: 24 september 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              44 of 185 DOCUMENTS



                                  De Telegraaf

                           22 september 2008 maandag

Voor altijd gevangen in woorden

SECTION: KUNST; Blz. 9

LENGTH: 391 woorden

SAMENVATTING

Grote schrijvers zijn onsterfelijk door de boeken die zij achterlieten. Maar hoe
zit dat met de gewone man? Wat rest er nog van hem na zijn dood? Wat spulletjes
wellicht, een stapel foto's en herinneringen die steeds meer vervagen. 'Zou het
geen goed idee zijn om biografieën over Jan met de pet te gaan schrijven?' ,
vraagt acteur Jurgen Delnaet zich geheel passend in de denkwijze van de
Amerikaanse auteur Paul Auster af.

VOLLEDIGE TEKST:

'Auster/It don't mean a thing if it ain't got that swing' van het Belgische
theatergezelschap De Tijd biedt een zwerftocht door het intrigerende werk van
deze eigenzinnige schrijver, die voortdurend de grenzen opzoekt tussen fantasie
en werkelijkheid. Je zou zijn boeken voor het gemak existentiële detectives
kunnen noemen. De acteurs Jurgen Delnaet en Rosa Vandervost stortten zich twee
jaar lang op zijn complete oeuvre, verzamelden fragmenten uit werken als 'Op
reis in het scriptorium' en 'Brooklyn Dwaasheid' en smolten die samen tot een
anderhalf uur durende fragmentarische voorstelling, zonder de kracht van het
werk van Auster uit het oog te verliezen.

Het lijkt zo op het eerste gezicht of de fragmenten lukraak zijn gekozen, maar
uiteindelijk passen de puzzelstukjes naadloos in elkaar. De kracht van het woord
en de schoonheid van een verhaal (zoals de anekdote over Kafka, waarin de
beroemde schrijver een meisje dat haar pop kwijt is geraakt troost door haar
drie weken lang iedere dag een brief te schrijven), daar gaat het hier om.

Verbeeldingskracht

Vandaar dat de acteurs zich het grootste deel van de tijd achter twee microfoons
bevinden en het publiek uitsluitend aanspreken op de eigen verbeeldingskracht.
Vandervost zuigt je met haar prachtige dictie de teksten in, terwijl Delnaet een
transformatie ondergaat en zichzelf verliest in het verhaal.

Voor de Auster-kenner is de voorstelling een feest der herkenning. Voor wie nog
nooit een boek van hem heeft gelezen, rest niets dan zich over te geven aan deze
tijdelijk gecreëerde werkelijkheid (waarbij de logica soms ver te zoeken is) en
er met volle teugen van te genieten. En begeleid door een aantrekkelijke
soundtrack (met nummers variërend van 'Sitting on the dock of the bay' van Otis
Redding tot 'Kids in America' van Kim Wilde) maken Delnaet en Vandervost dat
allesbehalve moeilijk.

Speellijst: www.detijd.be.

Esther Kleuver

LOAD-DATE: 22 september 2008 maandag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              45 of 185 DOCUMENTS



                                  De Telegraaf

                           20 september 2008 zaterdag

'Typisch een geval van grootheidswaanzin!'

SECTION: WATUZEGT; Blz. 2

LENGTH: 857 woorden


Nederland is een speldenknop op de wereldkaart en toch ligt er het plan om
minder vlees te eten. De minister denkt hiermee de uitstoot van broeikasgas
aanmerkelijk te kunnen terugdringen. Dit is typisch een geval van
grootheidswaanzin. Wat betekenen deze maatregelen als je zooooo klein bent? Hou
toch eens op met dat 'minigepeupel' en stop met zinloze, geldverslindende
projecten.

Heemskerk, A. Rumping

Gek

De gemeente Amsterdam 'loopt geld mis', omdat mensen geen parkeergeld betalen
(Tel.18.09). Het probleem wordt met zogenaamde 'scanauto's' daadkrachtig
aangepakt. 'Wie binnenkort niet betaalt voor parkeren, is gek', aldus de
wethouder. Zouden die scanauto's niet beter kunnen worden ingezet voor het
opsporen van zaken waar de samenleving écht last van heeft, zoals ontsnapte
tbs'ers, illegalen, criminelen, pedofielen en Marokkaanse reljeugd? Nee, dat zal
wel niet. Dat brengt immers geen geld op! Een (onsmakelijke) heksenjacht op de
parkeerder is lucratiever.

Geertruidenberg, L. Verburg

Vuilnis

Enkele maanden geleden werd een bejaarde mevrouw op de bon geslingerd omdat zij
na het voeren van de eendjes 'de euvele moed had' om haar plastic zakje in de
openbare afvalbak te deponeren. Dat er in Nederland wijken zijn waar mensen hun
vuilnis gewoon over het balkon naar beneden gooien en dat de
Gemeentereinigingsdienst dat dan dagelijks komt opruimen, dat geloof ik niet.

Oosterhout,

Gerard van der Horst

Valkuil

De begroting van Verkeer en Waterstaat zit vol valkuilen. Begin 2009 komt de Wet
kilometerprijs aan de orde. Het kabinet wil minder bpm op de aanschafprijs van
de auto en beprijzen op het gebruik ervan. Dat betekent dat de hardwerkende mens
meer gaat betalen. Het kabinet geeft 4,5 miljard extra aan de trein. Met 11% van
de vervoersprestatie kreeg de trein al het meeste geld in de begroting van VWS.
Het autopersonenvervoer zit in het dal; 'spits mijden' is het motto. Er komt
veel geld beschikbaar voor ludieke projecten om de automobilist uit de auto te
krijgen en geen geld om de files op te lossen. 2009 wordt het jaar van de
waarheid voor Eurlings.

Rijen, Willem van Rijen

Agressie

Jongeren die zich agressief gedragen tegenover agenten, buschauffeurs,
brandweerlieden of ambulancepersoneel moeten direct worden vastgezet. En wat
gebeurt er met het tuig dat zich agressief opstelt tegenover de gewone
'burgers'?

Eindhoven, Luud Baier

Crisis

De bobo's, de opperhoofden van de banken die nu in de problemen zitten, zijn
schuldig aan de kredietcrisis. Veel te makkelijk hebben ze geld uitgeleend onder
het motto: lang leve de rente die we verdienen. Nooit hielden ze er rekening mee
dat het fout zou kunnen lopen. En voor hun 'roekeloze gedrag' ontvangen ze eind
van het jaar gigantische bonussen. Maar niet getreurd; de overheid en centrale
banken schieten te hulp om (met onze belastingcenten) de boel draaiend te
houden. 'Anders stort het hele monetaire systeem in elkaar', is het excuus. Maar
wordt er ook gedacht aan de slachtoffers, die - met dank aan de bobo's - nu
noodgedwongen hun huis verkopen en op straat staan?

Heesch, M. Veuger

Clowns

De NOS begrijpt er echt niets van. Na jaren discussiëren komt er eindelijk een
(gedeeltelijke) vakjury bij het Eurovisie Songfestival en uitgerekend dan sturen
wij 'drie clowns' naar dit festival! Hoe naïef.

Amsterdam,

Simon Jansen

Gezelligheid

Als café-eigenaresse werd ik deze week verblijd met de tariefverhogingen van ons
biermerk Heineken (terwijl ik nog steeds wacht op de - toegezegde - compensatie
vanwege de jarenlange kartelvorming). Wanneer komt er een einde aan 'het pesten'
van de horeca? Eerst kregen we te maken met het gokautomatenbeleid, waarna de
overheid zijn zakken kon vullen via Holland Casino. Daarna met de verhoging van
de kansspelbelasting naar 29 procent, toen het rookverbod en nu Heineken...
Gezelligheid kent geen tijd. Zaandam, Mieke van Dam

Cultuur

Cultuur is een verzameling omgangsvormen zoals die in de loop van de tijd in een
samenleving is ontwikkeld. Wie naar een ander land wil emigreren, zal bereid
moeten zijn zich aan de cultuur van dat land aan te passen. In ons land menen
groepen immigranten zich in strijd met onze cultuur te mogen gedragen. Het
tolereren daarvan op grond van 'een idealistische multiculturele samenleving'
leidt tot verwarring en strijd en staat integratie in de weg. Onaangepaste
immigranten moeten streng worden opgevoed of worden teruggestuurd.

www.marenwijvekate.nl

Imago

Doordat niet adequaat wordt opgetreden tegen de Marokkaanse relschoppers blijft
het slechte imago van de hele bevolkingsgroep bestaan. Men zegt immers niet voor
niets: 'zachte doktoren maken stinkende wonden'.

Maartensdijk, R. du Mee

Bijstand

Mijn dochter heeft een 'derdehandsautootje' en een inkomen van ongeveer 1100
euro per maand. Om te kunnen werken, moet ze 1000 kilometer per maand rijden
(openbaar vervoer onmogelijk) en ze ontvangt geen vergoeding. De
kilometerheffing in de spits gaat 14,4 cent bedragen. Dat betekent dat mijn
dochter (met kind) 144 euro per maand minder te besteden heeft en daar komt de
verhoging van de wegenbelasting nog bovenop. Zo wordt het onmogelijk om te
blijven werken. Dan maar in de bijstand?

De Krim, T. van Baarsen

LOAD-DATE: 20 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              46 of 185 DOCUMENTS



                                  De Telegraaf

                           20 september 2008 zaterdag

LIEG NIET OVER JE GEZONDHEID!;
"Verzekeraars kunnen u er later op afrekenen"

SECTION: OVERGELD; Blz. 11

LENGTH: 928 woorden

SAMENVATTING

Eén op de veertien mensen liegt de verzekeraar voor over de eigen rook- en
drinkgewoonten. Juist nu verzekeraars de ondergrens voor medische keuringen
verhogen. Hierdoor wordt Jan Modaal vaker zelf verantwoordelijk voor het
verstrekken van de juiste medische informatie. Een foutje, of een leugentje om
bestwil, lijkt snel gemaakt. Volgens verzekeraars loopt het zo'n vaart echter
niet. "Wij hebben juist veel vertrouwen in onze klanten," aldus Aegon.

VOLLEDIGE TEKST:

We hebben het allemaal wel eens gehoord, of misschien zelf wel overwogen. Een
leugentje om bestwil bij het afsluiten van een levensverzekering. Het bekendste
voorbeeld zijn de rokers die niet opgeven dat ze roken. De meeste verzekeraars
noemen iemand pas een niet-roker wanneer hij zeker twee jaar gestopt is. Pakt u
het roken later weer op, dan hebt u ook nog eens een meldingsplicht.

Rokers zijn echter niet de grootste fraudeurs. Maar liefst 51 procent van de
mensen die de verzekeraar voorliegen, zegt dat te doen uit schaamte over
levensstijl of gewicht. Slechts 17 procent doet het uit angst dat hun aanmelding
wordt geweigerd, blijkt uit onderzoek van verzekeraar Axa. Die schat op basis
van de resultaten dat 'slechts' 25 procent van de ondervraagden denkt hogere
premies kwijt te zijn als zij wel eerlijk zijn over hun gezondheid.

Problemen

De nadruk die verzekeraars op een gezonde levensstijl leggen wordt onder druk
van herverzekeraars en de onderlinge concurrentieslag steeds groter. Daar waar
in het verleden een polis voor een roker en een niet-roker nog wel eens
hetzelfde kostte, is dat nu allang niet meer het geval. Gevolg is dat liegen
rendabel lijkt, wanneer je tenminste niet door de mand valt. Bovendien,
redeneren veel consumenten, de gemiddelde verzekeraar heeft zelf de afgelopen
jaren ook niet uitgeblonken in eerlijkheid, getuige de aandelenlease- en de
woekerpolisaffaire. Dat nodigt niet uit om zelf wel eerlijk te zijn. In de
toekomst zal echter pas duidelijk worden hoe makkelijk je wegkomt met een
vergissing of een leugentje om bestwil.

Strenger

Peter Beszelsen, directeur van intermediair en online polisvergelijker
money-1.com, voorziet hiermee grote problemen. Volgens hem zijn er overduidelijk
signalen waarneembaar die er op duiden dat verzekeraars in de toekomst strenger
worden bij het uitkeren. Zo ziet hij een zorgwekkend aantal ontbindende
bepalingen opduiken in overlijdensrisicoverzekeringen waarbij iemands
eerlijkheid bij het beantwoorden van gezondheidsvragen "een hoofdrol gaat
spelen."

Beszelsen weigert dan ook verzekeringen te adviseren waarbij in de
polisvoorwaarden dergelijke strenge uitsluitingen worden genoemd: "Er zijn
verzekeringen waarbij een enkele vergissing, zonder causaal verband met
overlijden, voldoende is voor de verzekeraar om niet tot uitkering over te gaan.
Stel dat u een in uw ogen onbelangrijk detail 'vergeet' te melden, maar de
verzekeraar komt hier later achter. Dan kunt u, of in geval van een
overlijdensrisicoverzekering uw nabestaanden, mooi de pineut zijn. Ondanks de
vele jaren dat u premie heeft betaald."

Een aantal zekeraars heeft, volgens Beszelsen "onder druk van de zware
concurrentiestrijd" de medische keuringsgrens voor levensverzekeringen
opgetrokken van &euro;160.000 naar soms wel &euro;500.000. Ook bij
arbeidsongeschiktheidsverzekeringen gaan de keuringsgrenzen omhoog. Verzekeraar
Generali verhoogde onlangs mede om deze reden de keuringsgrens met één ton naar
&euro;300.000, zo laat een woordvoerder weten. Aegon, Allianz, Reaal en
Nationale-Nederlanden verhoogden al eerder. "Een verplichte keuring boven die
grens is gratis voor de verzekerde, maar niet voor de verzekeraar", verklaart
Beszelsen. "Logisch dat daarbij dan een zwaardere wissel getrokken wordt op de
eerlijkheid bij het invullen van de gezondheidsverklaring. Dan kan juist een
keuring problemen voorkomen, omdat een keuringsarts doorvraagt en je kunt je
later altijd op de uitslag van de keuring beroepen." Aegon laat weten dat "een
levensverzekering niet meer zoveel waard is als voorheen, door de inflatie. Het
is dus logisch dat de keuringsgrenzen ook omhoog kunnen, dat zie je in de hele
markt."

Nationale Nederlanden, dat ruim twee jaar terug als eerste de keuringsgrenzen
verhoogde, stelt: "We hebben nu veel meer kennis dan voorheen, en daaruit
concluderen wij dat het risico voor ons dermate klein is dat we de grens omhoog
kunnen doen. Bovendien is het makkelijker voor de klant."

Goed nalezen

Beszelsen raadt mensen aan de polisvoorwaarden van een verzekering goed na te
lezen op algemene uitsluitingen. Bovendien, zegt hij: "Lieg niet over je
gezondheid, want het heeft er alle schijn van dat verzekeraars daarop
anticiperen. En laat je bovenal bij voorkeur altijd medisch keuren voordat je
een gezondheidsverklaring invult."

Steeds meer zorgverzekeraars vergoeden overigens preventief onderzoek.
Toegegeven, je bent dan iets soms duurder uit, maar hoe ging het spreekwoord ook
weer? Goedkoop is... juist!

Gewicht

Uit het onderzoek van Axa bleek dat 1 op de 14 Britten bij een
verzekeringsaanvraag moedwillig liegt over gezondheid en levensstijl. Ze doen
dat niet alleen uit angst voor afwijzing of een hogere premie. Ze schamen zich
ook voor hun ongezonde gedrag, zo blijkt uit onderzoek van de Engelse tak van de
verzekeraar. Vrouwen (11 procent) blijken - weinig verrassend - niet eerlijk
over hun gewicht, terwijl zij ook depressies niet graag melden (5 procent). Op
hun beurt liegen mannen relatief vaak over hun alcoholinname. Maar liefst 10
procent van de ondervraagden zegt niet of minder te roken dan in werkelijkheid.

LOAD-DATE: 20 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              47 of 185 DOCUMENTS



                                  De Telegraaf

                          18 september 2008 donderdag

'Pak eerst eens wachtgeld aan';
Dringend beroep Haagse VVD'er op kabinet:

SECTION: HAAGLANDEN; Blz. 39

LENGTH: 204 woorden

SAMENVATTING

Van onze Haagse redactie      DEN HAAG, donderdag      Voordat de
ontslagvergoeding voor hardwerkende Nederlanders aan banden wordt gelegd, moet
de Nederlandse overheid eerst de eigen vorstelijke wachtgeldregelingen voor
ministers, Kamerleden en wethouders aanpakken.

VOLLEDIGE TEKST:

Deze dringende boodschap heeft het Haagse VVD-raadslid Ibo Gülsen deze week
gestuurd naar het gemeentebestuur van de hofstad, met het verzoek de oproep door
te sluizen naar het kabinet en de Vereniging van Nederlandse Gemeenten.

"Als je als overheid de ontslagvergoedingen in dit land aan banden wil leggen,
begin dan bij jezelf", zegt Gülsen. "Een minister krijgt na een dag werken al
wachtgeld van minimaal twee jaar. Datzelfde geldt voor een wethouder, alleen
krijgt die dat 'pas' na drie maanden werken."

Het liberale raadslid pleit voor een beperking van het wachtgeld tot maximaal
twee jaar, afhankelijk van het aantal jaren dat een minister, Kamerlid of
wethouder in functie is geweest.

Het kabinet wil de ontslagvergoeding voor werknemers beperken tot een
jaarsalaris voor mensen die meer verdienen dan 75.000 euro per jaar.

Voor werknemers die onder die grens zitten, wordt de vergoeding dan een
maandsalaris per gewerkt jaar.

LOAD-DATE: 18 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              48 of 185 DOCUMENTS



                                  De Telegraaf

                           17 september 2008 woensdag

'Koffertje Bos gevuld door 'Jan met de pet'!'

SECTION: WATUZEGT; Blz. 6

LENGTH: 829 woorden


Bos kwam gisteren met de koffer in zijn hand; rijk gevuld door onderdanen uit
eigen land. Gestolen, ja van Jan met de pet...ontvangen door 'hoedjes', zeer
chic opgezet.

Rijssen, Leidy Stroeve

Plan

Het is onmiskenbaar een feit dat de economie stagneert, lokaal en
internationaal. De komende jaren zullen wellicht desastreus kunnen zijn voor
alles wat ons tot nu toe dierbaar was. Het komt er thans niet meer op aan waar
het overschot aan moet (kan) worden gespendeerd maar: hoe we de schade kunnen
beperken. Verzoek aan de Tweede Kamer: graag zien wij op korte termijn een
10-jarenplan waarin is vastgelegd hoe de financiën voor eenieder van ons in
zekere mate gewaarborgd kunnen worden. Er is geen tijd meer voor politieke
spelletjes. De tijd is aangebroken voor algemene actie en beleid ten behoeve van
de toekomst van iedereen.

Eindhoven, J. van Gerwen

Cohen

Cameratoezicht op ambulances in Amsterdam; cameratoezicht op bussen in Gouda.
Hou toch op zeg! Hierbij geef ik toestemming om mijn belastinggeld aan te wenden
voor een werkbezoek aan Casablanca. Neem van mij aan dat de politie daar zich
niet weg laat jagen. In Marokko laten 'etterjochies' het wel uit hun hoofd om
ambulance, politie en andere hulpinstanties te belagen. Een harde, keiharde
aanpak is het enige dat helpt. Niet met de 'Cohen-methode' van 'alles bij elkaar
houden'. Dit is ons land en iedereen mag meedoen, maar dan wel op ónze
voorwaarden.

Sneek, Cees J. Roos

Gymles

Ik vind het een heel goed idee om de dagelijkse gymles op de basisschool opnieuw
in te voeren. In de jaren '80 werd dit vak helaas wegbezuinigd. We hebben toen,
als leerkrachten bewegingsonderwijs, 'gepraat als Brugman', maar tevergeefs. Nu
de volksgezondheid in het geding is, komt men gelukkig met dit verstandige
voorstel.

Warns, H.van der Weij

Paralympics

De Westerse wereld riep al maanden voor de Olympische Spelen dat 'China zijn
gehandicapten voor de buitenwereld verborgen hield'. Ze zouden zijn opgeborgen
in onherbergzame gebieden omdat China niet zou houden 'van dit soort mensen'.
Dat dit achteraf grote onzin was, bleek wel tijdens de Para Olympics. Geen enkel
ander land heeft zo veel medailles gehaald als China. Stand op 15 september
2008: 63 gouden, 54 zilveren en 42 bronzen medailles. Fantastisch resultaat!

Veenendaal, Theo de Ruiter

Troonrede

Van mij mag de Koningin (en later de Koning) nog jaren de troonrede blijven
voorlezen. Het is traditie en het geeft cachet aan Prinsjesdag. Er gaan stemmen
op om de premier voortaan de troonrede te laten oplezen omdat 'de Koningin die
toch niet heeft geschreven'. Natuurlijk heeft zij het stuk niet geschreven, maar
zij zal zeker haar fiat eraan gegeven hebben. Niemand heeft de troonrede alleen
geschreven. Deze komt tot stand door leden van het kabinet, waarbij de minister
van Financiën voor het voornaamste deel verantwoordelijk is.

Alphen aan den Rijn,

P.J. Deeleman

Zondvloed

Door de 'na-mij-de-zondvloed'-hypotheekverstrekkingen door banken staat ons het
water nu tot aan de lippen.

Amsterdam,

Peter Bushoff

Minder

'Zoveel hoofden, zoveel zinnen'! Dit spreekwoord geldt in zijn volle betekenis
voor ons land. Nederland kan alleen 'tot rust komen' als er veel minder partijen
zitting hebben in de regering. Gezien het grote aantal 'hoofden' in ons
voltallige parlement is het logisch dat de onrust in Nederland toeneemt. We
hebben niet zo véél mensen nodig, maar wíjze!

Sleeuwijk, Cas Heijenk

Hufters

Binnen onze 'huftercultuur' moet, al veel te lang, alles kunnen. Dat heeft
geleid tot misstanden binnen onze samenleving. Vooral pubers, die financieel
grotendeels van de oudere generaties afhankelijk zijn, maken er 'een potje' van.
Dagelijks worden we geconfronteerd met 'hun' vernielingen van andermans
eigendommen en we zien dat ze zich onacceptabel en asociaal gedragen in het
openbaar vervoer en op de openbare weg. Zelfs voor steekpartijen en ander
levensbedreigend geweld deinzen ze niet terug. Het is de hoogste tijd dat deze
samenleving haar grenzen eindelijk eens glashelder aangeeft.

J.T. van der Veen

Troetelkind

Docenten gaan erop vooruit (Tel.13/09). Het is geen wonder dat het 'linkse
gedachtegoed' van de PvdA onder docenten zo populair is: meer geld verdienen en
minder werken, een droomscenario toch!? Om in Nederland als ondernemer te worden
erkend, moet je jaarlijks minimaal 1225 uur werken; als docent is 728 uur per
jaar voldoende (en dan ga je er ook nog eens 3,5% per jaar op vooruit).
Onderwijzers en ambtenaren (de troetelkinderen van de socialisten) worden al
jaren met speciale voordeeltjes als pensioen, verzekeringen, hypotheken
bevoordeeld. Misschien zouden de socialisten eens wat meer oog moeten hebben
voor die 'enge' kapitalistische ondernemers. Zij betalen immers de rekeningen in
dit land. Maar als zelfstandig ondernemer ben je voor de PvdA alleen maar een
'geldgenerator' en is inleveren, ook dit jaar weer, het credo. Wij gaan meer
werken, voor minder geld. Ik ben benieuwd hoe het onderwijs op zo'n aanbod zou
reageren.

Krimpen a/d Lek, G. de Jager

LOAD-DATE: 17 september 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              49 of 185 DOCUMENTS



                                  De Telegraaf

                           13 september 2008 zaterdag

Land te klein voor kneu;
Jan Modaal onder de vogels komt steeds meer in de knel  Ze zetten tering naar de
nering

SECTION: FEATURE; Blz. 5

LENGTH: 839 woorden

SAMENVATTING

AMSTERDAM, zaterdag      Vraag in Amsterdam aan een willekeurig gezelschap naar
de vogels die men kent en de kans is groot dat men niet verder komt dan twee.
'Sijssies' en 'drijfsijssies'. Iets meer in de ornithologie geïnteresseerden
weten met een beetje geluk ook nog 'zeilvinkies' en 'vliegende stadsratten' te
noemen. Dat er in onze hoofdstad tientallen verschillende vogelsoorten leven,
gaat aan veel mensen voorbij.

VOLLEDIGE TEKST:

Op zich niet zo vreemd. Want een vriendin van ons uit Kameroen, waar het toch
wemelt van de meest uiteenlopende exotische soorten, komt ook niet verder dan
twee. 'Vogels die je kunt eten en niet kunt eten.' Toegegeven zo op het eerste
oog lijken al die vrolijke fladderaars veel op elkaar.

Neem nou bijvoorbeeld de kneu. Een onopvallende grijsbruine verschijning die
door heel veel mensen versleten wordt voor een mus. Velen hebben zelfs nooit van
het vogeltje gehoord en kennen een afgeleide van de naam hooguit als
scheldwoord. "Wat ben jij een ongelooflijke heikneuter!" Weinig florissante
bewoordingen voor een niet al te tactisch en charmant iemand. Synoniem voor een
boerenpummel die recht uit de klei getrokken is.

Maar goed 'heikneuter' is ook een streekbenaming voor een kneu.

Een zangvogeltje, familie van de vink, dat zowel in afmeting, kleur als zang
onderdoet voor grote neef. Bepaald niet een soort die een verpletterende indruk
maakt. Het is geen imposante verschijning en ook zijn levensstijl is heel
gewoontjes. Zelfs de benaming 'kneu' doet wat zuinigjes aan en haalt het niet
bij grote namen als 'roodvoorhoofdkanarie' of 'roodkeelnachtegaal'. Hoewel man
kneu in het broedseizoen toch heel wat meer rood op het lijf heeft, dan de twee
hiervoor. Een kneu is in alle opzichten de Jan Modaal in vogelland. Het voordeel
van onopgemerkt blijven, is dat je op kunt gaan in de massa en ongehinderd je
leven kunt leiden. Maar in het geval van onze kneu, speelt die onopvallendheid
hem juist parten.

De laatste jaren is het aantal kneuen dat in ons land broedt flink afgenomen.
Zelfs zo drastisch dat de soort tegenwoordig op de Rode Lijst van bedreigde
vogels staat. Tot grote verrassing is het doodgewone vogeltje in een keer
ongewoon zeldzaam geworden. En niemand die dat in de gaten had.

Wilt u toch een poging wagen om zelf een kneu in de kijker te krijgen, dan is
het nú het geschikte moment. Broedende vogels uit de Lage Landen gaan in deze
tijd van het jaar op weg naar het zuiden. Ze verzamelen zich nu in groepjes en
maken zich op voor hun trektocht. Die clubjes kneuen kun je overal tegenkomen.
In natuurgebieden met voldoende ruigten, maar ook langs akkerranden waar nog
vlas of rammenas op het land staat. De meeste kans heeft u, geheel in
kneuenstijl, op onopvallende braakliggende terreintjes. Veldjes waar de
huizenbouw stagneert. Een vergeten hoekje op een industrieterrein of een
overwoekerde tuin bij een slooppand. Inderdaad dat is gemakkelijker gezegd dan
gevonden. Vroeger hoefde je maar naar buiten te stappen en altijd was er ergens
in de buurt wel zo'n veldje. Nu Nederland tot op de vierkante centimeter is
ingericht en opgeruimd, hebben we tegenwoordig een chronisch gebrek aan
braakliggende terreintjes. Dit tot groot verdriet van de kneu, die juist dol is
op zulke rommelige plekjes.

Dit zijn juist de plaatsen waar de natuur, al is het maar een zomer lang,
ongebreideld haar gang kan gaan. Plaatsen waar het onkruid voor één keer zijn
lusten mag botvieren. Daar vinden we in het najaar uitgebloeide speer- en
akkerdistels met pluizige dotten vruchtpluis. Decoratieve kaardenbollen die
wachten om in een herfststukje verwerkt te worden. Roestkleurige zuring en nog
niet helemaal uitgebloeide teunisbloemen. Al deze planten bezwijken bijna onder
de vrachten zaden die ze momenteel dragen. Onkruidzaden waarop onze kneu verzot
is. De onverzadigbare vogels vliegen van plant naar plant en zijn vreselijk druk
om zich vol te vreten. Met een volle maag vliegt het immers een stuk
gemakkelijker dan met een lege. Want helemaal naar Zuid-Frankrijk, Spanje of
Portugal vliegen is geen peulenschil. Dat zijn heel wat vleugelslagen en kost al
met al flink wat energie. Zaak dus dat ze onderweg hier en daar even kunnen
bijtanken. Dat ze regelmatig van die stukjes niet ingericht land tegenkomen.
Geen snackbar om de hoek, maar wel een zaadrestaurant in de open lucht. De kans
op een McDonald's voor kneuen is in de zuidelijke landen waarschijnlijk wat
groter dan bij ons. Het feit dat het daar in onze ogen wat minder goed
georganiseerd is, komt de vogels goed van pas.

Des te groter is de verrassing voor kneuen en andere vinkachtigen die uit
Scandinavië juist naar ons komen om te overwinteren. Zij hebben hun leefgebied
bij ons zien veranderen, maar hun genen laten geen ruimte voor een andere keuze.
De vogels uit het hoge noorden storten zich op stoppelvelden, akkerranden en
kruidenrijke bermen in de hoop er voldoende eetbaars te vinden. Ach een Jan
Modaal is gewend de tering naar de nering te zetten.

*Hans Peeters is medewerker van Vogelbescherming Nederland.

LOAD-DATE: 13 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              50 of 185 DOCUMENTS



                                  De Telegraaf

                          11 september 2008 donderdag

Code rood

SECTION: BINNENLAND; Blz. 3

LENGTH: 225 woorden


De missie van PvdA-fractievoorzitter Hamer om 'haar' partij te reanimeren komt
geen dag te vroeg. De sociaaldemocraten staan in de peilingen op zo weinigzetels
dat het eerder trekken aan een dood paard lijkt dan dat er op korte termijn
uitzicht is op succes voor Hamer.

De fractieleidster heeft volgens eigen zeggen bovendien geen flauw idee hoe ze
de PvdA er weer bovenop moet krijgen. Zij wijt de sores van haar partij aan het
algemene slechte gevoel dat burgers over de Haagse politiek hebben. En als
partij voor de gewone man wordt de PvdA daarop het hardst afgerekend, meent
Hamer. Dat sentiment zal zeker meespelen, maar Hamer geeft zelf nog een veel
belangrijkere oorzaak voor de impopulariteit van de PvdA. Politici moeten
volgens haar eerlijk zijn tegenover burgers en geen dingen zeggen die zij niet
waarmaken.

Die les mag PvdA-voorman en vicepremier Bos ter harte nemen. Ruim een week
geleden jubelde hij samen met premier Balkenende dat iedereen er komend jaar op
vooruitgaat. Gisteren zwakte hij die belofte flink af. Er komt zoet voor de
meeste mensen, maar sommige groepen ouderen en uitkeringstrekkers krijgen minder
te besteden, zegt Bos nu en hij verschuilt zich achter koopkrachtplaatjes die
niets zeggen over de portemonnee van individuen. Precies het soort
onbetrouwbaarheid dat Hamer bedoelt. Het is terecht 'code rood' bij de PvdA.

LOAD-DATE: 11 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              51 of 185 DOCUMENTS



                                  De Telegraaf

                            9 september 2008 dinsdag

Rotzooi

SECTION: BINNENLAND; Blz. 3

LENGTH: 227 woorden


Er is al veel gezegd over de illegale dumping van rotsblokken door
milieuorganisatie Greenpeace in de Noordzee. Deze idiote actie brengt niet
alleen het leven van Nederlandse garnalenvissers in gevaar, maar is bovendien in
strijd met afspraken die gelden in een rechtsstaat.

Maar het militante Greenpeace lapt de wettelijke regels aan haar laars, weigert
halsstarrig overleg met minister Verburg (Landbouw) en meent de wijsheid
volledig in pacht te hebben als het gaat om behoud van de visstand in de
Noordzee.

Voor Greenpeace geldt nu: opruimen die rotzooi die op de bodem van de zee is
achtergelaten. Haal die rommel weg! En als Greenpeace het niet zelf doet,
behoren ze de rekening van de schoonmaak te krijgen!

Waar vermeende natuurvervuilers door Greenpeace voortdurend achtervolgd worden,
grijpt in dit geval nota bene Greenpeace zelf onherstelbaar in door rotsblokken
in zee te gooien. Als een gewone burger zonder vergunning een dakkapel op zijn
huis zet, wordt hij ook gedwongen om in het uiterste geval de illegale aanbouw
te verwijderen.

De Greenpeace-moraalridders willen maar niet begrijpen dat de tijden zijn
veranderd. Het gooien met stenen naar de politie wordt niet meer getolereerd,
kraken wordt binnenkort verboden en de steun voor kernenergie in de Tweede Kamer
neemt snel toe. Greenpeace echter leeft nog in een ver verleden en handelt daar
ook naar.

LOAD-DATE: 9 september 2008 dinsdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              52 of 185 DOCUMENTS



                                  De Telegraaf

                           6 september 2008 zaterdag

Hartstocht in de herfst;
Sexy TEUNISBLOEM  garant voor één nacht sjans

SECTION: FEATURE; Blz. 4

LENGTH: 825 woorden

SAMENVATTING

BLOEMENDAAL, zaterdag      De herfst is begonnen. Zomer 2008 is voorgoed voorbij
en daar hoeven we bepaald niet rouwig om te zijn. Het aantal zomerse dagen is
hooguit op een paar handen te tellen. Dat de herfst zijn naam meer zal waarmaken
lijkt een understatement. Maar het blijft irritant dat Erwin Kroll en Gerrit
Hiemstra ons gewone burgers in blijven peperen dat de meteorologische herfst is
gestart. Alsof we dat zelf niet merken. Zelfs de natuur kruipt al in haar
schulp.

VOLLEDIGE TEKST:

Weelderig bloeiende bloemen kwijnen weg. In het beste geval geven bomen en
struiken met rijpende bessen nog wat kleur aan het leven. Gifgroene en menierode
paddenstoelen schieten weliswaar uit de grond, maar ondanks hun signaalkleuren
blijven het slijmerige schimmels. Alsof de natuur het weerbericht volgt, is ook
zij op haar retour.

Behalve de teunisbloem! Tegen alle natuurrecessie in bloeit zij tegen de klippen
omhoog. Prachtige limoengele bloemen aan meer dan een meter hoge stengels.
Prille schoonheid als ontluikende lente. De frisse kleur doet me denken aan de
tijd dat ik mijn vrouw leerde kennen en zij een minirokje droeg in precies die
kleur. Teunisbloemen halen het beste in een mens naar boven. De hartstochtelijke
bloemkelken stralen het leven tegemoet. Niet voor lang, dat is waar. Elke bloem
opent 's avonds en bloeit dan slechts een etmaal. Daarmee lijkt de teunisbloem
dan weer wel op onze  zomer, maar dat is ook het enige.

Net na zonsondergang barst een gezwollen knop open en binnen enkele minuten
spreidt ze al haar bekoringen ten toon. Flirtende bloemen met verleidelijke
meeldraden en een onweerstaanbare stamper. Met bedwelmende geuren lokken ze
menig insect in hun armen. Bijen die nog laat op stap zijn, duiken enthousiast
in de bloemen om zich laveloos te drinken aan de honingzoete nectar.
Nachtvlinders rollen hun lange tong uit om eveneens uit hun bol te gaan.
Teunisbloemen geven na één nacht het stokje over aan hun opvolgers. In een
seizoen produceert een plant misschien wel een paar duizend bloemen. Uitgebloeid
vormen ze aren die 's winters gevuld zijn met voedzame zaden. Snoepgoed voor
putters en kneuen.

De planten zaaien zich gemakkelijk voort, maar vermeerderen ook door
wortelstokken. Teunisbloemen zijn tweejarig en dat wil zeggen dat een jonge
plant pas het volgend jaar bloemen draagt. In het eerste jaar verraadt de
teunisbloem zijn aanwezigheid door op de bodem uitgespreid blad. Zilvergrijze
viltige bladen vormen decoratieve, bijna artistieke rozetten. Zelfs in dit
prenatale stadium is de plant een beauty. De rozetbladen zijn tegen weer en wind
bestand. Steek er je blote voeten tussen en het voelt als een paar warme
pantoffels.

Olie

Zelfs medicinaal en culinair staan ze hun mannetje. Zo zijn ze rijk aan
gammalinolzuren. U weet wel, cholesterolverlagende vetzuren. Kampt u met
ongemakken bij de menstruatie of lijdt u aan hoge bloeddruk of artritis? Olie
uit teunisbloemen doet wonderen. Een potje thee gezet van de bloemknoppen zou
helpen tegen hoest, maag- en darmklachten. Alsof dit niet genoeg is maakt de
olie ook brokkelige nagels en een droge huid zacht en soepel. Acne en eczeem
worden zichtbaar minder na behandeling met teunisbloemolie.

Toegegeven, dit lijkt veel op een promotiecampagne voor de teunisbloem. Maar te
veel reclame voor de helende schoonheid is niet toegestaan. Zo vermeldt de
website van 'Anthémis aromatherapie' dat informatie over olie en recepten op
last van de Voedsel en Waren Autoriteit niet op de site gepubliceerd mag worden.
Dit zou oneerlijk zijn ten opzichte van reguliere geneesmiddelen. Of te veel pr
voor de teunisbloem nu concurrerend is of wellicht te risicovol, de helende
werking van de plant staat buiten kijf. Maar laten we geen eigen kruidendokter
spelen en ons beperken tot homeopathische middelen van apotheek of drogist.

Indianen uit Midden- en Noord-Amerika hadden al langgeleden in de gaten dat het
een bijzondere plant is. De van oorsprong bij hen vandaan komende teunisbloemen
stonden bij de lokale bevolking hoog op het menu. Bij menig indiaanse ontbrak de
plant niet in de keuken. Jonge blaadjes in de salade smaken verrukkelijk. Van
oudere bladen kan men lekkere spinazie koken of stomen. Op het einde van het
eerste groeiseizoen kunnen ook de wortels geoogst worden. Schoongemaakt,
geschild en gekookt smaken ze als schorseneren. Of wat dacht u van rauwe wortels
in de soep, hutspot of ander gemengd groentegerecht? Lekker en weer eens wat
anders.

Niet voor niets werden teunisbloemen massaal geïmporteerd. En met succes. Bijna
overal in Europa gedijen ze goed, vooral op zandige en kalkrijke bodems.
Veeleisend zijn de planten bepaald niet. Op braakliggende terreinen schieten ze
soms als onkruid uit de grond. Maar dan wel heel mooi onkruid. Verleidelijk
bloeiende teunisbloemen hebben een bijna sensuele uitstraling. En dat is mooi
meegenomen in deze sombere tijd van het jaar.

*Hans Peeters is medewerker van Vogelbescherming Nederland.

LOAD-DATE: 6 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              53 of 185 DOCUMENTS



                                  De Telegraaf

                            5 september 2008 vrijdag

Kamer hoont Huizinga weg om Suikerfeest

SECTION: BINNENLAND; Blz. 3

LENGTH: 206 woorden

SAMENVATTING

Van onze parlementaire redactie         DEN HAAG, vrijdag      De Tweede Kamer
heeft korte metten gemaakt met de suggestie van staatssecretaris Huizinga van de
ChristenUnie om van het islamitische Suikerfeest een nationale feestdag te
maken.

VOLLEDIGE TEKST:

Niet alleen het CDA, de PVV, D66 en de SGP verwerpen haar uitspraken, maar ook
haar eigen partij laat Huizinga op dit punt in de kou staan. "Wij vinden een
moslimfeestdag vanuit onze christelijke cultuur niet passen", stelde
ChristenUnie-fractievoorzitter Slob.

Ook de SGP, de andere kleine christelijke partij in de Kamer, is stomverbaasd.
"Het kan natuurlijk niet dat de omvang van een bevolkingsgroep bepalend wordt
voor het toekennen van een feestdag. We moeten uitgaan van onze diepgewortelde
nationale identiteit. Je zou juist van de ChristenUnie verwachten dat ze zich
sterk maakt voor onze huidige christelijke feestdagen", aldus SGP-Kamerlid Van
der Staaij.

PVV-leider Wilders noemt de uitspraken van Huizinga 'krankzinnig'. "Waarom geeft
u het signaal af dat de Nederlandse samenleving zich aan moslims moet aanpassen
in plaats van andersom? Beseft u wel dat dit voor de gewone Nederlander de
wereld op zijn kop is?" aldus Wilders. Hij wil excuses van Huizinga.

LOAD-DATE: 5 september 2008 vrijdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              54 of 185 DOCUMENTS



                                  De Telegraaf

                           4 september 2008 donderdag

'Zijn de vrouwen hier zoveel dommer?'

SECTION: WATUZEGT; Blz. 6

LENGTH: 813 woorden


In diverse kranten stonden - ter gelegenheid van de opening van het academisch
jaar - foto's van een stoet oude(re) mannen in toga. Er was geen vrouw te
bekennen. En het betreft hier toch het zogenaamde 'moderne en vooruitstrevende
Nederland'. Zijn de vrouwen hier zoveel dommer? Spelen de mannenbroeders elkaar
de bal nog steeds toe? Wordt het glazen plafond hier heimelijk en met veel
succes in stand gehouden? Weet u het?

Assen, L.M. Zijlstra

Ravage

Incompetente ambtenaren, Kamerleden en 'papegaai'-ministers hebben de afgelopen
decennia een ravage aangericht die dit land vele miljarden euro's armer heeft
gemaakt. De vondst van gasvoorraden zorgde ervoor dat we ooit tot de
welvarendste landen van Europa behoorden, maar de overheid liet de welvaart 'als
zand door de vingers' wegstromen. En nu we met de puinhoop op alle terreinen:
onderwijs, jeugdzorg, infrastructuur, zorg, ouderenbeleid, overbevolking,
ruimtelijke ordening en belasting zitten, neemt niemand de verantwoording voor
dit wanbeleid.

Geldermalsen, A.P. de Klerk

Sollicitatie

Mocht Astrotime een herkansing krijgen, dan werk ik graag aan het programma mee.
Hierbij een open sollicitatie. Waarom ik geschikt zou zijn? Enkele voorbeelden:
ik had allang voorzien dat Eveline Herfkens geen cent terug zou betalen. Ik wist
allang dat Jacqueline Cramer niets ten laste kon worden gelegd met betrekking
tot Bluf!.

Zwaag,

Fred Slobbe

Respectloos

Er zijn geen woorden voor dat twee junks, die nota bene onderdak kregen van de
vriendelijke 74-jarige P. Kerkhof, zo meedogenloos te werk gingen (Tel.03/09).
Onverwacht stierf de oude man die nacht, maar dit weerhield dit tweetal er niet
van om er met zijn kostbare bezittingen vandoor te gaan. Dieptreurig dat er
mensen zijn die volkomen respectloos omspringen met hun medemens!

Alphen aan den Rijn,

P.J. Deeleman

Watersport

Loosdrecht en de watersport waren ooit bestemd voor 'de gewone man', maar dat is
helaas verleden tijd. De gezellige uitspanningen en terrasjes langs de plassen
hebben plaatsgemaakt voor dure villa's en appartementencomplexen en gewone zeil-
of roeibootjes zijn bijna nergens meer te huur. Zoals het in Loosdrecht is
gegaan, verloopt het momenteel in alle watersportgemeenten van Nederland: de
mooiste en meest karakteristieke gebieden komen in handen van
projectontwikkelaars en helaas gaat dit vaak ten koste van het landschap en van
de natuur.

Maarssen, René van Slooten

Lift

Of een glazen plafond echt bestaat? Ik heb er zo mijn twijfels over. Maar over
één ding hoeven we mijns inziens niet meer te twijfelen. Na de recente benoeming
van Sarah Palin en de aanstelling van Ellen Vogelaar en Jacqueline Cramer als
ministers staat voor mij vast dat een 'glazen lift' bestaat.

Cranendonck, P. Hannen

(S)links

Kunnen we voortaan de linkse partijen en het linkse beleid niet aanduiden met
'slinks' en de rechtse partijen (of beleid) als 'rechtvaardig'? Deze betiteling
lijkt me wel zo duidelijk voor de kiezer.

Haarlem, Lex Witte

Soap

De 'J. Cramersoap' had natuurlijk veel eerder opgelost kunnen worden als de
opsteller van de gewraakte advertentie zijn mond had opengedaan. Door dat niet
te doen heeft hij Cramer verdacht gemaakt. Overigens is de rekening van Ernst en
Young van enkele tienduizenden euro's voor het plegen van een paar telefoontjes
(waar zou het onderzoek meer uit moeten bestaan?) natuurlijk een grof schandaal.
Dat zou nu echt eens onderzocht moeten worden.

Heerhugowaard,

Theo C.A. Hoogland

Strafkorting

Nu ook Balkenende er achter is gekomen dat oudere werkloze werknemers geen
schijn van kans op een baan hebben, dienen de rigide strafkortingen op hun
uitkeringen per omgaande gestopt te worden.

Amsterdam, Carl J. Hirsch

Reces

Kamerleden willen met het herfstreces naar Indonesië en dan ook de Molukken
bezoeken. Het presidium heeft dit verzoek echter afgewezen. Dat lijkt mij
logisch. Die Kamerleden zijn net terug van twee maanden zomerreces, een aantal
is naar Peking geweest (op onze kosten natuurlijk) en nu willen ze weer naar
Indonesië in het herfstreces. Ik heb een voorstel aan deze Kamerleden: ga eens
aan het werk in Nederland en maak nu eindelijk eens waar wat u allemaal beloofd
heeft tijdens de verkiezingstijd.

Zeist, Frans de Boer

Aanpak

Een 'Taskforce' heeft geconcludeerd dat de problemen met criminele 'Antilliaanse
Nederlanders' het best kunnen worden aangepakt door er eenmalig 5 miljoen euro
en vervolgens jaarlijks 9 miljoen euro tegenaan (weg!) te gooien. Hiermee zouden
zij in een opleidingstraject of aan werk kunnen worden geholpen. Geen woord over
'een strenge aanpak' of over het 'bestraffen van de criminaliteit'.

Gronsveld, Toon Appel

Misstap

Gaan we nu elke misstap van iedere minister uit het verleden breeduit belichten
en veroordelen? Laten we ons liever druk maken om wat die politici nú beslissen
en ondernemen; dat lijkt netter maar is meestal meer ontoelaatbaar dan hun
acties van vroeger.

Herkenbosch,

Roland Danckaert

LOAD-DATE: 4 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              55 of 185 DOCUMENTS



                                  De Telegraaf

                                30 augustus 2008

geachte lezer zonder plaatje

SECTION: WATUZEGT; Blz. 2

LENGTH: 244 woorden


Hoe dom denken de politici eigenlijk dat u en ik zijn? Die vraag dringt zich op
als wij de laatste berichten in de affaire-Herfkens tot ons nemen. U bent diep
verontwaardigd over de 'oplossing' die is gevonden in de kwestie van de
onterecht ontvangen huurvergoeding voor VN-ambtenaar Herfkens. De oud-minister
hoeft niets terug te betalen, maar zal een jaar gratis werken. "De goocheldoos
is open", schrijft J. Bonthuis uit Eeserveen.

"Belachelijk!" vindt Carla Isselmann. "Als straks een misdadiger de rechtbank
aanbiedt een jaar lang 'gratis' stof af te nemen, mag hij dan ook zo naar huis?
Mag de flitsende agent de snelheidsovertreder laten gaan als die elke week de
politiewagen komt poetsen?"

Herfkens was te goeder trouw, zeggen de VN. "En ik dan?" vraagt R. Advokaat uit
Utrecht. Hij reed laatst op een weg waar 60 km was toegestaan, maar dat had hij
niet gezien. "Ik meende dat het een 80 km-weg was. Terwijl ik dus te goeder
trouw te hard reed, kreeg ik toch een bekeuring!"

T. Vermeulen uit Eindhoven voorziet dat de onkostenvergoeding van mevrouw
Herfkens dit komende jaar explosief zal stijgen. Lezer af.donker@planet.nl
concludeert: "Ik denk dat menig gewone burger graag zo gestraft zou willen
worden."

Is met deze regeling de reputatieschade van Herfkens hersteld, zoals minister
Verhagen hoopt? Hans von der Fuhr uit Tilburg denkt van niet: "Verhagen zal door
zijn gesmijt met belastinggeld zelf forse reputatieschade hebben opgelopen."

Coosje Hiskemuller

LOAD-DATE: 30 augustus 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              56 of 185 DOCUMENTS



                                  De Telegraaf

                           30 augustus 2008 zaterdag

Import steeds belangrijker;
'Gewone' auto's domineren Autoshow Moskou

SECTION: AUTO; Blz. 8

LENGTH: 481 woorden

SAMENVATTING

MOSKOU - Russen staan in de rij om een nieuwe auto te kopen en de Moscow
International Automobile Salon (MIAS), die gisteren voor het grote publiek de
deuren opende, verwacht de komende negen dagen dan ook ruim anderhalf miljoen
bezoekers op de tentoonstellingsvloer. Wij namen er een kijkje en stelden vast
dat de autoshow, die door zijn belangrijkheid inmiddels een A-status heeft
gekregen, echt voor de 'gewone' man is.

VOLLEDIGE TEKST:

Je zou met de nieuwe Russische rijkdom in het achterhoofd kunnen denken dat er
een overvloed aan exclusieve en peperdure modellen in Moskou zou staan, maar
niets van dat alles. Geen Aston Martin, Bentley, Ferrari, Lamborghini, Lotus,
Maserati, Rolls-Royce of Spyker in Moskou. Wel Lada natuurlijk, dat altijd nog
zo'n 25% van de thuismarkt in handen heeft. Dit jaar verwacht Lada op een totale
markt van 3,3 miljoen personenauto's ruim 745.000 auto's te verkopen. Maar in
2008 zullen er ook ruim 1,8 miljoen stuks worden geïmporteerd en zullen nog eens
zo'n 620.000 'buitenlandse' auto's in Rusland worden geassembleerd.

Zo wordt Kaluga, een stad die 180 kilometer ten zuidwesten van Moskou ligt, nu
al 'het Detroit van Rusland' genoemd. Grote fabrikanten als Volkswagen, Peugeot,
Citroën, Renault en Mitsubishi bouwen er fabrieken waar vanaf 2012 ruim een half
miljoen auto's per jaar zullen uitrollen. Tijdens ons bezoek aan het immense
complex van Volkswagen blijkt dat er nog heel wat moet gebeuren. Nog geen
lopende band te zien, maar desondanks verlaten er 300 auto's per dag de fabriek.
Grotendeels met de hand in elkaar gezet. Volkswagen heeft er 500 miljoen euro
geïnvesteerd en gaat allengs meer werk ter plaatse uitvoeren. Belastingtechnisch
is dat het aantrekkelijkst.

Crossover

Op de show in Moskou uiteraard aandacht voor Lada, dat onder meer de 'C-Cross'
laat zien. Een modern ogende concept-hatchback, die als een crossover moet
worden gezien. De lengte is 4,41 meter en hij heeft een ruime wielbasis van 2,64
meter. De topsnelheid ligt op 190 km/u en de sprint van 0-100 km/u duurt 8,2
seconden. Een woordvoerder kon nog niet zeggen wanneer de C-Cross in productie
gaat. Ook nieuw is de nieuwe Kalina Sport, die een 98 pk sterke motor heeft en
goed is voor een topsnelheid van 170 km/u.

Mazda toont in de Russische hoofdstad met de Kazamai Conceptcar een echte
wereldprimeur. De zeer futuristisch ogende Kazamai, wat staat voor 'wervelende
zijwinden' is oorspronkelijk ontworpen met het oog op het Russische segment voor
compacte SUV's. Als krachtbron is gekozen voor de nieuwste generatie 2.0 liter
DISI benzinemotor.

Volkswagen gaat de nieuwe Passat CC in de loop van volgend jaar ook in Rusland
leveren. Om het publiek al vast 'lekker' te maken, werd in Moskou de 'Gold
Coast' onthuld. Een gepimpte Passat, met een lakkleur die een mengeling is van
goud- en bruintinten. Of de auto ook naar ons land komt, is nog onduidelijk.

LOAD-DATE: 30 augustus 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              57 of 185 DOCUMENTS



                                  De Telegraaf

                                27 augustus 2008

SUBSIDIE- PARADIJS CRAMERS;
Vele miljoenen aan overheidsgeld gaan in rook op   Milieu- minister  guller dan
Sinterklaas   Both Ends krijgt 320.000 euro om te communiceren over mondiale
duurzaamheid

SECTION: REPORTAGE; Blz. 5

LENGTH: 1720 woorden

SAMENVATTING

MINISTER Jacqueline Cramer, voormalig bestuursvoorzitter van Milieudefensie, die
gisteren onder vuur kwam wegens haar vermeende steun aan het krakersblad Bluf!,
dreigt de miljoenensubsidies aan bepaalde organisaties te stoppen als zij het
roer niet omgooien. De vraag is echter of zij weet welke curieuze subsidies haar
ministerie van VROM verstrekt. Onze verslaggever bestudeerde de SMOM, wat staat
voor Subsidieregeling Maatschappelijke Organisaties en Milieu. Via deze regeling
wordt dit jaar tien miljoen euro uitgegeven aan projecten waar je meestal nooit
meer iets van hoort. Lees en huiver )n grijp uw kans en vraag ook subsidie aan.
AMSTERDAM, woensdag      De stichting Wise kreeg twee jaar geleden 64.060 euro
subsidie voor een zinnige discussie over de toekomstige energievoorziening en de
eventuele rol die kernenergie kan spelen. Wat staat er boven aan hun website:
'Wise is tegen kernenergie!' Voor welke discussie zijn die vele duizenden euro's
dan nodig?

VOLLEDIGE TEKST:

Wise staat onder leiding van Peer de Rijk. Hij is de broer van Mirjam de Rijk en
zij is weer de levenspartner van het afgetreden GroenLinks-Kamerlid Wijnand
Duyvendak. It's all in the family...

Je valt van de ene in de andere verbazing als je leest aan welke milieuprojecten
uw belastinggeld wordt besteed. Zijn wij nu gek dat we dit niet begrijpen, of is
de verantwoordelijke minister Cramer van VROM mesjogge? In dit land wordt
subsidie gegeven aan honderden projecten waarvan we nooit meer iets vernemen.

We namen de proef op de som en onderzochten 48 projecten waarvoor dit jaar ruim
10 miljoen euro wordt uitgekeerd (zie staatje). Bijna de helft van dit bedrag
(4,5 miljoen) gaat, over drie jaar uitgesmeerd, naar de stichting Natuur en
Milieu voor het project 'Voor een mooie en gezonde wereld'. Uit de aanvraag
blijkt dat Natuur en Milieu dit overheidsgeld ook gaat gebruiken om juridische
actie en publicitaire druk uit te oefenen op dezelfde overheid.

Een ander voorbeeld: de organisatie Milieu Centraal ontvangt 136.980 euro om
vakantiegangers te informeren over duurzaam toerisme. Die informatie komt
mettertijd op een website. Klaarblijkelijk weten de ambtenaren onder de Haagse
stolp niet dat het barst van de informatie over duurzaam toerisme. Liefst
179.000 hits voor duurzaam toerisme op Google!

Als u als organisatie in aanmerking wilt komen voor een zogeheten SMOM-subsidie,
willen we u graag een handje helpen. U moet in ieder geval een organisatie
zonder winstoogmerk zijn en met uw project het maatschappelijk debat voeden.
Over dat laatste hoeft u zich geen zorgen te maken. Zo krijgt de stichting VBDO
een weliswaar bescheiden bedrag van 12.000 euro om particuliere beleggers
tijdens aandeelhoudersvergaderingen aan te zetten om vragen te stellen over
duurzame ontwikkelingen bij bedrijven...

U doet er verstandig aan uw aanvraag zo ingewikkeld mogelijk te formuleren. U
moet er vooral voor zorgen dat de gewone burger er niets van begrijpt. Gooi er
vooral een hoop Engelse termen tegenaan. Dus als u 70.000 euro wilt ontvangen
voor het integreren van vrouwen in bepaald milieubeleid, doe dan zoals de
Stichting vrouw en milieu: 'We willen zichtbaar maken welke praktische
consequenties gender mainstreaming heeft voor het milieubeleid en in welke
opzichten het beleid er kwalitatief beter van wordt.'

De stichting Both Ends krijgt 320.000 euro om met milieuorganisaties in
ontwikkelingslanden te communiceren over mondiale duurzaamheid. Dit gebeurt door
middel van een 'sluitende communicatiecyclus met inform, interact en act waarbij
het act-deel beperkt is uitgewerkt'. U begrijpt dat natuurlijk meteen.

Ruimtegebruik

U bent als subsidieaanvrager echt een sukkel als u vergeet het woord duurzaam te
vermelden. Als u dat doet, kunt u het wel schudden. Want dit jaar is er subsidie
voor duurzaamheid in het onderwijs, duurzaam ruimtegebruik, duurzame kleding,
het verduurzamen van rijstketens, duurzaam tropisch hout en uiteraard voor
verticale integratie van duurzaamheid. Wat dat is, weten wij niet, maar u kunt
rustig proberen om volgend jaar subsidie aan te vragen voor horizontale
duurzaamheid. Als u uw aanvraag opstelt, gebruik dan vooral het woord
handelingsperspectief. Dit woord is op dit moment helemaal in.

Als u een milieuproject voor kansarmen op poten zet, zit u geramd. Kansarme
allochtonen zijn helemaal top. Dergelijke projecten worden door de sinterklazen
op VROM zelden geweigerd.

De Nederlands-Turkse stichting Tema uit Rotterdam houdt zich volgens de website
onder andere bezig met 'herstrijding van hodemerosie en herscherming van de
natuur'. Het moet natuurlijk bestrijding van bodemerosie zijn en bescherming,
maar ziet u, de website wordt in Turkije gemaakt en op de elektronische snelweg
gaat er wel eens iets mis. Directeur S. K>ker ziet de bui al hangen. "U gaat
zeker een verhaal maken over het nut van subsidies", zegt hij. K>ker bestrijdt
dat de subsidiestromen hun doel voorbijschieten. "Het is heel moeilijk om
allochtonen respect voor de natuur bij te brengen. Als een grote Nederlandse
organisatie naar een moskee of naar Turkse scholen gaat om voorlichting te
geven, heeft dat geen zin. Ons kennen ze wel en daarom hebben we 75.000 euro
gekregen om het thema natuur en milieu op de agenda van Turkse verenigingen te
zetten. Daarom krijgen we ook bijna 180.000 euro om samen met de Vereniging voor
Natuur- en Milieueducatie de Turken in Nederland bewust te maken van de relatie
van milieuaspecten met passages in de Koran. Ja, dat is het rapport 'Tussen deur
en dampkring staat een groene moskee'. U vindt dat misschien onzin, maar de
natuur speelt in de Koran een grote rol. Helaas beseffen veel gelovigen dat nog
niet."

De stichting wAarde krijgt 48.000 euro om Nieuwe Nederlanders kennis te laten
maken met natuurgebieden in hun eigen omgeving. Waarschijnlijk wordt dat een
inventarisatie van picknickplaatsen. Het Amsterdams Steunpunt Wonen kreeg dit
jaar 105.749 euro om in Amsterdam-Zuidoost allochtonen met lage inkomens bewust
te maken van energiebesparing. Er wordt gewerkt met de Tupperware-methode
waarbij de bewoners een energiebox krijgen. Het Rotterdamse milieucentrum krijgt
bijna 60.000 euro om het milieu bij jongeren en allochtonen populairder te
maken. Zo kunnen we nog wel even doorgaan.

Ook als school kunt u subsidie aanvragen, want het thema onderwijs en milieu is
razend populair. Dus als u als basisschool een project wil starten naar het
hergebruik van lege en d##rzame toiletrollen, ga dan gerust uw gang.

Zo is er 100.000 euro uitgetrokken om kinderen tussen 7 en 12 jaar tijdens de
buitenschoolse opvang bewust te maken van het milieu. Uiteraard krijgen ook zij
een energiebox. Voor de warmetruiendag ())n dag per jaar de thermostaat op
scholen een graadje lager zetten) is 131.000 euro uitgetrokken. Ergens in
september schijnt het 'de week van de vooruitgang' te zijn. De vereniging
Klimaatverbond Nederland roept dan de ouders op hun kind ))n dag niet naar
school te brengen met de auto. Subsidie: 36.665 euro. De organisatie Time to
Turn wil christelijke jongeren informeren over (daar is-ie weer) duurzame
elektronica. Daar krijgen ze 33.443 euro voor. Artis krijgt bijna een ton om
vmbo-leerlingen uit Amsterdam te kunnen bereiken en hun vervolgens te vertellen
over alles wat groeit en bloeit en altijd weer boeit. In werkelijkheid hebben
deze jongeren alleen belangstelling voor de voortplanting.

Het Albedacollege incasseert 121.810 euro om een realitysoap te maken met de
wereldberoemde zangeres Elly Lockhorst in de hoofdrol. Zij is bekend van de
megahits 'Spijt', 'Didi' en 'Rudy' (zie www.ellylockhorst.nl) . In de soap gaat
Elly door haar milieuvriendelijke gedrag de kijkers tot hetzelfde gedrag
aansporen. De soap kunt u straks zien op het educatieve kanaal ETV, dat vrijwel
niemand kan ontvangen, maar dat mag de pret niet drukken.

Als uw milieuproject mislukt, hoeft u niet bang te zijn dat u uw subsidie moet
terugbetalen. Schrijf gewoon een onbegrijpelijk eindverslag. Zo heeft de
stichting Oikos 30.000 euro subsidie besteed om inzicht te krijgen in de rol die
religieuze en levensbeschouwelijke organisaties kunnen spelen bij het behoud en
duurzaam gebruik van biodiversiteit. Natuurlijk weet u wat biodiversiteit is,
maar voor de enkeling die het niet weet: dat is de verscheidenheid in genen,
soorten en ecosystemen in een bepaalde regio. Het eindverslag lazen we op
internet. De conclusie luidt: 'De levensbeschouwing van boeddhisten, christenen,
hindoes, islamieten en joden leidt tot een dempende werking van het gebruik van
natuur- en milieugoederen'. U begrijpt onmiddellijk dat dit rapport bij SMOM is
ingeslagen als een bom. Bij het ministerie van VROM praten ze er nog dagelijks
over.

De SMOM-subsidies worden gestroomlijnd door de machtige maar nogal onbekende
organisatie SenterNovem. Dit agentschap van het ministerie van Economische Zaken
met meer dan 1500 medewerkers voert overheidsbeleid uit op het gebied van
innovatie en duurzaamheid en verstrekt jaarlijks meer dan twee miljard aan
subsidies. Zie ook www.senternovem.nl/smom/.

Woordvoerder Eikelboom van VROM rechtvaardigt de subsidies door erop te wijzen
dat er pas een serieus milieudebat kan plaatsvinden als er van alle kanten
informatie wordt gegeven. "Daarom krijgen zeer diverse organisaties van ons
subsidies, ook als zij kritisch tegenover de rijksoverheid staan. Overigens
krijgt lang niet iedere club geld van ons. Onze subsidie wordt driemaal
overtekend."

Bedrijfsleven

Directeur Mirjam de Rijk van stichting Natuur en Milieu moet wel af en toe
giechelen als wij haar bepaalde subsidies voorleggen. Ze zegt ook: "Jullie
richten je volledig op de milieusubsidies, terwijl het bedrijfsleven vele malen
meer geld krijgt. Hier lees ik bijvoorbeeld dat de stichting Nederland Maritiem
Land 670.000 euro subsidie krijgt. Ik zou wel eens willen weten waar dat geld
naartoe gaat."

Is er in de stortvloed aan subsidies dan geen enkele originele aanvraag? Nou, we
vonden er ))n waar we wel om konden lachen. De stichting Enviu Nederland heeft
van sinterklaas Cramer 167.621 euro ontvangen voor de ontwikkeling van een
hybride-tuktuk. Hoogopgeleide jongeren gaan proberen deze gemotoriseerde riksja
een stuk milieuvriendelijker te maken. Dus als u over een paar jaar een (uh)
duurzame toektoek ziet rijden, dan is dat te danken aan het wijze beleid van
VROM.

LOAD-DATE: 27 augustus 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              58 of 185 DOCUMENTS



                                  De Telegraaf

                            24 augustus 2008 zondag

Hypotheekcrisis? En wat dan?;
Wat u kunt doen als uw maandlasten verdubbelen  'Gezinnen mogen niet de dupe
zijn' Onderga uw lot niet lijdzaam

SECTION: FINANCIELETELEGRAAF; Blz. 19

LENGTH: 832 woorden

SAMENVATTING

Door de sterk gestegen hypotheekrente komen duizenden mensen die hun hypotheek
de komende twee jaar moeten verlengen, in de problemen. Hoe heeft het zover
kunnen komen en hoe kunnen huizenbezitters het onheil zoveel mogelijk afwenden?
DEN BOSCH - De hypotheekrente is sinds 2003 gestegen van een minimum van 3,2%
naar 6% nu. Dat betekent dat wanneer u uw hypotheek binnenkort verlengt, uw
maandlasten bijna zullen verdubbelen. Kan gebeuren, zal uw buurman zeggen, dan
had u die ultralage rente maar langer dan zes of zeven jaar vast moeten zetten.
U kon er immers donder op zeggen dat de rente ooit weer zou gaan stijgen.

VOLLEDIGE TEKST:

Voor een deel heeft de buurman gelijk. "Probleem voor een grote groep mensen is
echter dat ze die hogere lasten niet kunnen opbrengen", zegt Overgeldcolumnist
en Financiële Makelaar Harrie Jan van Nunen. "En dat is niet alleen hun eigen
schuld."

Banken hebben ooit afgesproken dat huizenkopers jaarlijks slechts een beperkt
deel van hun bruto jaarsalaris aan woonlasten kwijt mogen zijn.

Voor Jan Modaal (&euro;28.000 bruto volgens het Nibud) is dat ongeveer 30 tot
maximaal 35%. Voor rijkere mensen mag dat percentage hoger liggen. Wanneer de
hypotheekrente extreem laag is, zoals de 3,2% in 2003, leert een simpele
rekensom dat een modale huizenkoper veel meer geld kan lenen en toch zijn
woonlasten onder die 30 tot 35% kan houden, dan wanneer de rente op 6% staat.

In bovenstaande schets lopen huizenkopers echter wel het risico dat zij, wanneer
zij zijn hypotheek na 5 jaar willen verlengen en de rente veel hoger ligt, zij
na oversluiten ineens veel meer dan 30 tot 35% van hun bruto jaarloon aan
woonlasten kwijt zijn, wat zij niet kunnen betalen. Om dit potentiële probleem
te ondervangen, maakten de banken een tweede afspraak. Hypotheken met een
looptijd van maximaal vijf jaar moesten niet aan de reële rente getoetst worden,
maar aan een fictieve 6%. Gevolg: de kredietwaardigheid van mensen die in 2003
een hypotheek afsloten voor vijf jaar, is getoetst aan een fictieve 6%, in
plaats van de reële 3 tot 4% hypotheekrente die destijds gangbaar was. Deze
mensen kregen in 2008 weliswaar een lastenverhoging voor de kiezen, maar die
konden ze dragen.

Toen de Bank of Scotland in 2003 met extreem lage hypotheekrentes de markt in
ons land openbrak, moesten de Nederlandse banken reageren. In de slag om
marktaandeel schroomden banken dan ook niet om een grote groep minder
kapitaalkrachtige huizenkopers aan zich te binden. Aan deze groep kon de
maximale hypotheek worden verschaft door ze een looptijd van zes jaar te bieden.
Hiermee viel de hypotheek namelijk buiten de afgesproken toetsingsrente van 6%,
die alleen gold voor hypotheken tot en met een looptijd van vijf jaar (er was
zelfs een bank die overwoog om deze reden hypotheken met een looptijd van vijf
jaar en een dag aan te bieden). En dit is volgens Van Nunen de groep die nu in
de problemen gaat komen. Er zijn voorbeelden bekend van modale inkomens die tot
achtmaal hun bruto jaarsalaris leenden (sinds 2003 schrijft de politiek een
richtlijn van ongeveer maximaal 4,5 maal het jaarsalaris voor).

Over de mate waarin de lastenverzwaring tot problemen gaat leiden, lopen de
meningen uiteen. Vereniging Eigen Huis nuanceerde het probleem door erop te
wijzen dat veel van de getroffen huizenkopers over de afgelopen zes jaar een
flinke inkomensstijging hebben doorgemaakt. Mr. P.G. Lijesen, directeur van de
Nationale Hypotheek Pas, rondde eerder deze maand een grootschalig onderzoek
naar de situatie af, en stelt dat "gezinnen niet de dupe mogen zijn van dit
probleem. Het oplossen begint bij erkenning van het probleem. Banken zullen
daarom transparant moeten zijn over het aantal risicohypotheken."

Ben u een van de modale inkomens die in de problemen kan komen, wacht dan niet
lijdzaam af, adviseren Van Nunen en Lijesen (zie figuur). Checklist

1) Heeft u in de periode 2003-2005 een hypotheek afgesloten?

2) Is de looptijd korter dan tien jaar?

3) Vraag dan uw bank na welke rente u nu aangeboden krijgt. Bereken uw maandlast
nu en in de toekomst (na oversluiten tegen de nieuwe rente). De website van het
Nibud biedt aardige rekenhulp. Ook kunt u alvast een langgeldige offerte (tot 12
maanden) aanvragen, om verdere rentestijging in de toekomst het hoofd te bieden.

Nu heeft u een aardig idee van de lastenstijging die u te wachten staat.
Geschrokken? Dan kunt u het volgende doen:

4) Zet u schrap. Probeer nu al goedkoper te leven, om je optimaal voor te
bereiden. Hoop op een daling van de hypotheekrente

5) Of, ga shoppen. Er is nog voldoende onderscheid tussen hypotheekaanbieders,
misschien kunt u elders een betere aanbieding krijgen

6) Of, ga middelen. Wacht niet tot het te laat is, maar sluit nu al een nieuwe
hypotheek af, waarbij u de lage rente van uw huidige hypotheek middelt met de
hoge rente van de toekomst. Zo spreidt u de pijn.

7) Kijk of u te dure hypotheekgerelateerde verzekeringen heeft. De premies van
overlijdensrisicoverzekeringen zijn met 50% gedaald.

LOAD-DATE: 24 augustus 2008 zondag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              59 of 185 DOCUMENTS



                                  De Telegraaf

                                24 augustus 2008

Hardere aanpak geweld onderwereld

SECTION: ZONDAG; Blz. 9

LENGTH: 564 woorden


Onderzoeken naar liquidatie in de onderwereld hadden bij politie en justitie
nooit veel prioriteit. Bij de Amsterdamse recherche was het zelfs jarenlang
praktijk dat na een afrekening in het criminele milieu maximaal twee weken naar
de daders werd gespeurd.

Als er daarna geen zicht was op succes, ging de zaak 'op de plank'. Onderzoeken
naar moorden op gewone burgers werden belangrijker gevonden.

Brutaler

Omdat de onderwereld wel wist dat afrekeningen toch nooit goed werden
onderzocht, was er geen enkele rem meer. De liquidaties werden ook steeds
brutaler en vonden soms zelfs plaats voor de deuren van een politiebureau (Sam
Klepper, 2000).

Toen de onderwereldconflicten ontaardden in een soort gangsteroorlog waarbij
minstens 15 doden vielen, veranderde de zienswijze van de recherche. De laatste
twee jaar maken politie en justitie gelukkig w)l serieus werk van
moordonderzoeken. Zelfs zaken uit de jaren negentig worden momenteel diepgaand
onderzocht. En met resultaat. Het aantal afrekeningen in de onderwereld is
drastisch gedaald en er werden verdachten gearresteerd.

Iedereen gelukkig, zou je zeggen, maar dat is wat al te optimistisch gedacht. De
rechters die zich nu over de inspanningen van de politie en openbaar ministerie
moeten buigen, leven kennelijk nog in de tijd van tien jaar geleden, toen
liquidaties vooral als een probleem van de onderwereld z)lf werden beschouwd.

Vorige week was er al de merkwaardige beslissing van het gerechtshof Amsterdam
om het voorarrest van onderwereldkopstuk Sjaak B. te schorsen. B. wordt er onder
meer van verdacht de wapens te hebben geleverd die zijn gebruikt bij de moord op
Kees Houtman in november 2005.

Daarnaast zijn er verklaringen dat B. bij nog veel meer afrekeningen is
betrokken. Ook zou hij eigenaar zijn van een wapendepot, waarvan de onderwereld
voor liquidaties gebruik maakte. Reden genoeg, zou je denken, om B. in ieder
geval tot zijn berechting in voorarrest te houden. Maar neen, het hof stuurde B.
doodleuk naar huis, met de boodschap dat hij zich over twee weken weer mag
melden.

Nog bonter maakte de rechtbank Amsterdam het afgelopen week door Freek S. en
Nanpaul de B. op vrije voeten te stellen. Het duo wordt verdacht van de moord op
sportschoolhouder Tonny van Maurik in 1993. Er zijn heel sterke aanwijzingen dat
beide mannen tijdens de liquidatie op de plaats delict waren. Dat kon worden
vastgesteld aan de hand van historische belgegevens van de mobiele telefoon van
S.

Zwijgrecht

Ook is er een getuigenverklaring (weliswaar van horen zeggen) dat Freek S. bij
de moord was betrokken. Tijdens de pro formazitting vertelde S. doodleuk wel
meer te weten, maar zich vanwege veiligheidsoverwegingen op zijn zwijgrecht te
beroepen. Zo lust ik er nog wel een paar.

Tijdens eerdere raadkamerzittingen had de rechtbank al bepaald dat het
voorarrest niet hoefde te worden verlengd op grond van het criterium 'geschokte
rechtsorde'. Dit omdat de moord al vijftien jaar geleden plaatsvond en de pers
aan de arrestatie van beide mannen nauwelijks aandacht had besteed.

Met alle respect, maar wat een kulargument. Een koelbloedige moord op
klaarlichte dag wordt niet langer schokkend voor de rechtsorde geacht? Het wordt
hoog tijd dat ook rechters inzien dat die lankmoedige houding in de jaren
negentig ten opzichte van onderwereldliquidaties alleen maar tot meer geweld
hebben geleid.

Reacties of tips?

jvdheuvel@telegraaf.nl

LOAD-DATE: 24 augustus 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              60 of 185 DOCUMENTS



                                  De Telegraaf

                           20 augustus 2008 woensdag

'Wapen crimineel is wél aftrekpost belasting!'

SECTION: WATUZEGT; Blz. 6

LENGTH: 859 woorden


Een ondernemer die voor de aanschaf van golfabonnementen voor zijn zakenrelaties
bijna twintigduizend euro als 'bedrijfskosten' in zijn belastingaangifte
opvoerde, is door de Belastingdienst teruggefloten. Volgens de dienst en de
rechter zijn dit geen bedrijfskosten maar dient 'de golfsport slechts ter
vermaak van de zakenrelaties' (naar mijn mening is dit wel degelijk 'zaken
doen', maar zo zien zij het niet). Als inbreker en crimineel kun je je wapens en
gereedschappen wél als aftrekpost indienen. Niets is zo krom als het recht en de
belastingwetten in Nederland.

Utrecht, R. Advokaat

Hypotheek

Er dreigen mensen in de problemen te komen omdat de hypotheekrente ongeveer
verdubbeld is (Tel.18/08). Dat kan niet aan de bank liggen. Wil de huiseigenaar
opstaan die in de laatste jaren niet minstens tienmaal is benaderd om 'de
overwaarde van zijn huis op te eten, omdat de rente historisch laag was'? Het
kan dus niet aan de bank liggen want die heeft u goed voorgelicht (of toch
opgelicht?)

Roermond, L. Wever

Ziek

Dat een wetenschappelijke opleiding tot jurist lang niet altijd wijze mensen
genereert, blijkt wel uit de bespottelijke opvattingen van rechters als het over
misdrijven gaat die worden gepleegd door pedofielen. Men kiest ervoor om deze
misdadigers te 'behandelen' maar iemand die niet ziek is, kun je niet genezen.
Het is overigens nooit bewezen dat pedofielen ziek zijn. Wel staat onomstotelijk
vast dat de recidive onder deze 'misdadigers' bijna honderd procent is.

Amsterdam,

H.J. Pronk

Regie

Het nieuws op een doodgewone maandag (Tel.18/08): een bejaardencentrum
reanimeert niet meer vanaf 70 jaar; ouders beginnen een eigen basisschool omdat
een kwart van de basisschoolverlaters niet behoorlijk kan lezen; de politie komt
niet meer bij ongevallen op de snelweg; een veroordeelde pedofiel krijgt een
taakstraf; de hypotheek wordt dubbel zo duur en minstens 30 ambtenaren reizen af
om te netwerken in China. Vraagje aan 'Den Haag' (als er tenminste nog iemand
zit): 'Voert er nog iemand de regie in dit land zonder normen en waarden, meneer
Balkenende'?

Haarlem, Bernard Felix

Vlucht

Fiscus loopt zeker 30 miljoen euro mis doordat mensen hun tank in het buitenland
vullen (Tel.18/08). Niet getreurd, minister Bos vindt er vast wel iets op:
bijvoorbeeld de 'dieselvluchtbelasting'.

Veghel, G. Wessel

Onzin

Als vrachtwagenchauffeur sta ik op de grens tussen Hongarije en Servië in een
rij op een stempel te wachten voor het (Hongaarse) douaneloket. Een
routinehandeling. Het gaat vlot, totdat ik aan de beurt ben. De douanier vraagt:
'bent u Hollander'? 'Ja', is mijn antwoord. Daarop wil de man mijn tachokaarten
van de afgelopen 14 dagen zien, die hij op zijn gemak bestudeert. En ja hoor: 'u
heeft 9 minuten te lang gereden, dat kost u 420 euro'! 'Maar ik stond in de file
op de ringweg van Boedapest', protesteer ik. Helaas, daar heeft die douanier
niets mee te maken. 'Betalen alstublieft'! En zo wordt een hardwerkende
Hollandse jongen leeggeschud. Voor die 'gasten' ben je als trucker niet meer dan
een rijdende portemonnee. Dit is natuurlijk pure diefstal. Bedankt Brussel. Dit
soort onzin kostte mij en mijn gezin dit jaar onze welverdiende vakantie.

Purmerend,

Ad Bruynzeel

Nobel

Nu Wijnand Duyvendak politicus af is, roep ik hem en zijn vrienden van
Groenfront op om te laten zien dat ze 'ware activisten' zijn. In Georgië gaan
bomen dood, dames en heren krakers, aangestoken door 'stoute' Russen dus hier
wacht een nobele taak op u. Graaf u in en bouw boomhutten waar Schinveld bij
verbleekt. Of zijn figuren als Duyvendak en Groenfront alleen 'rebels' in een
veilig land waar hun uitkering gefinancierd wordt door hardwerkende burgers en
justitie deze miniterroristjes, bang voor linkse advocaten, maar laat
aanrommelen?

Eindhoven, A.H.J. van Gool

Poppenkast

Het is niet de eerste keer dat de Haagse wethouder Huffnagel zich gedraagt als
de 'koning van een poppenkast' ten koste van de gemeenschap en opnieuw wil hij
anderen voor zijn 'eigenaardige opvattingen' laten opdraaien. Nu weer een
ceremoniële wisseling van de paleiswachten in Den Haag als toeristische
attractie (Tel.19/08). Overigens is het idee niet helemaal nieuw; vrijwilligers
deden dit in het verleden al bij het Mauritshuis, toen in de stijl van de
Nachtwacht. Huffnagel meent kennelijk dat hij daarvoor nu echte soldaten mag
misbruiken (een legitieme reden tot dienstweigering, lijkt me). Laat hij maar
een paar bijstandtrekkers vragen de toeristen te vermaken.

Waalwijk. L.J.J. Dorrestijn

Volkslied

Dit jaar worden er diverse internationale evenementen gehouden zoals het EK
voetbal en de Olympische Spelen. Het valt mij op dat tijdens het spelen van de
volksliederen alle sporters uit volle borst meezingen, ook de Nederlandse, met
uitzondering van onze voetballers. Voelen zij zich hiervoor te 'stoer' of zijn
ze te dom om de tekst te leren? Velen schamen zich, net als ik, voor dit gedrag.

Julianadorp, B. Severijnse

Kanjer

Wat een prachtige sportvrouw is die Marianne Vos, wat een karakter en wat een
kanjer! Als je na twee grote decepties doorpakt en alsnog goud verovert, ben je
van grote klasse. Daar kunnen velen een voorbeeld aan nemen.

Heerhugowaard,

Theo C.A. Hoogland

LOAD-DATE: August 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              61 of 185 DOCUMENTS



                                  De Telegraaf

                            19 augustus 2008 dinsdag

Sluiten

SECTION: BINNENLAND; Blz. 3

LENGTH: 430 woorden


Door de terugval van onze economie is de consument veel zuiniger geworden en dat
merken de winkeliers. Er wordt zo weinig verkocht dat duizenden winkels zullen
verdwijnen.

Deze sombere boodschap is afkomstig van de Raad Nederlandse Detailhandel.
Natuurlijk komt de boodschap niet als een volledige verrassing. De koopkracht
staat onder druk door oplopende kosten voor zaken als energie, belasting en
(zorg-)premies. Zoals het hoort, zet de gewone Nederlander de tering naar de
nering. Als de inkomsten dalen, gaan de uitgaven omlaag. Overigens een gezond
uitgangspunt waar de overheid een voorbeeld aan kan nemen.

Voor de detailhandel is het een bittere pil. Er was gehoopt (door de beloften
van het kabinet) op méér koopkracht in 2009 zodat de consument meer zou
besteden. Nu de werkelijkheid anders is, zullen er duizenden winkels de deuren
moeten sluiten. Dat is slecht voor de leefbaarheid van steden en dorpen; het is
slecht voor het ondernemend elan in ons land en het is slecht voor de
werkgelegenheid.

De zaak dreigt nog te verergeren als het kabinet komende jaar de btw opkrikt met
een vol procent. Daardoor zal de koopkracht nog meer worden uitgehold. De
cijfers van de winkeliers geven aan dat die btw-verhoging uit den boze is. Dat
voornemen moet zo snel mogelijk naar de prullenbak.Door de terugval van onze
economie is de consument veel zuiniger geworden en dat merken de winkeliers. Er
wordt zo weinig verkocht dat duizenden winkels zullen verdwijnen.

Deze sombere boodschap is afkomstig van de Raad Nederlandse Detailhandel.
Natuurlijk komt de boodschap niet als een volledige verrassing. De koopkracht
staat onder druk door oplopende kosten voor zaken als energie, belasting en
(zorg-)premies. Zoals het hoort, zet de gewone Nederlander de tering naar de
nering. Als de inkomsten dalen, gaan de uitgaven omlaag. Overigens een gezond
uitgangspunt waar de overheid een voorbeeld aan kan nemen.

Voor de detailhandel is het een bittere pil. Er was gehoopt (door de beloften
van het kabinet) op méér koopkracht in 2009 zodat de consument meer zou
besteden. Nu de werkelijkheid anders is, zullen er duizenden winkels de deuren
moeten sluiten. Dat is slecht voor de leefbaarheid van steden en dorpen; het is
slecht voor het ondernemend elan in ons land en het is slecht voor de
werkgelegenheid.

De zaak dreigt nog te verergeren als het kabinet komend jaar de btw opkrikt met
een vol procent. Daardoor zal de koopkracht nog meer worden uitgehold. De
cijfers van de winkeliers geven aan dat die btw-verhoging uit den boze is. Dat
voornemen moet zo snel mogelijk naar de prullenbak.

LOAD-DATE: August 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              62 of 185 DOCUMENTS



                                  De Telegraaf

                            18 augustus 2008 maandag

GOUDEN DAG VOOR NADAL;
"Een tennisser gaat voor een grandslamtoernooi, een sporter voor de Spelen"

SECTION: TELESPORT; Blz. 17

LENGTH: 668 woorden

SAMENVATTING

PEKING, maandag         Het waren mooie emoties. Toen de tonen van het Spaanse
volkslied klonken vocht Rafael Nadal tegen de tranen. De rood-gele nationale
vlag die omhoog werd gehesen, de trotse koningin Sophia voor hem op de
eretribune en vooral alle Spaanse sporters die speciaal voor hem uit het
atletendorp naar het tennisstadion waren gekomen; het vervulde de 22-jarige
wereldster met een onbeschrijflijk gevoel. "Natuurlijk is het winnen van de
gouden medaille het meest unieke dat ik in Peking heb meegemaakt, maar dat
succes kan niet los worden gezien van mijn ervaringen in het atletendorp. Ik zal
ze voor altijd koesteren."

VOLLEDIGE TEKST:

De vedette die sportman is gebleven. Die met Kobe Bryant, Yao Ming, Michael
Phelps en Roger Federer als olympiërs van de buitencategorie in Peking werd
binnengehaald, maar zich als enige van dit kwintet onder het 'gewone volk' in
het olympisch dorp wenste te begeven. Waar hij alom bewondering oogstte door als
'one of the boys' met de Spaanse ploeg op te trekken, de ene handtekening na de
andere uit te delen en met andere atleten op de foto te gaan. Een entourage die
uiteindelijk de inspiratiebron vormde voor zijn succesvolle jacht op olympisch
goud. Een hoofdprijs die nog in zijn rijk gevulde prijzenkast ontbrak.

Uitgerekend een dag voordat hij op de internationale tennisranking Roger Federer
als nummer één van de wereld zou passeren bekroonde Nadal deze mijlpaal met een
gouden medaille. Na 2 uur en 22 minuten werd de Chileense krachtpatser Fernando
Gonzales met 6-3, 7-6 en 6-3 aan de kant gezet. Daarna volgde een emotionele
krijs en ging hij languit op z'n rug op het volgepakte centercourt.

Nadal: "Deze overwinning is niet met Roland Garros of Wimbledon te vergelijken.
Die zijn mooi en bijzonder, maar deze olympische titel is uniek. Een tennisser
gaat voor een grandslamtoernooi, een sporter voor de Spelen. Niet alleen omdat
je maar één keer in de vier jaar kampioen kan worden, ook omdat je het voor je
land doet."

Juist dat laatste had hij in het atletendorp steeds sterker gevoeld. "Mijn
voorbereiding is niet optimaal geweest. Na het toernooi van Cincinatti ben ik
meteen in het vliegtuig naar China gestapt. Ik voelde me hier de eerste dag dan
ook ongelooflijk moe. Dat gevoel verdween steeds meer naarmate ik contact met de
andere Spaanse atleten kreeg. Ik had nooit verwacht dat dit zo inspirerend zou
zijn. Als je zo bij elkaar bent, dan vormt zich niet alleen een gevoel van
eenheid, maar ook het gevoel dat je met z'n allen je land vertegenwoordigt. Net
als met de Davis Cup, alleen veel en veel sterker. Daarom draag ik mijn gouden
medaille op aan al die andere Spaanse atleten. Ze hebben me in de juiste flow
gebracht, waardoor ik uiteindelijk niets van vermoeidheid heb gevoeld. Daarom
ben ik met mijn medaille eerst naar het vak gegaan waar de Spaanse ploeg zat. Om
ze meteen te bedanken."

Op het moment dat hij trots napraat over zijn triomf in Peking, is hij slechts
drie uur verwijderd van de dag waarop hij Roger Federer als nummer één op de
tennisranking gaat passeren. Gaat hij dat om klokslag twaalf uur nog op een
speciale wijze vieren? Nadal, lachend: "Ik ga genieten van m'n gouden medaille.
Hoe, dat zie ik straks wel."

Maar hoe speciaal is die eerste plaats eigenlijk? Nadal weer. "Ik zal me morgen
niet anders voelen dan nu. Trouwens, er was helemaal niks mis mee om als nummer
twee Roland Garros en Wimbledon te winnen. Ik betwijfel of ik op dat moment als
nummer één blijer zou zijn geweest."

Daarna toont hij weer die typische verlegen lach. Een sportman die bij de kern
is gebleven. Uitgerekend tijdens een fase waarin topsporters onlosmakelijk
verbonden lijken met glitter en glamour. En ook nog eens als vertegenwoordiger
van een sport waarvan de vedetten doorgaans op de Olympische Spelen neerkeken.
Geen punten, geen geld, dus oninteressant.

Tot Rafael Nadal Peking aandeed. Om de Chinese hoofdstad vandaag te verlaten als
een bevlogen ambassadeur van de olympische beweging. En dus ook van de sport.

LOAD-DATE: 18 augustus 2008 maandag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              63 of 185 DOCUMENTS



                                  De Telegraaf

                           14 augustus 2008 donderdag

Zuinig

SECTION: BINNENLAND; Blz. 3

LENGTH: 220 woorden


Onder sombere omstandigheden is het kabinet begonnen met de onderhandelingen
over de begroting 2009. De cijfers die het Centraal Planbureau (CPB) opstelde
zijn niet best. De economische groei valt terug tot een schamele 1%; de inflatie
loopt op naar 4% en de koopkracht daalt.

Het beeld dat opdoemt staat in schril contrast met de belofte van het kabinet
dat ná de zuinige jaren 2007 en 2008 er meer koopkracht zou komen in 2009.

Natuurlijk heeft het kabinet pech. De wereldwijde crisis en de explosieve
prijsstijging van grondstoffen en energie kon het kabinet niet voorzien. Maar
het kabinet mag wél aan de belofte worden gehouden voor meer koopkracht. Tot nu
toe heeft dit links-christelijke kabinet vooral lastenverzwaringen opgelegd om
allerlei plannen te financieren. Klachten dat daardoor de hardwerkende burger
financieel zwaar werd gedupeerd, werden door het kabinet genegeerd onder het
motto 'eerst het zuur, dan het zoet'.

Om dat zoet toch enigszins te krijgen, dienen er maatregelen te komen om de
koopkracht van werkende Nederlanders en gepensioneerden overeind te houden. Bij
die maatregelen behoren sowieso uitstel van de btw-verhoging en verlaging van de
ww-premie. Dat betekent dat het kabinet elders moet bezuinigen.

Dat hebben de burgers de afgelopen jaren óók moeten doen, nu is de overheid eens
aan de beurt.

LOAD-DATE: August 13, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              64 of 185 DOCUMENTS



                                  De Telegraaf

                            9 augustus 2008 zaterdag

'Met PvdA geen ruimte meer voor zoet'

SECTION: WATUZEGT; Blz. 2

LENGTH: 839 woorden


Met regelmaat lezen we verwijten aan het huidige kabinet dat het beloofde zoet
na het zuur niet komt. Ook in deze rubriek. Ik begrijp daar niets van. Dit
kabinet heeft deze belofte nooit gedaan; dat was het vorige. Wellicht had dat
vorige kabinet het ook weten waar te maken, maar de Nederlanders hebben in hun
wijsheid de PvdA in het kabinet gekozen. En we weten dat die zulke dure hobby's
heeft dat er voor zoet geen ruimte meer over is. Nou niet zeuren dus!

Hobrede, Olof Bosma

Eigen doos

Eerst verzwaart de regering de lasten voor de burger. Daarna stijgt uiteraard de
inflatie. Over de inflatie betalen we braaf 19% btw. Met Prinsjesdag zal de
regering de btw niet verhogen naar 20%. Jan Peter zal met droge ogen zeggen dat
dit in het kader is van eerst het zuur dan het zoet. Nu begrijp ik waarom je
nergens in Nederland meer mag roken. De regering wil dat we de uitdrukking 'een
sigaar uit eigen doos' snel zullen vergeten.

Staphorst, H.J.P. Bakker

Hemel

Het was hier een hemel op aarde, maar we glijden met zijn allen naar de hel! De
regering draait ons telkens een belastingpoot uit. Rechters en advocaten weten
geen recht meer te spreken en de politie schrijft liever een bon uit dan een
suikerpatiënt te helpen. Kinderen martelen eendjes enz. enz. In welk jaartal
komt die hemel op aarde terug? Wie het weet mag het mij vertellen.

Purmerend,

Tooske Konijn

Besuikerd

Vroeger hoorde je in Amsterdam wel eens de uitdrukking "ben je nou helemaal
besuikerd?" Deze uitdrukking zou ik dan ook de agenten willen toevoegen die
schreven zonder te onderzoeken. Waarom niet even geholpen en daarna gepraat,
desnoods ook nog een ademtestje uitgevoerd, papieren gecontroleerd enzovoort?
Bonnen schrijven is soms nodig, maar het verstand gebruiken is altijd nodig.

Hoofddorp, H. Deerenberg

Doelgroep

Mensen die in Spanje willen wonen en het kunnen betalen gaan al naar Spanje.
Straks kunnen de mensen die het niet konden betalen huren in Spanje (Tel.
08/08). De woningen die ze verlaten in Nederland worden dan weer bewoond door
'de juiste doelgroep'. De mensen die daar nu wonen zijn toch de juiste
doelgroep? Allochtonen of nieuwe Nederlanders, asielzoekers enz. willen niet
naar Spanje. Wordt daar dan de juiste doelgroep mee bedoeld? Vreemde benadering!

Essen, (B.), Hans van den Berg

Oostbloktrucks

In de artikelen over ongelukken met vrachtwagens op onze snelwegen (Tel. 07 en
08/08) lees ik helaas niet hoeveel vrachtwagens uit de voormalige Oostbloklanden
erbij betrokken zijn. Zij hebben niet de papieren die van de Nederlandse
truckers geëist worden. Daarbij komt nog dat de meesten van die 'Oostblokkers'
de maximumsnelheid fors overtreden. Wanneer ik zelf als oproepkracht op een
trekker/oplegger door Nederland rijd en de cruisecontrol staat op 82 km per uur,
dan komen zij mij met een rotgang voorbij.

Bennekom, J.A. Michel

Paddo's

Al een jaar geleden is het besluit tot een paddoverbod genomen maar nog niet
ingevoerd. Minister Klink voert het besluit niet uit omdat Kamerleden daarover
nog vragen stellen. Intussen is het 'Jumping Netherlands'. Een besluit over
ecotaks of verpakkingstaks is sneller ingevoerd. Ben ik zo slim of zijn zij zo
dom? Of spelen andere belangen?

Vlaardingen, H. de Wit

Dialoog

Minister Verhagen is fel tegen overleg met Hamas, maar weet niet hoe hij moet
draaien om een dialoog, lees monoloog, met China te rechtvaardigen. Verhagen
zegt over Hamas (2007): "Er kan pas met de organisatie gepraat worden als deze
de staat Israël erkent, alle internationale afspraken accepteert en geweld
afzweert", maar zegt over China: "Ik ben van mening dat de weg van dialoog de
enige is die op de lange termijn vruchten kan afwerpen." Dan ben je niet
geloofwaardig. Verhagen bedrijft politiek niet op standpunten, luisteren of
elkaar willen begrijpen, maar voor de winst voor zichzelf en de partij.

Groningen, F.U. de Boer

Paard van Troje

De Tweede Kamer is weer eens ontzet. Nu weer over het (vroegere?) gedrag van
GroenLinkser Wijnand Duyvendak! Zij vinden hem nu ongeloofwaardig. Maar de
Tweede Kamer is zélf ook ongeloofwaardig, zoals zo vaak, want sinds het
aantreden van Wijnand Duyvendak kon men al weten welk paard van Troje in de
Kamerbankjes plaatsnam! Er stond toen al genoeg over zijn verleden op papier om
Duyvendak de toegang tot het lidmaatschap van de Tweede Kamer te ontzeggen.

Goor, H.A.van Enst

Hypocrisie

Wat een ophef wordt er weer gemaakt over het feit dat Wijnand Duyvendak z'n
inbraak meldt nu de zaak is verjaard. Vooropgesteld, ik heb zelfs een hekel aan
GroenLinks, dus ik zal het nooit voor ze opnemen. Maar zijn 'misdaad' valt
compleet in het niet als je het vergelijkt met de misdaden die dit kabinet
dagelijks pleegt: ze beroven u en mij iedere dag en steeds een beetje meer. Over
hypocrisie gesproken...

robdegast@hotmail.com

Brood

Er wordt 16% meer graan geoogst en er zijn geen tekorten. Toch wordt mijn
dagelijks brood steeds duurder! Ergens wordt weer geld verdiend over de rug van
de gewone burger. En het CDA en de PvdA zijn als die twee beren: ze stonden
erbij en ze keken ernaar!

Veldhoven, J. Elbersen

LOAD-DATE: August 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              65 of 185 DOCUMENTS



                                  De Telegraaf

                            9 augustus 2008 zaterdag

THUIS OP DE BUIS;
EVERT DE GRAAF oerdeelnemer én grootste fan van  Te land, ter zee en   in de
lucht

SECTION: FEATURE; Blz. 3

LENGTH: 1355 woorden

SAMENVATTING

Al generaties lang is het op de buis: Te land, ter zee en in de lucht. De
deelnemers zijn gewone Nederlanders die met een zelfgeknutseld vehikel roemloos
ten onder gaan.    Fan van het eerste uur en latere deelnemer is Evert de Graaf
uit Houten. Hij houdt geheel belangeloos een fansite bij, en is bezig een boek
te schrijven over het programma.    En elk jaar schrijft hij zich weer in met
een nagenoeg vast ploegje: "Gewonnen hebben we nog nooit. Eén keer kregen we de
originaliteitprijs. Een plastic bekertje van niks, maar het voelde als een
olympische plak."    HOUTEN, zaterdag      Op als klapvee in de studio fungeren
na, was het vroeger voor de gewone man de enige weg om op televisie te komen:
meedoen aan Te land, ter zee en in de lucht. In een zelfgeknutseld vehikel,
Willempie-helm op, zeephelling af en plons, roemloos ten onder. Deelnemer Evert
de Graaf uit Houten lacht hartelijk: "Dan ben ik toch weer in beeld geweest."

VOLLEDIGE TEKST:

Een nat pak, een kneuterige homevideo. Kom niet met zulke zure kritieken aan bij
de 48-jarige De Graaf: "Nu, 38 jaar na de eerste uitzending, kijken nog altijd
volksstammen naar het TROS-programma. Het is de langstlopende amusementsshow van
Nederlandse makelij en het kan nóg wel 40 jaar mee. Volgens mij is het zo'n
succesnummer omdat het niet om de pegels gaat, of een vliegreis van duizenden
euro's. Eén keer kon er een auto worden gewonnen, maar anders hooguit een
kofferset. Om het meedoen gaat het. Onderling is de sfeer tussen de deelnemers
dan ook fantastisch, omdat er niks op het spel staat. We lenen elkaar de
boormachine of helpen een handje met sjouwen. Uniek onder mededingers."

De variaties op het thema zijn eindeloos: Blij dat ik glij, Tobbedansen,
Caravanrace, Achteruitrace, Hoog en droog, Fiets 'm erin, Vlieg er eens uit, Lol
aan de katrol, Duw 'm d'r af.

"'Te land...' was een ideetje van René Stokvis, weer eens wat anders dan altijd
maar die herhalingen in de zomer. Al herinner ik me die niet precies, die
allereerste aflevering in 1970 moet ik gezien hebben, want wij gingen nooit weg
op vakantie. Met zussen, neefjes, nichtjes en ooms keek ik, met z'n zessen op
een rijtje op de bank. Ik weet nog dat ik dacht: die gasten sporen niet, die
zijn stapelmesjokke. Achteraf bleek dat voor die eerste aflevering driekwart van
de deelnemers was ingehuurd, stuntmannen van Hammy de Beukelaer. Twee zenders
waren er toen nog maar, in een mum van tijd was je toen megaberoemd, zoals Johan
Vlemmix."

Evert de Graaf doet zelf al mee vanaf 1987, nu al 73 keer. "Destijds werkte ik
op de technische afdeling van het Academisch Ziekenhuis Utrecht. Vanwege een
vervelende reorganisatie, met de gebruikelijke ontslagen en onrust, liepen daar
alleen maar lange gezichten rond. Alles was in mineur. Hoog tijd om er wat
vrolijkheid in te brengen. Met een ploegje gaven we ons op voor Tobbedansen.
Zagen, schilderen, boren en hameren. Een kuip met de gevels van de oude en de
nieuwe locatie erop. Technisch lieten we ons inspireren door een succesvolle
tobbe van het jaar ervoor, met een geheim zwaartepunt, dachten wij. Nou, we
kapseisden meteen."

Voor De Graaf was dat het startschot voor een levenslange grote liefde, naast
die voor zijn eega. 'Te land...' is een onlosmakelijk deel van zijn leven. Al is
hij inmiddels brandweerman, nog elk jaar schrijft hij zich in met een clubje
ex-collega's. "En we winnen nooit. Met zes man moet zo'n bouwsel groot zijn, en
we zijn dus altijd te traag, te lomp, te log. Kampioen word je alleen in je
eentje, als je licht bent en vaart kan maken. Maar daar vind ik niks aan." Ook
zijn schoonvader, Wim van Oostrum, met zijn 78 jaar de oudste deelnemer, stapt
nog regelmatig in. "Zó'n peer, die man! Volgend jaar wordt mijn zoon 14 jaar en
mag hij ook meedoen. Gaan we met drie generaties, en dat is nooit eerder
vertoond." Hogelijk verbaasd over de vraag: "Nee, mijn drie kinderen schamen
zich niet voor me, ze vinden het leuk."

De voorbereidingen vergen tijd: "Dagen ervoor leven we er al naar toe. Vaak moet
je bij de inschrijving al een idee op papier hebben, maar het wordt toch altijd
helemaal anders dan op het inschrijfformulier. Avonden zijn we bezig met
bedenken en bouwen. Dat is al zo top. Lachen, ouwehoeren. Kijk, het onderstel
neem ik altijd weer mee, dat is dan nog wel bruikbaar. Maar de rest niet."

Evert de Graaf kan moeilijk stilzitten, hij bouwde ook al een Lego-stad van 22
meter bij 2. "Met allemaal brandsituaties. Leerzaam voor kinderen, zo kweek je
toekomstige brandweerlieden. Ik vind het leuk om dingen goed neer te zetten.
Niet dat ik zo'n haantje de voorste ben, maar ik word overal voor gevraagd. Ik
voer ook een clubje scheidsrechters aan. En als het te veel wordt dan fluit mijn
vrouw me wel terug... Zij heeft zelf wel eens meegedaan aan 'Te land', maar
houdt er niet van om in de schijnwerpers te staan. Die schroom heb ik nou weer
niet."

Kan een programma zich een beter ambassadeur wensen? De Graaf runt belangeloos
de officiële fansite, www.degraaf.nu. "Ik tel al 120.000 bezoekers. En ik werk
aan een boek over het programma, dat bij het 40-jarig bestaan in 2010 af moet
zijn. Krantenartikelen, anekdotes en foto's van deelnemers uit de beginjaren
zijn zeer welkom. Met een natte vinger in de lucht schat ik dat er totaal zeker
6000 deelnemers zijn geweest."

Waarom hij zich zo inzet voor het programma: "Mijn motto is: ga niet voor de tv
hangen, kom er zelf op! Ik vind het leuk om op de buis te komen. Al ga ik niet
iedereen bellen dat er weer een herhaling is. Bekenden roepen wel eens
verontwaardigd: ik zag je ineens voorbij schuiven, gisteravond, waarom heb je
niks gezegd! Maar ja, dat is dan weer niks voor mij. Herkend word ik niet op
straat, op tv heb ik meestal ook een helm op. Maar heel Houten weet wel wie ik
ben. Die mafkees van 'Te land...' Positief gestoord hoor."

Aandacht schuwt hij niet: "Toen ik laatst met een stukje in De Telegraaf stond
was ik de koning te rijk. Als anderen met ons meedoen dan lever ik het sufferdje
in hun woonplaats een pasklaar stukje aan mét foto. En dat wordt doorgaans nog
integraal geplaatst ook. 'Te land...' wordt uitgezonden van hier tot Tokio, in
wel 54 landen. Laatst werd een maatje van me nog gebeld door zijn schoonzus in
Marokko!"

En al die kijkers stikken natuurlijk van het leedvermaak... "Ze leven mee.
Lachen om deelnemers, ja, maar vinden het ook sneu als iemand onder de bel
doorglijdt zonder hem te raken. Gevaarlijk? Valt mee, meestal val jij eerst en
zwem je weg van de plek waar het karretje neerkomt. En de duikkers zijn in de
buurt. Ik heb wel eens wat blauwe plekken gehad, en één keer wat aan mijn
kruisbanden doordat ik me verkeerd had afgezet. Even later lag ik in het
ziekenhuis. Dat was wat minder, want het was aan de vooravond van de vakantie en
de autoreis naar Denemarken ging dus niet door."

Trots is hij dat in elke compilatie zijn crash met een Eiffeltoren zit in een
'Blij dat ik glij'-aflevering: "Dat werd 's avonds opgenomen, in Italië. Onze
Eiffeltoren-creatie was dan ook mooi verlicht. Maar ze waren vergeten dat sneeuw
opvriest als de zon onder is. De afdaling was spekglad, en daar gingen we..."

Een giga-ooievaar, een gouden koets: "En hier dit faraobeeldje. We zijn een keer
als Toetanchamon gegaan. Zat ik ingewikkeld als een mummie op een troon. Een
andere keer hadden we Star Wars als thema, en dat was zo'n mooi totaalplaatje",
gnuift hij na.

Evert de Graaf is verguld met de enige beker die hij ooit behaalde in de show:
"De originaliteitprijs. Kicken! Een bekertje van niks, 100 procent plastic, kost
11 euro. Maar voor mij net zo mooi als een olympische plak. Toen wij hem wonnen
had ik een gevoel of ik heel de wereld aankon. En hier, de pechprijs.
Foeilelijk, die plaquette van plexiglas. Maar zo mooi."

"Eigenlijk ben ik élke dag met 'Te land...' bezig. Pure passie. Ik wil anderen
ook enthousiasmeren. En ach, ze zeggen wel: die halve zool moet weer zo nodig.
Hij wil weer in beeld. Dan moet ik uitkijken, want zo is het niet." Lang blijft
Evert de Graaf sprakeloos: "Of er leven is na 'Te land...'?" Waarschijnlijk
wordt het dan een 'Tuimel erin'. In een zwart gat, ja."

FOTO'S: EVERT DE GRAAF

LOAD-DATE: August 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              66 of 185 DOCUMENTS



                                  De Telegraaf

                           7 augustus 2008 donderdag

Naar Peking voor 2028;
Moordende concurrentie om Spelen naar ons land te halen

SECTION: METROPOOL; Blz. 31

LENGTH: 557 woorden

SAMENVATTING

door Richard van de Crommert en Jarco de Swart   AMSTERDAM, donderdag      Voor
de meeste olympische sporters is meedoen belangrijker dan winnen. Die gedachte
gaat ook op voor steden die willen strijden om het grootste sportevenement ter
wereld te mogen organiseren. De gemeente Amsterdam wil proberen het evenement in
2028 binnen te halen.

VOLLEDIGE TEKST:

De Amsterdamse sportwethouder Carolien Gehrels, net terug van vakantie, stapt
vanmiddag alweer met burgemeester Cohen op het vliegtuig naar Peking. In gesprek
met De Telegraaf legt ze uit waarom het goed is voor Amsterdam en Nederland om
de Spelen van 2028 te willen organiseren. In hoeverre de missie kansrijk is, kan
Gehrels niet zeggen. "Natuurlijk is er moordende concurrentie. Amsterdam zal
niet de enige stad zijn die het evenement in 2028 wil organiseren. En natuurlijk
is er afbreukrisico. Maar het punt wat me overtuigde om de Spelen naar Amsterdam
te willen halen, is dat bewegen niet vanzelfsprekend meer is. Eén op de vier
kinderen in grote steden is te dik."

Met andere woorden: sport is goed voor je, zo weet ook Gehrels. En de olympische
ambitie zorgt ervoor dat sport hoger op de bestuurlijke en politieke agenda,
maar ook op die van de gewone Nederlander komt. Niet alleen voor onze
gezondheid, overigens, ook omdat steun onder de bevolking voor de Spelen
onontbeerlijk is. "We willen dit niet doen als een meerderheid van de
Nederlanders niet te overtuigen is."

In 1985 was er onder de Nederlandse bevolking onvoldoende draagvlak om de Spelen
van 1992 naar Amsterdam te halen. Gehrels en topambtenaar Arthur Verdellen
wijten dat aan onvoldoende voorbereiding. "Als je een te korte aanloop neemt,
spring je niet zo ver", zegt Verdellen. Daarom wordt er nu al met de lobby voor
2028 begonnen. Daarnaast speelt mee dat over drie jaar al vastgelegd moet worden
waar de nieuwe stadions in Amsterdam komen. En waar het dorp komt. Gehrels
begrijpt de weerstand onder de Amsterdammers wel. "Ik begrijp dat mensen de kat
uit de boom kijken. Maar te klein zijn we als Nederland niet om het evenement te
organiseren." In 2021 wordt bepaald welke stad het evenement in 2028 mag
organiseren.

Debacle

Zelfs alleen de ambitie om de Spelen te organiseren zorgt al voor winst, menen
Gehrels en Verdellen, die het project leidt. Als een ware Johan Cruijff ziet
Verdellen ook het voordeel van het mislopen van de Spelen van 1992. "Iedereen
heeft het steeds over het debacle van '92, maar niemand praat over de winst van
'92. Door die ambitie is wel de Ring A10 sneller gesloten en is de wijk Nieuw
Sloten ontwikkeld, omdat daar het olympisch dorp moest komen. Dat is ook winst
voor de stad."

Gehrels vult aan: "Het toewerken naar de Spelen betekent dat veranderingen op
veel gebieden in een stroomversnelling komen. Denk aan het verbeteren van de
bereikbaarheid en het bouwen van meer woningen en hotelkamers. Daar zijn maar
weinig mensen echt tegen. Zo gebruik je de Olympische Spelen als magneet om
dingen die je toch al wilt te versnellen."

En mocht het dan nog lukken ook, dan overstijgt de echte winst de euforie van
het sportfeest zelf, meent Gehrels. "Je moet de Spelen niet willen om zestien
dagen feest, maar om de ontwikkeling van een land. Al vind ik het eerlijk gezegd
wel leuk om internationaal een toontje mee te blazen. Wij Nederlanders kunnen
gewoon goed organiseren."

LOAD-DATE: August 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              67 of 185 DOCUMENTS



                                  De Telegraaf

                             30 juli 2008 woensdag

Eigendomsrechten

SECTION: TELESPORT; Blz. 17

LENGTH: 435 woorden


PEKING, woensdag

Een mensenrechtenorganisatie in Genève, het Centre on Housing Rights and
Evictions, beweert dat in Peking anderhalf miljoen mensen gedwongen zijn
verhuisd voor de bouw van de olympische stadions. Hoewel het cijfer is
overdreven, zit er een kern van waarheid in. De eigendomsrechten van huis en
grond zijn in China slecht beschermd, wat resulteert in onrust. Kortgeleden is
een grote Nederlandse bank in opspraak geraakt, omdat het via een belang in de
Bank of Beijing betrokken was bij illegale onteigeningen voor een nieuwe
stadswijk. Drie zomers terug was er in een dorpje niet ver van de hoofdstad een
vreselijke veldslag tussen onteigende boeren en de huurlingen van een corrupte
vast- goedontwikkelaar.

China heeft geen kadaster. Voor de geordende Nederlander, die elke vierkante
centimeter opmeet en opneemt in het bestemmingsplan, lijkt dit ongelooflijk.
Maar feit is dat in China onvoldoende bekend is wie welke rechten heeft op welk
stuk grond. Combineer dit met de explosieve economische groei en de lage
grondprijzen (vooral op het platteland rond de steden), en je hebt het recept
voor een mensenrechtelijke ramp. Gelukkig is dit maar één kant van de olympische
medaille.

De premier van China, Wen Jiabao, riep in een openhartige speech op een einde te
maken aan deze situatie. Kort erna werd de Eigendomswet aangenomen door het
Volkscongres (het Chinese parlement). Wat hieraan interessant is, is dat de wet
heftig werd bediscussieerd. Waarom? Omdat een kritische burger op het internet
een brief aan het parlement had geschreven, met de waarschuwing dat uitgerekend
deze wet die de belangen van de gewone burger moet beschermen, juist die van de
rijke (corrupte) elite behartigde. Tegen de achtergrond van vastgoedfraude en
grondonteigeningen raakte zijn oproep een gevoelige snaar. Een week later mocht
de man voor het Volkscongres zijn verhaal doen, waarna een parlementaire
onderzoekscommissie werd ingesteld. De wet werd pas aangenomen toen was
vastgesteld dat het diegenen beschermde waarvoor het bedoeld was.

China kampt met grote ontwikkelingsproblemen, maar het positieve is dat het de
regering wel ernst is. Sinds kort draagt Nederland hieraan een steentje bij. Op
verzoek van het Volkscongres werken beide landen nu samen aan de opbouw van een
kadaster in China. Nederland heeft er een dikke eeuw over gedaan om te komen tot
het efficiënte, transparante kadaster (zelfs de eigendommen van de Koningin zijn
openbaar) van vandaag.

Dan weet je het wel, we zijn voorlopig nog niet weg uit China.

* Peter Ho is hoogleraar Internationale Ontwikkelingsstudies aan universiteit
Groningen.

LOAD-DATE: August 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              68 of 185 DOCUMENTS



                                  De Telegraaf

                              29 juli 2008 dinsdag

'Eindelijk lancet in (zorg)management'

SECTION: WATUZEGT; Blz. 6

LENGTH: 850 woorden


Het klinkt mij als muziek in de oren dat eindelijk het lancet wordt gezet in het
'gezwel' dat (zorg)manager heet. Wat mij betreft, is dit het begin van een brede
operatie waarbij men gaat snijden in alle gesubsidieerde (semi)publieke sectoren
alsmede in de miljoenenstromen die nutteloos wegvloeien naar obscure
(milieu)organisaties, bemiddelingsbureaus (zoals voor kinderopvang) en
organisaties die zich zogenaamd bezighouden met reïntegratie (opleidingen) van
lieden die per se niet willen deugen. Ik vrees echter dat het bij een
'cosmetische' operatie zal blijven, want de persoonlijke belangen zijn groot, de
netwerken breed verankerd en de massa te lamlendig om in verzet te komen.

Alkmaar, S. van Os

Smeets

De NOS zou zuinig moeten zijn op presentator Mart Smeets, die de afgelopen drie
weken enthousiast, deskundig en stijlvol de uitzendingen van de Tour de France
in Studio Sportzomer presenteerde. Als je erin slaagt om na 23.00 uur dag in,
dag uit meer dan 1 miljoen kijkers te trekken, moet je wel echt goed zijn.
Smeets verstaat als bijna geen ander de kunst om mensen te laten praten en in
hun waarde te laten, waar veel van zijn collegae zelf de eerste viool willen
spelen. Mart, bedankt en succes bij de Olympische Spelen in China.

Heerhugowaard,

Theo C.A. Hoogland

Doping

De oproep van staatssecretaris Jet Bussemaker om 'sporters niet te belemmeren in
hun privacy' (Tel.27/07) is erg naïef. In het geniep kunnen ze pillen slikken
die tot hun eindzege zullen leiden, maar een overwinning moet wel eerlijk zijn.
Het is zaak de rotte appels tijdig uit de kist te halen. Toeschouwers komen niet
voor de 'dopinggames.'

Oosterwolde,

F.H.Janssen

Soepel

Hans Wiegel is het met minister Donner eens; hij ziet ook graag dat mensen
doorwerken tot hun 70e jaar. Alleen is Wiegel zo reëel te erkennen dat mensen
die vanaf hun 16e zwaar werk verricht hebben eerder recht hebben op pensioen.
Niet de leeftijd maar het arbeidsverleden moet maatgevend zijn.

Hilversum, G.P. Klarenbeek

Maffia

Terwijl onze politie zich stort op het bekeuren van nietsvermoedende,
hardwerkende burgers neemt de Afrikaanse maffia hele wijken in bezit voor
duistere zaken als cocaïne en vrouwenhandel (Tel.27/07). Als dit het topje van
de ijsberg is, kunnen we in de toekomst onze borst nog natmaken!

Tiel, W. Vizee

Tolerantie

Door deel te nemen aan de Amsterdam Gay Parade willen minister Plasterk,
burgemeester Cohen, een paar wethouders en de politie de tolerantie voor homo's
doen toenemen. Het is wel erg naïef te denken dat degenen die geweld hanteren
(vooral Marokkaanse jongeren) 'positief' onder de indruk zullen geraken doordat
gezagsdragers deelnemen aan dit extravagante homospektakel in de grachten. Ik
betwijfel daarom of dit zo'n goed idee is.

Breda, P.J.G.A. Ego

Klachten

De reactie van de NS-leiding op klachten van machinisten met betrekking tot de
alarmlijn (Tel.26/07) is neerbuigend en beledigend. 'Soms kan het misschien 30
seconden langer duren. In de beleving van een conducteur of machinist duurt het
dan veel langer'. Vier minuten (240! seconden) is wel 'iets' langer dan 30
seconden, zeker in een noodsituatie. Deze reactie is daarom ronduit hufterig en
getuigt van minachting jegens het personeel.

's-Gravenhage,

HuibHzn Steketee

Onvermogen

De overheid zoekt naar lastenverlichting voor burger en bedrijfsleven. De
uitgangspunten zijn goed, maar de uitwerking is vaak tegengesteld. Het zoveelste
staaltje van onvermogen blijkt nu de Belastingdienst nog meer
verantwoordelijkheid neerlegt bij de autobranche door per 1 oktober aanstaande
de 'autodealerregeling' af te schaffen. Deze beslissing brengt een enorme
administratieve lastenverzwaring met zich mee. Administratieve lastenverlichting
ook... maar dan alleen voor de overheid zelf.

Zaandam, Ed de Keijzer

Bodemschatten

Natuurlijk heeft geen enkel land recht op de bodemschatten van de Noordpool (of
onverschillig welk ander deel van de wereld, dat niet officieel bij een land
hoort). Als de Verenigde Naties kunnen beschikken over die bodemschatten, dan
zouden de wereldproblemen daaruit bekostigd kunnen worden. Denk aan:
ontwikkelingshulp in de meest ruime zin van het woord of aan militaire
interventies die gesteund worden door de Verenigde Naties. Wat zou de wereld er
mooi uit (kunnen) zien als niet werd gestreden om deze bodemschatten maar als ze
werden gebruikt om de echte noden in de wereld te lenigen.

Altea (Spanje),

Paul van den Berg

Obama

Presidentskandidaat Obama kan het mooi vertellen: 'dat de VS en Europa elkaar
nodig hebben'. Feit is dat 'zijn' Democraten, als slaven van de Amerikaanse
vakbonden, een protectionistisch beleid voorstaan. Dat zal betekenen dat Europa
veel minder goederen zal kunnen afzetten op de Amerikaanse markt. Het is voor
ons dus te hopen dat de Republikeinen van McCain - die een vrije handel met
Europa en dus echte samenwerking voorstaan - de touwtjes in handen krijgen. Wie
voor werkgelegenheid en welvaart in de Europese Unie is, zou er daarom goed aan
doen de Amerikaanse vrienden en kennissen te laten inzien dat de VS en Europa
alleen kunnen samenwerken als er eerlijke handel kan plaatsvinden.

Eindhoven, A.H.J. van Gool

LOAD-DATE: July 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              69 of 185 DOCUMENTS



                                  De Telegraaf

                             26 juli 2008 zaterdag

Geachte lezer

SECTION: WATUZEGT; Blz. 2

LENGTH: 189 woorden


Het bevreemdt u dat bijna de helft van de Tweede Kamer een onderzoek wil naar de
kale brandstofprijs, die in Nederland ongeveer 8 cent hoger zou liggen dan in de
rest van Europa. "Het is werkelijk om te janken dat de Tweede Kamer dit nu pas
ontdekt. Alleen als ze zelf op vakantie gaan en moeten tanken in Luxemburg of
elders in het buitenland, worden ze wakker", reageert D.E. Kamieth uit Baexem.
Ook Ferry W. Dijkstra-Voerman uit Menaldum verbaast zich erover dat de
Kamerleden er nu pas achter komen dat de gewone burger wel erg veel moet betalen
voor de brandstof. "Ze vergeten daarbij voor het gemak even dat meer dan de
helft van de brandstofprijs als doel heeft hun warme pluche, reces en riante
vergoedingen te betalen." Wim Knaap uit Hoorn lijkt het beter om naar het totale
plaatje te kijken in plaats van naar die 8 centen. "Een klein voorbeeldje: het
'kwartje van Kok', de verhoging van de btw, de accijnzen etc. Hier valt winst te
behalen! De VVD doet nog iets extra's door actie te ondernemen tegen de
vliegtaks. Vliegen doe ik niet dagelijks, maar tanken zeer regelmatig. Wat zet
nou de meeste zoden aan de dijk?

Margo Stols

LOAD-DATE: July 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              70 of 185 DOCUMENTS



                                  De Telegraaf

                              25 juli 2008 vrijdag

'VVD en PvdA schrikken van hoge benzineprijs'

SECTION: WATUZEGT; Blz. 6

LENGTH: 838 woorden


VVD en de PvdA zijn geschrokken van de hoge benzineprijs. Komen deze 'gasten'
van een andere planeet dan wij, Nederlanders? Of hoeven zij wellicht zelf nooit
te tanken omdat dit voor hen wordt gedaan door hun chauffeur (op onze kosten)?

Doetinchem, J. Liewes

Zinloos

Er komt mogelijk een importverbod op zeehondenbont, maar dan alleen voor de
huiden die op inhumane manier verkregen zijn. Al vele jaren zijn de gruwelijke
slachtmethodes (doodknuppelen van jonge zeehonden) bekend en nu moet het ineens
middels een 'pijnloze dood' geschieden. Wie gaat dat controleren? Dit is
duidelijk een 'dooddoener' van de Europese Unie die bang is voor handelssancties
van Canada. Het is tijd dat de EU haar tanden laat zien en definitief een einde
maakt aan de zinloze slachtpartijen.

Assen, Wietse Haak

Rechters

Ik vind het logisch dat de rechters van 'linkse' origine de huidige wetgeving
aan hun laars lappen. Wij zitten met die figuren opgescheept en we kunnen er
niets aan doen. Het zijn namelijk die 'peace man'-figuren uit de jaren '60 en
'70 die destijds het Vondelpark en het Nationaal Monument 'onveilig 'maakten en
zich toen al niets aantrokken van de wetgeving en verordeningen. Het zijn
dezelfde types die je nu terugvindt in alle geledingen van onze hedendaagse
samenleving, die Nederland onleefbaar maken en vele mensen doen besluiten de
vlucht te nemen naar het buitenland.

tonvderve@hetnet.nl

Egoïstisch

Zes weken geleden overleed ons vlinderhondje op de leeftijd van bijna 17 jaar
aan ouderdom. Wij hebben daar veel verdriet van. Ik begrijp dan ook niets van
mensen die, omdat ze zonodig op vakantie moeten, hun hondje gewoon langs de
snelweg dumpen. Puur egoïstisch! Je moet er niet aan denken wat er met zo'n
beestje kan gebeuren. Bij het idee daaraan krimpt mijn hart ineen. Begin niet
aan een huisdier als je deze mentaliteit hebt. Of had dit diertje aan mij
gegeven.

Hillegom, Ria van Berkel

Ophef

Wat wordt er een ophef gemaakt over de arrestatie van 'yesterdays man' met die
lange baard, Karadzic. Daarentegen zwijgt men in alle talen over dat 'monster'
Mugabe; die man mag overal openlijk feestvieren. De verontwaardiging is dus
selectief. Achter dit soort misdadigers moeten de gevangenisdeuren worden
dichtgeslagen, altijd! Waarom horen we niets van de VN? Is men soms net even met
'iets corrupts' bezig?

Carla Isselmann

Kortzichtig

Het idee om de ene dag auto's met de even en op de andere dag met de oneven
kentekens te laten rijden (Wuz.23/07), vind ik kortzichtig. Ik (en vele
duizenden met mij) werk in de Europoort, waar geen trein, bus of metro rijdt.
Dat geldt overigens voor veel afgelegen industrieterreinen. Er woont bovendien
geen collega in de buurt met een even/oneven nummerbord. En wat te denken van
alle mensen die in wisseldiensten werken? Als zij ochtenddienst hebben, rijdt er
nog geen openbaar vervoer en in geval van een avonddienst komen zij niet meer
thuis. En mensen die in de thuiszorg en wijkverpleging werken, hebben geen tijd
om met het openbaar vervoer van cliënt naar cliënt te rijden.

Bergschenhoek, Ben Heerens

Paradijs

Misschien vindt Karadzic het wel helemaal niet zo'n gek idee om tot de Noordpool
veroordeeld te worden (Wuz.23/07). Tegen de tijd dat zijn monsterproces is
afgerond, is het daar allang een tropisch paradijs.

Leimuiden,

Peter Bouchier

Windje

Raar praatje misschien, maar er is ooit berekend dat de gemiddelde mens per dag
17 winden laat. Met een wereldbevolking van geschat op dit moment 6.650.000.000
(!) mensen worden er door ons heel wat meer schadelijke gassen uitgestoten dan
door koeien en ander vee. De enorme overbevolking van deze wereld is
verantwoordelijk voor alle problemen in de wereld. Met minder mensen heb je ook
minder vee nodig, minder uitstoot van uitlaatgassen en minder vernietiging van
natuur. Wanneer gaan we daar eindelijk iets aan doen?

Niedorp, A.W. de Haas

Laveloos

Van een rijschoolhoudster die voor de vijfde keer laveloos achter het stuur zat,
is het rijbewijs afgepakt (Tel.23/07). Vijf keer! Zeker omdat de vrouw lesgaf
aan onervaren chauffeurs is dit een doodzonde. Ze speelde met andermans levens.
Hoe is het mogelijk dat zij überhaupt nog een rijbewijs had? Meestal moet er
eerst iets heel ergs gebeuren voordat er ogen opengaan. Zachte heelmeesters
maken stinkende wonden.

Rotterdam, P. van Neck

Steiler

Met het oog op het 'nieuwe rijden' heb ik een tip die mijn vader ons vroeger
gaf: 'Hoe hoger de berg, hoe steiler de helling: terugschakelen die
versnelling!' Misschien kan hierdoor meer (auto)leed worden voorkomen.

Woudenberg, Nel Verbeek

Belastingverlaging

Ongeveer de helft van de Nederlandse bevolking heeft met veel plezier gekeken
naar de gewonnen voetbalwedstrijden van ons Oranje. Na de 4-1 overwinning wilde
Edwin van der Sar 'graag belastingverlaging'. Vele topsporters met een
olympische medaille willen dat ook wel. De premier komt de spelers niet
tegemoet, want dan zou 'het hek van de dam zijn'. Tenminste één goede
beslissing... Wij, hardwerkende Nederlanders zouden ook wel in aanmerking willen
komen voor belastingverlaging.

F.H. Jansen

LOAD-DATE: July 24, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              71 of 185 DOCUMENTS



                                  De Telegraaf

                             23 juli 2008 woensdag

Ahoy zoekt eigen gezicht

SECTION: METROPOOLROTTERDAM; Blz. 31

LENGTH: 145 woorden


Van onze Rotterdamse

redactie

ROTTERDAM, woensdag

Ahoy is nu eens niet op zoek naar muzikaal talent of een bekende sporter om
volle zalen te trekken, maar wil de gewone man of vrouw laten schitteren in het
Rotterdamse sportpaleis.

Iedereen die hét gezicht wil worden van 'Mijn Ahoy campagne 2008-2009' wordt
uitgenodigd om een foto te sturen en een verhaal over wat zijn of haar relatie
is met Ahoy. "We zijn nu op zoek naar echte mensen; de fervente Vrienden van
Amstel Live-bezoeker, de zakenman die ook geïnteresseerd is in de beurs Visma,
de tennisliefhebber die elk jaar in februari vooraan zit tijdens het ABN
Amro-tennistoernooi. Die mensen willen we als hét gezicht", aldus Ahoy
Rotterdam.

Wie uitverkoren wordt, zal op affiches prijken, op de website staan en in
allerlei andere marketinguitingen terug te vinden zijn. Aanmeldingen moeten voor
eind juli binnen zijn.

LOAD-DATE: July 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              72 of 185 DOCUMENTS



                                  De Telegraaf

                              22 juli 2008 dinsdag

Eerbetoon aan Tilburgse Miet

SECTION: BINNENLAND; Blz. 7

LENGTH: 102 woorden


Van onze correspondent

TILBURG, dinsdag

Het standbeeld voor de legendarische Tilburgse Miet van Puijenbroek wordt 8
maart volgend jaar onthuld. Dan wordt voor de 101e keer Internationale
Vrouwendag gevierd.

De in 1999 op 85-jarige leeftijd overleden Miet werd tot 'Tilburger van de 20e
eeuw' benoemd. De markante vrouw gold als niet aflatend voorvechtster voor de
emancipatie van de gewone man en vrouw. "Miet van Puijenbroek was een vrouw uit
één stuk en dus maak ik haar standbeeld ook uit één stuk marmer", zegt
kunstenares Homan. Het beeld komt bij het Textielmuseum. Dat dankt zijn bestaan
aan Miet van Puijenbroek.

LOAD-DATE: July 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              73 of 185 DOCUMENTS



                                  De Telegraaf

                             16 juli 2008 woensdag

'Hoogste tijd dat dit kabinet gaat lúísteren!'

SECTION: WATUZEGT; Blz. 6

LENGTH: 821 woorden


Het wordt hoog tijd dat dit kabinet weer eens 100 dagen het land ingaat om eens
écht goed te luisteren. Wij willen namelijk niet dat minister Koenders miljoenen
euro's over de balk gooit, we willen niet dat ons koningshuis 114 miljoen kost,
niet dat minister Bos met al zijn belastingen de economie om zeept helpt en ook
niet dat er  1 miljoen ambtenaren zijn (dat is één op 16 inwoners!). Verder
willen we niet dat de regelzucht ons het leven onmogelijk maakt. Eigenlijk
willen we niet nóg eens tweeënhalf jaar door met dit kabinet.

Bovenkarspel,

Ruud Buddenberg

Reces

Ik hoor iedereen klagen dat 'onze regering zolang met reces gaat'. Wat mij
betreft mogen zij voorgoed met reces, dan hoeven we tenminste niet meer bang te
zijn voor hun rare fratsen.

Rotterdam, P. van Neck

Opwarming

Zodra de temperaturen in Nederland stijgen, buitelen KNMI en milieufanaten over
elkaar heen met waarschuwingen voor de 'opwarming van de aarde' (vaak gevolgd
door een milieuheffing). Nu we een typisch Hollandse zomer hebben met normaal
regenweer hoor je niemand. Is de aarde soms aan het afkoelen? En kunnen al die
idiote extra heffingen dan worden opgeheven?

Veldhoven, J. Elbersen

Aangifte

Tegen de Bredase schoonmaakster die spullen stal uit woningen van haar
werkgeefsters was in 2006 al twee keer eerder aangifte gedaan. Ze is daarop wel
verhoord, maar niet vervolgd 'wegens gebrek aan bewijs' (Tel.15/07). Geen wonder
dat er geen bewijs wordt gevonden als pas na twee jaar huiszoeking wordt gedaan.
Wat had men verwacht? Dat ze tijdens haar verhoor zou bekennen? Als er even
laconiek wordt omgegaan met het onderzoeken van zedendelicten,
(kinder)mishandeling en moordzaken, dan begrijp ik wel waarom er zoveel 'types'
vrij rondlopen die opnieuw slachtoffers kunnen maken.

Hoofddorp,

Yvonne van der Wal

Losgeld

Artsen zonder Grenzen moet een deel van het losgeld voor Arjan Erkel
terugbetalen aan Buitenlandse Zaken. Zou het niet beter zijn als 'Sinterklaas'
Koenders dit geld uit de rijkgevulde pot van het ministerie van
Ontwikkelingssamenwerking betaalt? Enkele buitenlandse uitstapjes minder van hem
en zijn ambtenaren en het geld is geregeld. Heeft Verhagen overigens het geld al
binnen van Evelien Herfkens, want daar hoor je helemaal niets meer over.

Eindhoven, Jan Dominicus

Jazz

Afgelopen weekend was ik met mijn vriendin bij 'Bloemendaal Jazz', maar op geen
van de vier podia werd jazz gespeeld; er traden alleen R&B-bandjes op. Niet
slecht, maar toch... Toen we thuiskwamen, zagen we op tv nog even een uitzending
over het North Sea Jazzfestival met bijna alleen maar soul, R&B, funk- en
latin-acts door onder meer Bobby McFerrin, Al Jarreau, Zuco 103, Angie Stone,
Bootsie Collins en zelfs Hans Teeuwen. Deze artiesten verkopen kennelijk lekker,
maar hebben niets met jazz te maken. Ik bedoel maar: als ik naar de Haarlemse
Honkbalweek ga, wil ik geen korfbal zien. Het wordt hoog tijd voor een écht
jazzfestival, Amsterdam grijp je kans.

Zaandam, Bob Marinus

Ontslag

Belgische premier biedt ontslag aan (Tel.15/07). Kijk, meneer Balkenende, dat
zijn nog eens 'mannen met ballen'. Dit zijn mensen met daadkracht die na een
falend beleid niet hun kop in het zand steken, de problemen vooruitschuiven of
ze door commissies proberen op te lossen.

Doetinchem,

J. Liewes

Uitgeknepen

Naar aanleiding van het bericht van de lezer (Wuz.15/07) over de vakanties van
ministers, 'die zul je niet vinden in een tentje op een Nederlandse camping',
wil ik toch even de aandacht vestigen op al die 'uitgeknepen' Nederlanders die
je dagelijks massaal in de vertrekhal van Schiphol aantreft.

Alphen aan den Rijn,

P.J. Deeleman

Ambtenaren

Ambtenaren hebben op school geleerd 'normaal' Nederlands te schrijven. Daarvoor
hoeven ze heus geen extra cursussen te volgen (Tel.14/07). Hun ambtenarentaal is
een voor het gewone volk onduidelijke regententaal die ze hebben aangeleerd 'om
indruk te maken', 'om reacties te vermijden' en vaak ook om onaangename
mededelingen te verhullen. Snel weer afschaffen dus die onzinnige gewoonte.

www.marenwijvekate.nl

Fitna

Balkenende en consorten waren allang voordat Fitna uitkwam onrust aan het
zaaien. En nu is hij 'zoete broodjes aan het bakken' in Jordanië. Zou 'onze
premier' niet begrijpen dat hij door deze houding Nederland als een land zonder
ruggengraat op de kaart zet? Ook onze veiligheid komt deze houding niet ten
goede.

Leiderdorp, J.R. Gorlee

Postzegel

De nieuwe Wet ruimtelijke ordening, die op 1 juli 2008 in werking is getreden,
kent een aantal nieuwe 'planfiguren': onder meer 'ontheffingen',
'projectbesluiten' en 'postzegelbestemmingsplannen'. Ontheffingen... dat is
duidelijk. Met planfiguren en projectbesluiten heb ik wat meer moeite. Maar wat
zijn in vredesnaam 'postzegelbestemmingsplannen'?

De Rijp, J.H. Bruijnjé

Pleonasme

Regelmatig maken redacteuren zich schuldig aan 'pleonasmen', zoals de fietser
die in Sint Oedenrode 'dodelijk' is verongelukt (Tel.15/07). Voor nabestaanden
is dit onnodig hard.

Amsterdam, M. Broer

LOAD-DATE: July 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              74 of 185 DOCUMENTS



                                  De Telegraaf

                             16 juli 2008 woensdag

Brieven overheid doorzichtig als matglas;
Taal ambtenaar gebonden aan wet- en regelgeving

SECTION: WATUZEGT; Blz. 6

LENGTH: 701 woorden

SAMENVATTING

Wie een brief ontvangt van een overheidsinstantie, kan het best al vóór lezing
het woordenboek erbij pakken. Want ambtenaren blinken uit in het hanteren van
wollige, omzichtige en onbegrijpelijke taal. Hun jargon drijft de gewone burger
tot wanhoop. Binnenkort start een project dat ambtenaren moet leren zich helder
uit te drukken. In onze stelling vroegen wij uw mening over dit initiatief.

VOLLEDIGE TEKST:

Over het algemeen zijn de deelnemers aan de Stelling van de Dag volstrekt
anoniem. Dit keer vielen ze, op grond van hun antwoorden, zichtbaar uiteen in
'gewone mensen' en ambtenaren.

De gewone mensen voeren de boventoon in aantal en daardoor in mening. Zij zorgen
voor het gemiddelde van 83% dat bijlessen voor ambtenaren broodnodig vindt. Want
89% van de bijna 1500 deelnemers vindt de formulering van overheidsbrieven wel
eens onduidelijk, en 75% zou het op prijs stellen als er in brieven van de
overheid even helder geformuleerd zou worden als in reclamefolders van
winkeliers. Wat betreft de brieven van de belasting gooit u er nog een schepje
bovenop: bij 90% van de deelnemers roept de correspondentie met deze dienst
vragen op. Een vertaling in begrijpelijk Nederlands zou op hoge prijs worden
gesteld.

Zoals gezegd reageerden naast gewone mensen ook ambtenaren. En om te zeggen dat
zij zich op hun tenen getrapt voelden door deze Stelling is nog zacht
uitgedrukt. ,,Uw vragen", zo reageert een van hen, ,,zijn tendentieus (als u dat
woord tenminste begrijpt, en ja mijnheer, dat was het geval). U lokt expres
negatieve reacties uit. U bent te ver gegaan!" Helemaal ongelijk hebben deze
ambtenaren niet, enige vooringenomenheid was uw scribent in deze niet vreemd.
Dat had niet mogen gebeuren.

Wet- en regelgeving

Ambtelijke brieven, zo maken de deelnemende ambtenaren duidelijk, worden op deze
vaak versluierde manier geschreven omdat de ambtenaar is gebonden aan wet- en
regelgeving. Zij vragen de gewone burger: heeft u enig idee van de gevolgen
indien een brief voor meerdere juridische interpretaties vatbaar is? Wat een
rechter daarvan maakt?

Dat is inderdaad lastig. En dát roept dan toch weer de vraag op waarom de Haagse
ambtenaren die de cursus Helder Haags hebben gevolgd wél begrijpelijk Nederlands
kunnen schrijven zonder dat de boel juridisch in de soep loopt. Wellicht is er
een gulden middenweg: duidelijke taal die slechts voor één uitleg vatbaar is.

Wat de ambtenaren onder de deelnemers ook stak, was onze vraag of ambtenaren zo
veel omhaal van woorden gebruiken om interessant  te doen en of dit als kunstje
wordt aangeleerd door de dienaren van de wet.

De gewone lezers beantwoordden deze vragen bevestigend met respectievelijk 75%
en 85%. En niet alleen zíj zitten met de handen in het haar als zij een brief in
een overheidsenveloppe ontvangen, onze nieuwe landgenoten kunnen er, naar zij
verwachten, al helemaal geen touw aan vastknopen. Wie op latere leeftijd ons
land binnenkomt en onze taal moet leren en alleen al dáárdoor vaker met de
overheid in correspondentie treedt, zal meer dan gemiddeld puzzelen op een
overheidsbrief.

Maar het tij gaat keren. De cursus Helder Haags en de cursus Taalmere vormen nog
maar het begin. Over drie jaar zijn de brieven die ambtenaren ons namens de
overheid sturen zo doorzichtig als glas. Tegen de volgende verkiezingen spreekt
iedereen klare taal!

Uw vertrouwen in de ambtenarij is echter niet opzienbarend. Op onze vraag of u
verwacht dat u over drie jaar elke overheidsbrief snapt, antwoordt slechts 20%
van de deelnemers aan de Stelling bevestigend, 67% verwacht dan nog steeds
brieven te krijgen die meer matglas dan glas zijn. Waarop de ambtenaren zich
weer manifesteren met de boze vraag of het nu wérkelijk nodig is om alle
correspondentie in 'Jip en Janneketaal' om te zetten. En een van hen constateert
'als ambtenaar' dat 90% van alle Nederlanders 'gewoon te dom' is, en of we dat
maar in onze oren willen knopen. Er wordt correct Nederlands geschreven, maar
daar kan het plebs (dat zijn wij) niet meer bij. Burgers moeten weer leren
lezen.

Dat heeft u nu bij dezen gedaan.

Marianne Janssen

(Vandaag is er weer een Stelling van de Dag. U kunt er aan meedoen van 11.30 tot
15.30 uur via www.telegraaf.nl of www.wuz.nl).

LOAD-DATE: July 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              75 of 185 DOCUMENTS



                                  De Telegraaf

                             12 juli 2008 zaterdag

'LIVE VOETBAL TE DUUR';
Eredivisiekanaal met gemengde gevoelens ontvangen  Meerderheid tevreden met
samenvattingen op open kanaal

SECTION: TVWEEKEINDE; Blz. 13

LENGTH: 435 woorden

SAMENVATTING

Het voetbalkanaal van de eredivisieclubs en tv-productiemaatschappij Endemol kan
rekenen op zwaar weer bij de introductie op 29 augustus. Op onze stelling van
afgelopen dinsdag, waarin wij vroegen of u zit te wachten op de voetbalzender,
werd massaal negatief gereageerd. Maar liefst 76 procent van de respondenten
denk er niet over te gaan betalen voor doorgifte van het signaal. Zeer opvallend
is dat 89 procent van de ondervraagden zegt voetballiefhebber te zijn.

VOLLEDIGE TEKST:

Van de respondenten kijkt 86 procent vaak tot zeer vaak voetbal. De oorzaak van
het afhaken, zelfs voor de eerste beelden zijn uitgezonden, ligt in het feit dat
er betaald moet worden. Een derde van de deelnemers aan de stelling vindt dit
begrijpelijk tot zeer terecht, 56 procent echter is het er echter absoluut mee
oneens.

Vooral de hoogte van het bedrag is velen een doorn in het oog. Een bedrag tot 10
euro per maand wil 31 procent nog wel neerleggen om alle wedstrijden van de
eredivisie live te kunnen volgen, maar wordt het meer, dan krijgen de
initiatiefnemers de handen absoluut niet op elkaar.

Het pay-per-viewmodel werkt voor 33 procent als het bedrag voor het kijken naar
een specifieke wedstrijd niet boven de vier euro uitkomt. Maar liefst 61 procent
is niet van plan welk bedrag dan ook per wedstrijd te betalen.

Ondanks het grote aantal voetballiefhebbers onder de ondervraagden meent 54
procent dat het nieuwe station geen aanvulling is op het bestaande zenderaanbod.
De huidige situatie blijkt toerijkend. Met samenvattingen op de open kanalen is
voor de meeste fans de honger naar beelden van het Nederlands voetbal al
behoorlijk gestild.

Als belangrijkste argument om geen abonnement te nemen op het nieuwe
voetbalkanaal wordt aangegeven dat het voetbal kijken voor de 'gewone man'
simpelweg te duur wordt. Maar liefst 75 procent is die mening toegedaan. Volgens
de 'helderzienden' (82%) onder de ondervraagden zal het nieuwe voetbalkanaal dan
ook geen serieuze concurrent worden van de andere zenders.

Maar er zijn ook de nodige positieve geluiden. Als de live-uitzendingen zo veel
mogelijk gevrijwaard blijven van reclame en 'geleuter', zoals een respondent de
analyses en voor- en nabeschouwingen noemt, dan komt het helemaal goed. "Als de
lijn van Tele2 wordt doorgezet, maken ze een goede start."

Opvallend is dat het verschil tussen top of flop zo duidelijk is aan te geven.
Uit de ondervraging blijkt dat de maximale hoogte van het abonneegeld - 10 euro
per maand - en het aantrekken van uitsluitend medewerkers van het niveau van
analyticus Jan van Halst, het hele project kunnen maken of breken.

LOAD-DATE: July 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              76 of 185 DOCUMENTS



                                  De Telegraaf

                              11 juli 2008 vrijdag

Benzineprijs brengt ook gewone man in Azië naar kookpunt;
Politieke gevolgen nu al voelbaar   Indonesië worstelt met  onvrede van
bevolking

SECTION: ADVERTENTIE; Blz. 10

LENGTH: 729 woorden

SAMENVATTING

door Rob Hammink      BOGOR, vrijdag      Nederlanders klagen steen en been over
de voortdurende brandstofprijsstijgingen, en niet voor niets. Ook elders in
Europa wordt gemopperd en worden regelmatig protestacties georganiseerd. Maar
ook elders in de wereld, in landen waar de welvaart op een iets lager peil
staat, voelt de gewone man de energiecrisis in zijn eigen portemonnee.

VOLLEDIGE TEKST:

Zoals in Indonesië. Daar gaan zelfs geruchten dat vanwege al die onvrede het
paleis van de president bestormd zal worden. In Tempo Doeloe stond Bogor bekend
als 'Buitenzorg' (zonder zorgen), maar van die oude sfeer is weinig te merken,
en zeker niet aan de benzinepomp van dit chaotische plaatsje ten zuiden van
Jakarta. Er hangt merkwaardige spanning in de lucht sinds de overheid in mei
landelijk besloot om de prijs van benzine, diesel en petroleum te verhogen en
momenteel op nieuwe plannen broedt. Een bedenkelijke spanning gezien de recente
rellen in Makassar waar vele overheidsauto's door een uitzinnige massa omver
werden gegooid.

"Bestorming? Ik weet niet of de mensen zover gaan", zegt de 35-jarige Warnadi,
die zijn Honda-brommer van vier liter brandstof voorziet en geen druppel knoeit.
"Wel weet ik dat arme mensen als ik lijden onder de nieuwe maatregelen. Ik
verdien op de markt dagelijks zo'n vijftigduizend roepia (zo'n 3,5 euro, RH). De
verhoging van 4500 roepia naar 6000 roepia per liter is voor mij een groot
probleem. Ook de rijst is duurder geworden."Een bestuurder van een angkot (een
vaak afgeladen personenbusje) neemt het gesprek over. "Verdere verhogingen gaan
leiden tot rellen. Neem dat van mij aan."

De huidige spanning in Indonesië herinnert sommige mensen aan de situatie van
tien jaar geleden toen er een einde kwam aan het bewind van Pak Harto, buiten 's
lands grenzen bekend als president Soeharto. De roemloze val van de dictator
ging in mei 1998 met brede volksopstanden gepaard. Die herhaling wil de overheid
in alle gevallen voorkomen, maar de deplorabele staatskas, opgeteld bij een
algemene inflatie van 6,5 procent, kan niet langer de benzineprijzen blijven
subsidiëren, zeker nu analisten voorzien dat de olieprijzen aan het eind van het
jaar zijn opgezweept tot $150 per barrel. Het verschil met de internationale
benzineprijzen is met 1 dollar per liter nu al veel te groot.

Woedend

Toch is Indonesië niet het enige land in de regio waar de brandstofprijzen
worden gesubsidieerd. Ook in Maleisië draagt de overheid een steen bij, ondanks
de laatste verhoging van 41 procent afgelopen donderdag. Een liter benzine ging
van RM 1.92 naar RM 2.70. Diesel ging 63 procent omhoog. Het volk was woedend op
premier Abdullah Badawi, die voet bij stuk hield, maar gisteren wel bekend
maakte in 2010 op te stappen waar zijn termijn eigenlijk tot aan 2013 loopt.

"Hoewel ook daar grote problemen zijn, kan dat land zich toch meer permitteren
omdat de schatkist iets voller is", zegt de 30-jarige Olin Soe. "Indonesiërs
demonstreren vaak en graag, maar nu ook de studenten, de zogenaamde
intellectuelen, van leer trekken, begin ik me zorgen te maken. Ik ben Chinese en
vaak zie je dat onvrede zich wreekt op onze bevolkingsgroep.

Ook is de onvrede over de brandstof koren op de molen van extreme
moslimorganisaties. Zij hebben nu een handvat om het ongeletterde deel van de
bevolking te mobiliseren. Brandstof is slechts een middel om een politiek doel
te behalen."

Momenteel stelt het Nationale Planbureau van Indonesië voor om de prijzen tot
2009 stapje voor stapje te verhogen. Voorzitter Paskah Suzetta: "We willen een
geleidelijke verhoging zodat we het risico van onrust verkleinen. Als we de
prijs de komende drie jaar één procent per maand bijstellen dan zijn we er."

De 29-jarige taxichauffeur Yunus heeft persoonlijk niet veel last van de
verhogingen. Hij is een van de weinigen die niet openlijk steen en been klaagt:
"De verkeersdrukte en de files zijn minder geworden en dat werd hoog tijd."

Misschien heeft ir. Hasan Hambali wel de beste oplossing voor de
brandstofproblematiek in zijn stad, of zelfs voor zijn land. "Ik heb voorgesteld
dat alle restaurants in Bogor hun kookolie verzamelen. Dat wordt bewerkt tot
biodiesel en kan dienen als brandstof voor onze stadsbussen, die de angkots
moeten vervangen." Het plan van Hambali is door het internationale milieunetwerk
ICLEI omarmd en voorgedragen bij de VN als voorbeeldplan.

LOAD-DATE: July 10, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              77 of 185 DOCUMENTS



                                  De Telegraaf

                              5 juli 2008 zaterdag

Heemskerk in hol van leeuw

SECTION: STAN HUYGENS JOURNAAL; Blz. 4

LENGTH: 555 woorden

SAMENVATTING

Dik 52 procent van het jaar zit erop, dus was er alle reden voor de viering van
Tax Freedom Day in De Beukenhof in Oegstgeest. Vanaf die vrijheidsdag is de
hardwerkende burger niet langer aan het buffelen voor de belastingverslaafde
overheid.

VOLLEDIGE TEKST:

Tax Freedom Day, een leuk initiatief van financieel pr-adviseur Jeroen Sparrow,
vond dit jaar voor de twaalfde keer plaats. Staatssecretaris Frank Heemskerk
(Economische Zaken), waagde zich in 'het hol van de leeuw' om er het boek van
zijn oud-collega's, de PvdA-coryfeeën Willem Vermeend en Rick van der Ploeg, in
ontvangst te nemen.

De twee oud-bewindslieden vegen in een diepgravende studie de vloer aan met het
Nederlandse belastingstelsel dat volgens hen zwaar vermolmd is. Ze pleiten voor
een simpeler systeem met een toptarief van 35 procent en een verlaging van de
vennootschapsbelasting van 25,5 naar 20 procent. Ondernemers raken ervan in
jubelstemming. Maar veel politici in Den Haag beginnen dan onrustig op de stoel
te schuiven.

Zelfkritiek

"Willem had gezegd: 'Je treft een zaal vol PvdA-stemmers aan'", zo kreeg
Heemskerk direct al de lachers op zijn hand. "Willem, je hebt zelf de aanzet
gegeven tot de grote belastingherziening, en je schrijft dat die geen zoden aan
de dijk heeft gezet. Een boek dus vol zelfkritiek van Willem Vermeend", plaagde
Heemskerk de oud-staatssecretaris van Financiën.

Heemskerk onderschreef de noodzaak tot herziening van het Nederlandse
belastingstelsel. Maar, voegde hij eraan toe, "dit is wel het kabinet van de
belastingverlaging!" Hoongelach klonk aan de lange tafels.

Heemskerk wees het publiek nog op een opmerkelijke conclusie in het boek: "In
Denemarken valt Tax Freedom Dag ergens eind november. En waar wonen de
gelukkigste mensen van Europa? In Denemarken!" Dat kon geen toeval zijn, vond
hij.

Willem Vermeend glunderde ervan dat zijn boek Den Haag toch een tikkeltje
onrustig maakt: "Ik krijg heel veel positieve reacties en ik hoorde dat er een
Kamerdebat over komt", aldus Vermeend.

"Geen fiscaliteit zonder liquiditeit", aldus Alexander Zeverijn, die de
Loirewijn 'Villebois' meenam van de wijngaard die hij heeft met drie vrienden,
onder wie Euronext-topman jhr. Joost van der Does de Willebois.

Tax Freedom Day trekt altijd weer een bonte verzameling van prominente donateurs
aan het ministerie van Financiën. Gezamenlijk brengen ze jaarlijks vele
tientallen miljoenen euro's weg. De investeerders Bodo Douqué, Henk Keilman,
it-miljonair George Banken, Leon Melchior, headhunter Simon Dierdorp,
Autobinck-topman Rolf Lauret, Neptunus-baas Dorrie Eilers, Harry Mens en
wijnhandelaar Jaap Kwast.

Melkkoe

De omstreden vliegtaks ligt zwaar op de maag bij diamantair Benno Leeser,
directeur van Gassan Diamonds dat goed vertegenwoordigd is op Schiphol: "Eerst
de beursgang die niet doorging, toen het superdividend dat Bos incasseerde en nu
weer de vliegtaks. Schiphol is een melkkoe."

Toch ziet de diamantair nog één lichtpuntje: de rijen op Schiphol worden minder
lang, dus de passagiers hebben meer tijd om te shoppen! "Het is onze uitdaging
om te compenseren wat we mislopen door het lagere aantal passagiers."

Voorlopig blijft Tax Freedom Day in Nederland op 3 juni vallen maar, zo was de
vurige wens van de meeste aanwezigen, eens zal hij op 1 mei gaan vallen: dan is
namelijk 33 procent van het jaar voorbij.

LOAD-DATE: July 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              78 of 185 DOCUMENTS



                                  De Telegraaf

                              5 juli 2008 zaterdag

Geachte lezer

SECTION: WATUZEGT; Blz. 2

LENGTH: 200 woorden


Het kabinet begint een groot offensief om gezond eten te bevorderen. Iedereen
moet meer groente, fruit en vis eten (Tel. 04/07). "Enig idee wat dit kost
tegenwoordig?" reageert P. van Neck uit Rotterdam. "Met een gezin is het echt
niet te betalen om dat iedere dag op tafel te zetten." "Gewoon onbetaalbaar",
vindt ook Katie Terpstra uit Hardegarijp." Als 'ons' kabinet mijn huishoudgeld
verhoogt dan koop ik graag alles wat gezond is. Wat suiker en zout betreft kan
Den Haag beter de voedselbranche aanpakken." Gijs van der Lugt uit Maarssen
klaagt eveneens over de hoge prijzen. "Mede dankzij de heer Zalm, die onze
gulden verkwanselde, kosten vis, groente en fruit gemiddeld 225% meer dan voor
de invoering van de euro terwijl Jan Modaal en de gepensioneerden er alleen maar
op achteruit zijn gegaan." De foto van de jaarlijkse barbecue op het Binnenhof
op dezelfde voorpagina doet Ronald de Vries uit Harderwijk opmerken: "De aanzet
is gegeven: u ziet hier de premier die met een lading 'gezonde' saté alvast het
voortouw neemt." G. Streeder uit Voorhout is benieuwd of de bewindslieden
volgend jaar "met kroppen sla, appels en peren" in de krant te zien zijn wanneer
ze op reces gaan.

Margo Stols

LOAD-DATE: July 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              79 of 185 DOCUMENTS



                                  De Telegraaf

                              5 juli 2008 zaterdag

'Balkenende tevreden maar rest van Nederland niet'

SECTION: WATUZEGT; Blz. 2

LENGTH: 840 woorden


De premier hapt een sateetje weg en verklaart "dat hij tevreden de zomer
ingaat". Dat is logisch. Er zijn achttien belastingverhogingen ingevoerd, het
kabinet heeft de eigen salarisverhoging binnen, de politie brengt via
prestatiecontracten goed geld op en er is weer eens lekker geschrapt in de awbz,
zodat zieken binnenkort niet meer weten hoe ze hun boodschappen in huis moeten
krijgen. De zorg, woningcorporaties en energiebedrijven zijn uitgeleverd aan
graaiende managers en er wordt druk gewerkt aan de kilometerheffing om de
automobilist nog verder kaal te plukken. Logisch dat de premier tevreden op
vakantie gaat. Wanneer zal het eindelijk eens tot hem doordringen dat de rest
van Nederland NIET tevreden is?

Geertruidenberg, L. Verburg

Tijdelijk

Bij de invoering van de omstreden kilometerheffing wil het kabinet nog wel
tijdelijk een CO2-tax op de aanschaf van nieuwe auto's heffen ter vervanging van
de huidige bpm. Wedden dat die CO2-tax net zo tijdelijk wordt als het tijdelijke
kwartje van Kok!

Rijswijk, F.H. Meppelder

Kilometerheffing

Mensen zonder auto gaan meebetalen aan de kilometerheffing. Nu is het wachten op
een aanslag voor de vliegtaks van een vliegreis van een ander. Ik heb geen auto
en ga ook geen vliegreis maken. Wel zou ik graag zien dat de door mij betaalde
accijns op sigaretten alsnog wordt betaald door mensen die niet roken.

Zwolle,

J.P.M. Oud

Kustlijn

Regering en bouwwereld buitelen over elkaar heen, de een met een nog
fantastischer plan dan de ander aangaande de toekomst van onze Noordzeekust.
Tulpen in zee, eilanden, kilometers brede kuststroken met landbouw, industrie,
wonen en recreatie, vliegvelden, het kan niet op! Maar als de opgespoten
zandstofwolken eenmaal opgetrokken zijn, is er maar een groep die voor het
gelag(ch) van al die dames en heren mag gaan opdraaien en u mag één keer raden
wie dat zal zijn.

Driebergen, R.F. Meihuizen

Boos

Dit heet nou 'in de aap gelogeerd'! Vier lange jaren met een regering van
Christen Unie, die ons vroom, volgzaam en sober levend wil hebben, de PvdA, die
met onze belastingcenten in de hele wereld voor sinterklaas speelt en het CDA,
dat alleen maar ja en amen knikt om toch vooral niet van het pluche te vallen!
Heel Nederland boos? Tja, hadden we maar anders moeten stemmen!

Apeldoorn, Rob Belfi

Leeropvang

Kinderopvang moet leeropvang worden, teneinde de instroom op de basisschool qua
niveau zo gelijkmatig mogelijk te krijgen (Tel.04/0) Hoe zit het dan met
kinderen die níet naar de kinderopvang gaan? Vroeger ging men gewoon naar de
kleuterschool en pas in de eerste klas (nu groep 3) leerde je het alfabet
kennen. En het is toch echt goed gekomen met mij, hoor. Het is goed dat het
niveau van kinderen in de gaten wordt gehouden, maar slaan we niet een beetje
door? Heden ten dage worden er van peuters bijkans kleine Einsteintjes gemaakt.
Volgens mij is er niets beter voor de ontwikkeling van een kind dat ze eerst
gewoon kínd mogen zijn.

Hoofddorp,

Yvonne van der Wal

Lessen

De onderwijsraad wil pedagogische lessen voor driejarigen. Ze leren dan o.a.
beter luisteren en omgaan met elkaar. Volgens mij heeft iedereen deze lessen
nodig. Ook onze regeringsleiders. Zij gaan dan misschien inzien wat echt de
belangen voor en van ons land zijn. Want het gaat niet goed met Nederland!!

Sleeuwijk, Cas Heijenk-Caspers

Ouderen

Kunnen de veertig ouderen uit Gennip die noodgedwongen verblijven in veel te
warme noodgebouwen (Tel.3/7), niet twee maanden onderdak vinden in onze goed
geventileerde Eerste en Tweede Kamergebouwen in Den Haag? Die staan toch leeg nu
onze complete regering met vakantie is!

Tuitjenhorn,

Marja van der Graaf

Truckers

Ferme jongens die truckers, 'ridders van de weg', om een blokkade van het
Binnenhof te overwegen op het moment dat het hele 'Haagje' op vakantie is. Wegen
blokkeren op momenten dat gewone Nederlanders in de auto stappen om op vakantie
te gaan, is een ander 'prima' idee. Volgens mij zijn ze de weg kwijt. Ik ben er
beslist vóór dat er actie wordt gevoerd tegen het banditisme van zowel de
overheid als de grote oliekartels waar heel rijdend Nederland onder lijdt. Dat
kan mijns inziens veel effectiever dan men nu van plan lijkt. Dat vergt dan wel
saamhorigheid en een beetje lef. Daaraan ontbreekt het totaal en daarom zullen
onbezonnen acties van truckers hoofdzakelijk andere land-/lotgenoten op de weg
treffen.

Alkmaar, S. van Os

Opcenten

Als eerst de bpm vervalt en dan ook de motorrijtuigenbelastingen, dan wordt het
kopen en houden van voertuigen weer relatief goedkoop. Het aantal 'blikken' zal
tegen de wens van de politiek groeien. Als iedereen - denken zij - nu minder of
niet gaat rijden, dan krijgen ze niet genoeg geld binnen. Dus een 'nationale
parkeerbelasting' (opcenten) voor de tijd dat je stilstaand ergens
gemeenschapsgrond gebruikt, ligt voor de hand. 24 uur per dag belasting, dat is
toch logisch!

Amsterdam, Stef Bouwhuis

Balkenende IV

Na lezing van de uitslag van de Stelling over het beleid van dit kabinet (WUZ,
04/07) kunnen we rustig stellen dat dit het kabinet is van Normen zonder
Waarden!

Gieten, M. Bruijn

LOAD-DATE: July 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              80 of 185 DOCUMENTS



                                  De Telegraaf

                              5 juli 2008 zaterdag

BECKER BLIJFT BUSINESS;
Tennisfenomeen tegenwoordig door het leven als profpokeraar   "Sinds mijn
vijftiende   weet ik niet    meer wat    een vast    adres is''

SECTION: TELESPORT; Blz. 21

LENGTH: 1382 woorden

SAMENVATTING

Boris Becker vierde in de jaren tachtig en begin negentig grote triomfen op de
tennisbaan. Wimbledon, waar dit weekeinde de finales bij de vrouwen en de mannen
worden gespeeld, is zeer speciaal voor de Duitse ex-tennisprof, want al op zijn
zeventiende zegevierde hij op het heilige gras. In totaal kreeg hij drie keer de
trofee door de hertogin van Kent uitgereikt. De wereldburger, zoals hij zichzelf
ziet, tennist al enige jaren niet meer, maar hij lijkt niet zonder de
schijnwerpers te kunnen. Boris Becker (40) tekende dit jaar een contract bij
PokerStars als profspeler. Maar anders dan in zijn tenniscarrière moet hij
vooralsnog genoegen nemen met een rol in de schaduw. En dat zit hem niet zo
lekker.   MONTE CARLO, zaterdag      Hij komt binnen in een statige zaal vol
professionele pokerspelers. Nog steeds heeft hij de allure van de man die het
proftennis jarenlang regeerde. Even kijkt een deel van de 800 deelnemers aan het
European PokerStars Event in Monaco op. 'Hé, waar ken ik die vent van?' gaat er
door de hoofden heen.

VOLLEDIGE TEKST:

Dan neemt Boris Becker plaats aan de speeltafel en is hij één van de velen.
Vreemd? "Nee, helemaal niet vreemd. Op de tennisbaan behoorde ik tot de
vedetten, was ik lid van de top drie van de wereld. Hier moet ik mijn weg nog
zien te vinden", verzucht Becker met een minuscuul aantal chips voor zijn neus.
Het einde van zijn aanwezigheid bij de finale van de EPT is nabij. Acht uur lang
heeft Becker aan een tafel gezeten in de hoop een ronde verder te komen. Het zit
er niet in. Hij krijgt vervelende, slechte kaarten, kan weinig uitrichten, maar
geeft zijn oren en ogen de kost om veel van het professionele poker op te
steken. Een goede hand bij poker is nu eenmaal even belangrijk als een goede
hand bij tennis. "De echte groten hebben soms wel meer dan tien jaar ervaring.
Ik speel al sinds ik tennisprof ben, maar niet met de intensiteit die ik nu aan
de dag leg als officiële vertegenwoordiger van PokerStars. Ik moet leren,
ervaring opdoen. Het leukste lijkt me om een keer om de tafel te zitten met John
McEnroe, Jimmy Connors en Stefan Edberg. Ik weet zeker, dat ik dat pokerpotje
win, want zij hebben de rust en het geduld niet dat nodig is om dit spel, of
deze sport, zo professioneel mogelijk te spelen."

Terug naar Wimbledon, de 'achtertuin' van Becker eind jaren tachtig, begin jaren
negentig. De inwoner van Zug (Zwitserland) snuift de lucht op alsof hij op een
Zwitserse Alpenweide staat. Dit was zijn domein; het domein dat daarna aan Pete
Sampras werd verhuurd en momenteel toebehoort aan Roger Federer. Is het
Zwitserse precisie-uurwerk de beste tennisser aller tijden? Zoals vele experts
trouwens verkondigen.

Becker is het daar niet helemaal mee eens. "Het is moeilijk supersterren in het
tennis te vergelijken. Roger Federer is ongetwijfeld de beste tennisser van de
afgelopen vijf, zes jaar. Rod Laver was echter de onbetwiste koning van de jaren
zestig; de man die twee keer het echte Grand Slam wist te winnen. Björn Borg is
eind jaren zeventig, begin jaren tachtig ook een fenomeen geweest. En wat te
denken van McEnroe, die hem opvolgde? Of Pete Sampras, met wie ik legendarische
duels heb afgewerkt. Geniale spelers, die elk hun problemen kenden, maar zich
hebben onderscheiden van de rest. Dus vergelijken is moeilijk, hoewel Federer
wel een heel bijzondere speler is."

Boris Becker op de praatstoel. De vader van drie kinderen (Noah, Elias en Anna)
is een zogeheten kosmopoliet. Zijn eigen optrekje heeft hij in Zug, waar ook
zijn bedrijf (Boris Becker bv) is gevestigd. Zijn ex-vrouw Barbara (Feltus)
woont met Noah en Gabriel in Miami (Florida) en Becker heeft ook een 'flatje' in
Londen, waar zijn 'bezemkastdochter' Anna met haar moeder Angela Ermakova de
tijd doorbrengt. Dus waar zijn 'longtime' rivaal Stefan Edberg zich thuis voelt
in zijn huis in Zweden en daar eigenlijk bijna nooit meer uitkomt, daar blijft
Becker rusteloos rondreizen over de aardkloot. "Dat zit in mijn aard. Het feit
dat ik op zeventienjarige leeftijd al Wimbledon won, heeft meegeholpen. Sinds
mijn vijftiende weet ik niet meer wat een vast adres is. Ik heb daar best
behoefte aan, maar de drang om te reizen en niet stil te zitten op één plek is
groter. Mijn tennissuccessen hebben daartoe bijgedragen. Ik voelde me geen
Duitser meer, maar een wereldburger. Ik spreek ook andere talen vloeiend. Dat
brengt die hele ontdekkingsreis met zich mee."

Toch probeert hij zijn drie kinderen zo vaak mogelijk te ontmoeten. Soms is dat
elke week, soms slechts één of twee keer per maand. Geen van zijn 'kids' is
geïnteresseerd in de tennissport en diep in zijn hart vindt Becker (40) dat best
jammer. Maar alle drie zijn sportgericht en dat doet hem deugd. "Noah vindt
basketbal helemaal te gek en Elias is weg van de oosterse vechtkunsten. Anna
doet aan ballet, dus ze hebben allemaal gelukkig hun passie gevonden. Ik had
best graag gezien dat er een van de drie plezier zou beleven aan tennis, maar
aan de andere kant is het ook niet erg."

Toch is het de tennissport, die zijn hart nog steeds sneller doet kloppen. "Het
matchpoint dat ik kreeg in mijn eerste Wimbledon-finale kan ik me zo weer voor
de geest halen. Het is alsof het gisteren was, terwijl het toch al 23 jaar
geleden is. De sport doet mijn bloed sneller stromen. Nu ben ik op dit
schitterende park om voor de BBC partijen te analyseren. De tennistas gaat niet
meer mee, maar als ik hier aan de poort arriveer, gaat er toch van alles door me
heen." Zeven keer stond Becker in de finale van het toernooi der toernooien;
drie keer tilde hij de trofee boven zijn hoofd.

Samen met Steffi Graf en in mindere mate Michael Stich zette Becker in de jaren
tachtig en negentig het Duitse tennis op de kaart. Waar het tot dan toe bij de
oosterburen vooral om Formule 1 (o.a. de stormachtige entree van Michael
Schumacher) draaide en uiteraard om 'Die Fussball Mannschaft', ging in die
periode het tennis de sportpagina's en de sportuitzendingen op tv meer en meer
beheersen. Becker genoot ervan. Hij begon te houden van de schijnwerpers en dat
is sindsdien niet verandert. Anders dan Graf wierp hij zich op als een sportieve
exponent van zijn land, ondanks belastingperikelen en een tijdelijke verhuizing
naar Monaco. Duitsland dweepte met Becker; Mercedes bood hem een goed betaalde
baan aan en naast de 25 miljoen dollar prijzengeld haalde hij op die manier een
veelvoud aan financiën binnen. Contracten met tenniskledingfirma's en o.a. Polo
Ralph Lauren zijn daar debet aan.

Dat komt deels doordat Becker voor zijn mening uitkomt en niet schroomt bepaalde
partijen te schofferen. "Ik ben geen mens die in de massa opgaat. Ik ben geen
brave Hendrik en ook geen 'Otto Normalverbraucher' (Jan Modaal). Ik heb
duidelijk een eigen mening en ik kom daar ook voor uit. Soms valt dat verkeerd.
Nou, dat is dan jammer. Ik verkeer denk ik in de omstandigheid om bepaalde zaken
aan de kaak te stellen", aldus Becker die enkele jaren geleden voor het blad
'Stern' met zijn donkere eega Barbara uit de kleren ging om het probleem racisme
wereldwijd onder de aandacht te brengen.

Jarenlang leek het of hij zoekende was, terwijl het (Duitse) bedrijfsleven hem
aan alle kanten wilde inpalmen. Maar Becker wenste in die jaren geen speelbal te
worden van de commercie. Zijn naam was goud waard en dat wist hij. Het duurde
tot beginjaren 2000 voordat Becker zijn draai in het normale leven gevonden had.
Het zoeken naar een balans heeft hem een aantal jaren gekost. In 1999 is zijn
vader gestorven; Boris 'Boem Boem' Becker was toen pas 31 jaar. Z'n moeder
bezoekt hij nog geregeld in Leimen, waar Becker geboren en getogen is.

De rust van Zug, een plaatsje niet ver van Zürich gelegen, doet hem goed. Koken
kan hij niet, maar in zijn favoriete restaurant 'Kronenhalle' kiest hij geregeld
de lokale specialiteit 'Zürcher Geschnetzelltes' uit. "Ik sta 's ochtends op en
denk: we maken er weer een mooie dag van, vol verrassingen. Zo ga ik
tegenwoordig door het leven en dat bevalt me prima. Of ik in poker ook de
absolute wereldtop ga halen? Dat weet ik niet, maar ik zal er alles aan doen om
dat te bereiken. Het is een andere wereld, een andere sport. De Becker van de
tennisbaan is beslist niet dezelfde als die achter de pokertafel. Die laatste
heeft nog heel veel te leren."

FOTO:

NIEL

STODDART

LOAD-DATE: July 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              81 of 185 DOCUMENTS



                                  De Telegraaf

                              29 juni 2008 zondag

HAGELSLAG IN MAROKKO

SECTION: RTV; Blz. 2

LENGTH: 658 woorden


Raymann is er even tussenuit. Op vakantie. Ik hoop dat hij van zijn rust kan
genieten en niet door televisiecamera's wordt overvallen zodra hij uit het
vliegtuig stapt.

Want de vakantievierende Nederlander blijkt razend interessant voor
televisiemakers. En dan het liefst de 'gewone' Nederlander, die hard heeft
gespaard voor zijn uitje naar Marbella, Kos of Bodrum. Lekker uit eten met het
hele gezin, om in het restaurant meteen een cameraploeg in de nek te krijgen. Of
ze een vorkje mee mogen prikken?

Waarom dit onderwerp zo interessant is, mag Joost weten. Maar als Joost met zijn
dikke buik en een biertje onder een parasolletje ligt, dan zien wij op televisie
hoe Joost vakantie viert: juist, met zijn dikke buik en een biertje onder een
parasolletje.

De zomer is nog maar net begonnen of de vakantieprogramma's schieten als
paddenstoelen uit de grond. Elke werkdag is bij RTL 4 Nederland Vertrekt te
zien, waarin RTL4-'sterren' op reis gaan met 'gewone' Nederlanders. Dus zien we
diva Sylvana Simons in een gewoon vliegtuig vol doodgewone vakantiegangers op
weg naar zoiets ontzettend gewoons als Kreta. Laten we hopen dat Sylvana het
overleeft in de toeristenklasse!

Zo niet, dan kan ze zich beklagen bij omroep MAX en de consumentenrubriek voor
vakantiegangers: Groeten van MAX. Of ze gaat linea recta Gillend Naar Huis. Voor
dit programma met Gordon was deze week een oproep te zien. Wie boven de achttien
is, mag zich aanmelden, maar "je moet er wel strak uitzien". Waarom mag wederom
Joost weten, maar daarmee vallen Joost en meer dan de helft van Nederland af. Te
gezet om met Gordon op vakantie te mogen, terwijl juist deze RTL4-ster niet op
een kilootje meer kijkt, zou je zeggen. Dat Gordon zijn toeristen het liefst zo
strak mogelijk heeft, doet echter vrezen voor de inhoud van de serie.

Wel geslaagd is Gezellig Naar Marokko van de KRO. Gepresenteerd door frequent
flyer-kampioen Derk 'Spoorloos' Bolt, van wie je je afvraagt of hij niet eens
een keertje lekker thuis wil blijven. We volgen de belevenissen van een groep
kwieke 60-plussers op hun caravanreis door Marokko. Een behoorlijk avontuurlijke
trip, maar al snel blijkt dat deze pioniers graag een stukje Holland naar
Marokko meenemen. Of eigenlijk 't liefst heel ons land en al zijn fijne
producten in de Kipcaravan willen stouwen.

Dit cliché wordt bevestigd bij een eerste rondgang: de hagelslag is in alle
mobiele huisjes ruim aanwezig. Evenals de aardappels, worst, chips en nootjes.
"Want dat hebben ze niet hè, in Marokko", weet de vrouw des caravans.

De overtocht per boot van het Spaanse Tarifa naar het Afrikaanse continent
verloopt niet vlekkeloos. De dames worden zeeziek en na een helse tocht van nog
geen vijftien kilometer is eindelijk de havenstad Tanger in zicht. "We gaan op
avontuur!" klinkt het in koor. Eén koppel vindt het wel wat eng en is daarom
blij dat er in groepsverband wordt gereisd. "Het is toch een andere cultuur hè,
in Marokko."

De eensgezindheid is ontroerend, maar toch worden de eerste haarscheurtjes in
het vakantiegeluk zichtbaar. Er is iemand jarig, de worst, chips en nootjes
komen dus van pas en al snel schalt Frans Bauer over de Marokkaanse camping.
Niet iedereen is het daarmee eens. "Ik word zo moe van dat groepsgedoe",
verzucht een mevrouw. "En dan moet je de hele tijd zo aardig blijven..."

Ook dit programma gaat over doodgewone vakantiegangers, maar ze zijn toch een
beetje bijzonder. Want het kan niet anders of dit is de laatste generatie die op
deze wijze per caravan de wijde wereld intrekt. Zij die na hen kwamen, zijn
opgegroeid op achterbank, vliegtuigstoel of in de bus naar Salou. Die gaan echt
niet meer met zo'n sleurhut vol wonderstamppot de grens over.

Het is deze oud-Hollandse pioniersgeest die zo aanstekelijk werkt. Zeeziek, een
beetje bang en, al is er ruzie in de tent: er is altijd voldoende hagelslag.
That's the spirit!

Onze televisiecolumnist Marcel Peereboom

Voller vervangt Jörgen Raymann tijdens

zijn vakantie.

LOAD-DATE: June 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              82 of 185 DOCUMENTS



                                  De Telegraaf

                             26 juni 2008 donderdag

'Hier krijg je een kind 'gewoon even tussendoor'.'

SECTION: WATUZEGT; Blz. 6

LENGTH: 838 woorden


In Nederland krijgt een 'nieuwbakken vader' slechts twee dagen verlof om zijn
kind te kunnen aangeven bij het bevolkingsregister en geboortekaartjes te
regelen. Als de kraamvisite komt (na de eerste slapeloze nachten) moet papa weer
aan het werk.

Vrouwen mogen er wel een paar weekjes tussenuit maar zij hebben dan ook 'fysieke
wonden'. Na zes weken moeten ze weer gewoon aan het werk. Kinderen krijg je in
Nederland 'gewoon even tussendoor'. In andere landen, zoals Denemarken, hebben
vrouwen die een kind baren recht op minimaal een halfjaar verlof. Maar hier
steggelen ze over een weekje meer of minder; typisch Nederland om zich daar zo
druk over te maken. Hetzelfde geldt overigens voor rouwen: er is bijna geen tijd
voor verdriet want er moet gewerkt worden. Wat betekenen veertien vrije dagen
voor zulke belangrijke gebeurtenissen nu op een mensenleven? Bang voor misbruik
hoef je niet te zijn; een kind krijg je nu eenmaal niet elke dag en datzelfde
geldt voor een sterfgeval.

Rotterdam, P. van Neck

Egotrippers

De 'boetekoningin' van het Europees Parlement, Neelie Kroes, heeft megaboetes
opgelegd aan bedrijven (wat gebeurt er met de opbrengst?). Helaas heeft ze nog
geen eind kunnen maken aan de kostbare en totaal zinloze 'interne paddentrek'
tussen Brussel en Straatsburg. Als een Europees Parlement niet de moed kan
opbrengen zelfregulerend op te treden om dit 'probleem' definitief op te lossen
dan hebben de Ieren volkomen gelijk. Van deze egotrippers hoeft de Europeaan
niets te verwachten.

Geldermalsen,

A.P. de Klerk

Reces

Kan iemand mij uitleggen waarom wij, gewone Nederlanders, meer en vaker moeten
gaan werken terwijl het parlement in de zomer liefst twee maanden(!) met reces
gaat?

Dan heb ik het nog niet eens over het paas- en het kerstreces. Zoveel
verlofdagen hebben wij niet. Het zal mij benieuwen welk 'excuus' men hiervoor
heeft.

Zeist, Frans de Boer

Schouders

Met haar voorstel tot een verhoging van de bijdrage kinderopvang draait het bij
staatssecretaris Sharon Dijksma uiteraard weer om het bekende verhaal: de
sterkste schouders moeten de zwaarste lasten dragen. Maar je maakt zwakke
schouders niet sterk door sterke schouders zwak te maken. Laat Dijksma zich
afvragen hoe iemand 'aan sterke schouders komt'. Ze moet haar oor maar eens te
luisteren leggen bij Marcel van Dam, Wim Kok, Eveline Herfkens. Van deze mensen
kan ze nog erg veel leren.

Ermelo, G. Rog

Trekken

Nog een week! En dan komt de niet-roker eindelijk aan zijn trekken!

Delft, R.I. Fies

Snuffie

Het is tegenwoordig gewoonweg gevaarlijk om je hond(je) uit te laten en dat
maakt me woedend. Ik ben elke dag opnieuw blij als mijn hondje Ziggy en ik
veilig thuis zijn gekomen na een rondje om en dat we niet zijn aangevallen door
loslopende honden. Op deze manier is 'plezierig wandelen met je hond' er niet
meer bij; je bent alleen nog maar aan het opletten. En als er iets vervelends
gebeurt, roepen de 'baasjes' hun hond niet terug. Ze lachen je gewoon uit. Hoe
zouden zij het vinden als hún hond verscheurd zou worden? Het is een schande dat
de politie de zaak van Snuffie (Tel.24/06) zo bagatelliseert. Ik wens de
eigenaresse van dit hondje dan ook heel veel sterkte toe.

Doesburg,

Jeannette Joosten

Eerlijk

Acteur Mimoun Oaissa is de nieuwe 'stem' van Aegon. Aan het einde van het
reclamespotje zegt hij: 'eerlijk over later'. De vele tienduizenden mensen die
ooit producten als Spaarbeleg, Koersplan en Sprintplan hebben aangeschaft, weten
echter dat Aegon nooit 'eerlijk over later' is geweest. Als Aegon eerlijk is,
stopt het met het rekken van de gerechtelijk procedures die door deze
slachtoffers zijn aangespannen en gaat het, net als collega
Nationale-Nederlanden, over tot uitbetalen van de schade. Dát is pas eerlijk!

Kerk Avezaath,

Hulsegge

Wildplasser

Wat een geweldige actie weer van de Amsterdamse politie. In plaats van begrip te
tonen en die invalide meneer naar een toilet te helpen, arresteren zij deze
'overtreder' en voeren hem vervolgens af naar het bureau. Dit bewijst wederom
dat agenten geen dienstverleners zijn. Ik begrijp wel dat steeds meer mensen de
pest krijgen aan 'oom agent'.

Mijdrecht, M. Kemper

Gezeur

Zouden de horecaondernemers met hun 'gezeur' over omzetverlies door het
rookverbod ook eens kunnen stilstaan bij het verlies aan levensvreugde dat een
groot aantal verstokte rokers in hun laatste jaren te wachten staat. Wordt het
geen tijd om eens na te denken over de enorme kosten die de gezondheidszorg de
komende jaren moet maken om al die rokers (die vroeg of laat ernstige
hartklachten als longkanker, herseninfarcten en/of andere vaatproblemen krijgen)
te laten opereren, verplegen en verzorgen. In de ons omringende landen is het
rookverbod al veel eerder ingevoerd en daar werd er lang niet zo'n drama van
gemaakt.

Den Haag, Jos Hagers

Weg

Nu de zorgkosten de pan uit rijzen (Tel.25/06) lijkt mij de tijd rijp om
ex-minister Hoogervorst alsnog ter verantwoording te roepen, aangezien hij ons
indertijd bezwoer dat 'er niks zou veranderen'. Of zal Hoogervorst denken: 'Weg
is weg?'

Tuitjenhorn,

Marja van der Graaf

LOAD-DATE: June 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              83 of 185 DOCUMENTS



                                  De Telegraaf

                             25 juni 2008 woensdag

'Waarom duperen actievoerders onschuldigen?'

SECTION: WATUZEGT; Blz. 6

LENGTH: 842 woorden


Waarom treffen actievoerders (taxi- en vrachtwagenchauffeurs) steeds opnieuw
onschuldige, hardwerkende Nederlanders door op de snelwegen langzaam te gaan
rijden? Wij zijn toch allemaal slachtoffer van deze arrogante regering? Waarom
duperen zij niet de werkelijke veroorzakers door massaal, bij voorkeur op
vrijdagmiddag, het Binnenhof te blokkeren zodat de regering een weekend lang kan
vergaderen over 'hoe het verder moet in Nederland'?

H. Boonstra

Brand

Eindelijk aandacht voor de vele dieren die jaarlijks omkomen bij branden in
boerderijstallen (Tel.23/06). Door strenge regelgeving moet herhaling worden
voorkomen. Gelukkig! Laat dit ook gelden voor dierentuinen, kinderboerderijen en
volières. Belachelijk trouwens dat deze discussie zo lang op zich heeft laten
wachten. Maar over de ruggen van deze 'slachtoffers' valt natuurlijk nauwelijks
politiek te scoren, het zijn immers 'maar dieren'. Ik ben benieuwd of Van
Vollenhoven ook advies komt geven.

Leiden, Frans Mertens

Terrorist

Met verbazing hoorde ik in een uitzending van 'Eén Vandaag' dat een moslim uit
de Arabische wereld het Kamerlid Geert Wilders vergeleek met Bin Laden en hen
allebei 'terroristen' noemde. Voor alle duidelijkheid: ik ben zeker geen fan van
Wilders, maar ik vind het verbijsterend dat zoiets op tv wordt uitgezonden en
dat die presentator alles voor zoete koek slikt (dus accepteert dat een
Nederlands Kamerlid gelijk wordt gesteld aan iemand als Bin Laden die ontelbare
moorden op zijn geweten heeft).

Holten,

Johan Groeneveld

ToN

Door de financiële problemen en de kiezers die de partij verlaten, lijkt de
partij van Rita Verdonk meer op een grabbelToN.

Nunspeet, Henk Versteeg

Fijnstof

Minister Eurlings wil de 80-kilometerzones opheffen en in plaats daarvan
'experimenteren met variabele snelheden op minder drukke uren'. Maar bij minder
drukke uren zíjn geen oplossingen nodig. Bij een snelheid van 100 kilometer kan
een rijstrook 2150 voertuigen per uur verwerken; bij 80 kilometer zijn dat er
500 minder en nemen de files enorm toe. Stop dus met experimenteren en verhoog
de maximaal toegestane snelheid.

Rijen, Willem van Rijen

Wegenbelasting

Wie denkt dat de benzineprijs in Duitsland 'bijna gelijk is aan die in
Nederland', vergist zich. Bij onze oosterburen is de wegenbelasting bij de
benzineprijs inbegrepen. Stel u tankt (in Duitsland) 50 liter voor de prijs van
1,60 euro (totaal 80 euro), trek hier dan de wegenbelasting (25 euro) van af dan
komt u uit op 55 euro. Als u dit bedrag vervolgens deelt door 50 liter komt u
uit op een prijs van 1,10 euro. Hier komt het 'kwartje van Kok' uit de mouw. Dus
laat u niet misleiden door Bos en consorten.

Duiven, Bergamot

Gat

Gelukkig is het gat in de Noord-Zuidlijn gedicht, maar nog niet alle bewoners
kunnen naar huis. Of zien zij er zelf even geen gat meer in? Het zal mij
benieuwen hoe dit gaat aflopen. Waarschijnlijk volgt er nog meer ellende want
dit is niet 'zomaar' een gat. Ik vermoed dat dit nu al het duurste gat van
Nederland is.

Amsterdam,

Erik Klein

Ambities

Staatssecretaris Sharon Dijksma (PvdA) wil dat er meer allochtonen zitting nemen
in schoolbesturen; er komt (wederom) een werkgroep die dit moet gaan regelen.
Ook wil men meer allochtonen in de journalistiek, de politiek en ga zo maar
door. Los van het feit dat er zo langzamerhand meer werkgroepen/commissies voor
dit kabinet aan het werk zijn dan reguliere ambtenaren (wat ook nog eens
handenvol geld kost), zou men zich moeten afvragen of dit iets is waar we
behoefte aan hebben. Allochtonen die iets willen bereiken in het onderwijs, de
politiek, de journalistiek komen echt wel bovendrijven. Op diegenen die pas
ambities hebben als zij daarbij door de overheid worden gesteund, zit niemand te
wachten.

Groningen, B. de Mars

Prostitutie

Amsterdam één grote tippelzone (Tel.24/06). Elk weldenkend mens zag dit
aankomen. Het onder aanvoering van burgemeester Cohen gevoerde, linkse,
visieloze beleid (van vooral de deelraden) ontneemt Amsterdam de florerende
toeristische trekpleister 'De Wallen'. Als een splijtzwam verspreidt de
prostitutie zich nu over de gehele stad. Erger nog is dat hierop geen enkele
controle meer mogelijk is, met alle negatieve gevolgen van dien. Het Amsterdamse
besluit staat haaks op het regeringsbeleid, dat prostitutie juist uit de
anonimiteit wil halen, zij die daarin werkzaam zijn wil beschermen en
vrouwenhandel, dwang en criminaliteit in deze sector wil uitbannen.

Burgum, Willem Hageman

Tsvangirai

Nederland heeft de Zimbabwaanse oppositieleider Tsvangirai voor enkele dagen een
veilig verblijf toegestaan in de ambassade. Dit gebaar moet hogelijk worden
gewaardeerd. Hoe anders handelt de internationale gemeenschap. De despoot Mugabe
kon zelfs ongestoord deelnemen aan een internationale conferentie (Rome) zonder
dat hij werd gearresteerd zodat hij, wegens grove schending van de mensenrechten
en gruwelijke misdaden, terecht kon staan voor het internationale strafhof. De
Nederlandse actievoerders die zich destijds hebben ingezet voor Mugabe hebben
reden om zich te schamen, maar zwijgen nu in alle talen.

Breda, P.J.G.A.Ego

LOAD-DATE: June 24, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              84 of 185 DOCUMENTS



                                  De Telegraaf

                             25 juni 2008 woensdag

'Blokkade voor luxegoederen naar Zimbabwe'

SECTION: BINNENLAND; Blz. 3

LENGTH: 216 woorden

SAMENVATTING

Van onze parlementaire redactie      DEN HAAG, woensdag      De corrupte kliek
rond de Zimbabwaanse president Mugabe moet gericht gestraft worden voor de
moord- en haatcampagne die deze de afgelopen maanden heeft gevoerd. Minister
Verhagen (Buitenlandse Zaken) wil de sancties tegen de 'paria' Mugabe en zijn
gevolg flink aanscherpen, zonder dat de gewone man daarvan de dupe wordt.

VOLLEDIGE TEKST:

Hij denkt aan een blokkade voor luxegoederen, als dure auto's en sigaren. "Want
daar schijnen de heren goede sier mee te maken", aldus de bewindsman, die daar
de komende dagen bij de EU en ander internationaal overleg voor gaat pleiten.
Ook de bevriezing van de banktegoeden van de Zimbabwaanse machthebbers, en een
duidelijke veroordeling door Zuid-Afrika, staan op het verlanglijstje van
Verhagen.

Eén wens zag Verhagen gisteren alvast vervuld: de tweede ronde van de
presidentsverkiezingen van aankomende vrijdag zijn nu al een farce. "De uitslag
zal door de internationale gemeenschap niet gerespecteerd kunnen worden", wist
de bewindsman te melden.

Tsvangirai zal vandaag zijn plannen voor zijn land uit de doeken doen. Verhagen
wilde daar niet al te veel op vooruitlopen maar zinspeelde  op de instelling van
een overgangsregering in Zimbabwe die vrije verkiezingen moet voorbereiden.

LOAD-DATE: June 24, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              85 of 185 DOCUMENTS



                                  De Telegraaf

                             21 juni 2008 zaterdag

'Kabinet grootste oorzaak van gebrek aan respect'

SECTION: WATUZEGT; Blz. 2

LENGTH: 836 woorden


Het kabinet-Balkenende IV is de grootste oorzaak van het gebrek aan respect in
de samenleving. Ze zijn alle normen en waarden ten opzichte van de burgers uit
het oog verloren, stelen van de burger om de eigen zakken te vullen en er goed
van te leven. Zij gebruiken ons voor hun inkomens. Komen ze weer wat tekort,
verhogen ze gewoon de belastingen of verzinnen er weer een paar bij. Ik ben 70
jaar, heb na de oorlog 56 jaar lang geholpen dit land op de bouwen, en zij
breken het in een paar jaar af met het incassobureau Bos voorop. Wat kunnen we
hiertegen doen? Ik weet het niet meer, ik hoop mijn tijd nog te kunnen
uitdienen, maar houd mijn hart vast voor ons nageslacht.

W. Breedijk

Zakgeld

Als ware het Nederlandse volk een vet te mesten gans duwt onze overheid ons de
ene na de andere kostbare waan door de strot. Nu weer slimme energiemeters.
Werkelijke nut ervan is niet aangetoond, ze gebruiken meer stroom en door
persoonlijke gebruiksgegevens automatisch te verzamelen, komt onze privacy nog
verder onder druk (Orwell, 1984!). En voor kosten, ettelijke honderden euro's,
mogen we direct of indirect zelf opdraaien. De vraag rijst of we aan het
volgende kabinet direct ons loon mogen inleveren om als kleine kinderen
behandeld te worden en nog slechts zakgeld te ontvangen?

Almere, R.M. Duijne

Wijkzorg

De bureaucratie in de zorg is compleet doorgeschoten, aldus promovenda Van der
Boom (Tel. 19/06); Toen ik in '67 huisarts werd, hadden wij perfecte wijkzorg.
Elke gemeenschap had z'n wijkzuster en een wijkgebouw. Een en ander werd
bestierd door amateurs (goed en goedkoop). Maar eind jaren '70 kwam de grote -
door de overheid opgelegde - verandering: samenvoegen van kruisverenigingen, er
moest een hoofdzuster komen, een administratieve kracht en een kantoorruimte. En
spoedig nóg een hoofdzuster en een groter kantoor en natuurlijk de start van de
vergadercultuur. Kortom, de wet van Parkinson in optima forma. Zo ging de
wijkzorg ten onder!

Westbroek, M.Smitt

NOS

Wat waren wij blij, eindelijk voetbal terug waar het hoort, bij de NOS.
Eindelijk geen reclameonderbrekingen. Maar wat doet de NOS in de rust van het
EK? Welgeteld 118 seconden commentaar oftewel bijna twee minuten en de
resterende tijd reclameboodschappen. Laten wij straks niet met weemoed hoeven
terugdenken aan de tijd dat voetbal nog bij de commerciële omroepen was.

Reinybruins@planet.nl

Integratie

Wat is er nu zo moeilijk aan de wederzijdse integratie in ons land? Je zet
gewoon een stel allochtonen met diverse roots en een paar autochtonen in een
huiskamer voor de tv waarop Oranje Europa aan het veroveren is. Wanneer
Nederland scoort vliegen allen elkaar om de hals onder het uitstoten van
sportieve kreten. Wat een prachtige manier om te integreren, kon het na het EK
ook maar zo gaan!

Tiel, Willem Vizee

Kwartje

De benzine wordt nooit meer goedkoper, zo voorspelt Wouter Bos (Tel. 15/06).
Geef ons eerst het kwartje van Kok terug en praat dan verder over verlaging van
de belastingen. Dit geldt overigens niet alleen voor Bos, maar ook voor onze
'sterke' oppositie, die niets doet, althans we horen nooit iets van ze. Of is
het de bedoeling dat de gewone man weer op de fiets naar zijn werk gaat en
alleen de beter gesitueerden met de auto kunnen rijden, kortom weer terug naar
de tijd voor de oorlog, terug naar Colijn. Hebben we daar ons land weer voor
opgebouwd?

Harderwijk,

C. Welgemoed

Verdonk

Dat het oprichten van een nieuwe politieke partij/beweging geen eenvoudige zaak
is, moge duidelijk zijn. Na het drama met de LPF lijkt het met Trots Op
Nederland wederom de verkeerde kant op te gaan. Merkwaardig toeval (of misschien
ook weer niet zo toevallig) is dat beide keren Kay van de Linde een prominente
rol speelt. Het trieste is dat kiezers die denken een alternatief te hebben voor
de gevestigde politieke partijen wederom de kans lopen bedrogen uit te komen.
Rita Verdonk zou er goed aan doen eerst eens in alle rust een deugdelijk
fundament onder haar beweging te bouwen. Malversaties, interne ruzies, botsende
ego's, oneliners i.p.v. een doorwrocht partijprogramma en een leidster die te
overtuigd is van haar eigen kunnen, zullen de kiezers na het LPF-drama alleen
maar argwanend maken of zelfs afschrikken.

Groningen, B. de Mars

ToN

Met het financiële debacle rondom ToN krijgt de term verdonkeremanen toch een
extra dimensie!

Amsterdam, L.J. Schaap

Management

Minister Rouvoet wil paal en perk stellen aan de vele tonnen gemeenschapsgeld
die als vertrekpremie aan falende managers in de zorgsector worden uitgekeerd.
Die bestuurders zouden echter helemaal geen premie mee moeten krijgen: ze moeten
gewoon, net zoals ieder ander, hun werk goed doen!

Tuitjenhorn,

Marja van der Graaf

Benzine

Het verwondert mij niets dat de benzineprijzen in Spanje tot de laagste van
Europa behoren (Tel. 19/06). Immers door de jarenlange hoge subsidies vanuit de
EEG-pot kunnen zij de accijns laag houden en Nederland met zijn torenhoge
bijdrage aan deze pot moet dat dan weer financieren o.a. met een hoge accijns op
benzine en diesel.

Almere, Henk de Leng

LOAD-DATE: June 20, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              86 of 185 DOCUMENTS



                                  De Telegraaf

                              20 juni 2008 vrijdag

'SP is niets zonder Jan';
PvdA en GroenLinks winnen bij vertrek fractieleider Marijnissen

SECTION: WATUZEGT; Blz. 6

LENGTH: 1277 woorden

SAMENVATTING

De Socialistische Partij (SP) gaat zetels verliezen als Jan Marijnissen geen
fractieleider meer is. Dat denkt bijna 80 procent van de ruim 2900 deelnemers
aan de Stelling van de Dag.

VOLLEDIGE TEKST:

Met de stap terug van de socialistische voorman verliest de SP 'haar gezicht',
sterker nog 'de SP ís Marijnissen', dus met andere woorden zonder de politicus
uit Oss is de partij helemaal niets. Sommigen zien zelfs historische parallellen
met de val van D66 nadat Van Mierlo was teruggetreden. ,,De partij zal halveren
of nog kleiner worden en zich uiteindelijk op drie à vier zetels stabiliseren",
meent een deelnemer.

Over wie Marijnissen moet opvolgen als fractievoorzitter bestaat volgens u geen
twijfel. Dat kan er maar één zijn en dat is Agnes Kant. Van de andere potentiële
tegenkandidaten als Jan de Wit en Ronald van Raak heeft zij de beste papieren en
de meeste ervaring. Bovendien heeft de 41-jarige Doesburgse politica zich als
enige officieel kandidaat gesteld. Daarmee wordt de verkiezing voor het
fractievoorzitterschap vandaag door de SP-Kamerleden een eenvoudige zaak.

Jonge garde

Marijnissen zelf had echter een voorkeur voor een kandidaat uit de nieuwe
lichting SP-parlementariërs. Daarmee probeerde hij wel degelijk zijn opvolging
te beïnvloeden, vindt u.

Maar vanuit de jonge garde (ook wel het klasje van Jan genoemd) blijft het
oorverdovend stil. Van deze nieuwe lichting, die in 2006 na een verkiezingszege
van 25 zetels in de Kamer kwam, zijn de meesten nog zeer onervaren en onbekend.
Dat blijkt ook wel uit het feit dat ruim 30 procent van u aangeeft niet te weten
wie Marijnissen moet opvolgen.

Agnes Kant heeft dus weinig te duchten van deze nieuwelingen en stevent af op
het fractievoorzitterschap van de SP. Toch denkt u dat zij het niet makkelijk
zal krijgen omdat op de achtergrond Jan Marijnissen sterk aanwezig blijft. Hij
blijft als SP-lid in de Tweede Kamer en hij blijft ook aan als partijvoorzitter.

Rookgordijn

U denkt dat Marijnissen het niet kan laten om zijn stempel te drukken op het
politieke debat en u verwacht ook dat hij Agnes Kant zelfs voor de voeten gaat
lopen.

De Osse politicus heeft de partij groot gemaakt - van negen naar 25 zetels - en
hij zal 'zijn kindje' niet zomaar kunnen loslaten. U bent het in meerderheid dan
ook eens met het afvallige SP-lid Yildirim, die denkt dat Marijnissen een
democratisch rookgordijn optrekt en achter de schermen gewoon aan de touwtjes
blijft trekken.

Kant krijgt bovendien van Marijnissen een moeilijke opdracht mee: vijf zetels
winst bij de volgende Tweede Kamerverkiezingen. Daarmee zou de SP op 30 zetels
uitkomen. Maar u vindt dit een onrealistisch vooruitzicht en u verwacht absoluut
niet dat de SP stemmenwinst zal boeken. De huidige opiniepeilingen spreken wat
dat betreft boekdelen: de partij duikelt omlaag van 25 naar circa 16 zetels.

Door het vertrek van Marijnissen als boegbeeld in de Tweede Kamer zal, denkt de
meerderheid, de SP ineenstorten. Van het zetelverlies zullen vooral de andere
linkse partijen, de PvdA en GroenLinks, gaan profiteren. Ook het links-liberale
D66 zal mogelijk nog wel wat voormalige SP-stemmers kunnen trekken.

Doortastend

Hoewel de politicus Marijnissen door sommige stellingdeelnemers van
'dictatoriale' trekjes wordt beticht, is er toch ook lof en bewondering voor
zijn jarenlange optreden in Den Haag. Hij werd door andere politici al geroemd
om zijn rol als doortastende debater. Ook u vindt dat de Ossenaar gemist zal
worden in het parlementaire debat omdat hij in die vergaderingen als geen ander
opkwam voor de gewone man uit het volk.

Verder is er ook waardering voor de organisatie van de partij en het sociale
streven. Bovendien wordt het directe contact van de partij met de achterban
gewaardeerd. Van dit laatste kunnen andere partijen nog veel leren, vindt U.

René van Zwieten

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

Met de stap terug van de socialistische voorman verliest de SP 'haar gezicht',
sterker nog 'de SP ís Marijnissen', dus met andere woorden zonder de politicus
uit Oss is de partij helemaal niets. Sommigen zien zelfs historische parallellen
met de val van D66 nadat Van Mierlo was teruggetreden. ,,De partij zal halveren
of nog kleiner worden en zich uiteindelijk op drie à vier zetels stabiliseren",
meent een deelnemer.

Over wie Marijnissen moet opvolgen als fractievoorzitter bestaat volgens u geen
twijfel. Dat kan er maar één zijn en dat is Agnes Kant. Van de andere potentiële
tegenkandidaten als Jan de Wit en Ronald van Raak heeft zij de beste papieren en
de meeste ervaring. Bovendien heeft de 41-jarige Doesburgse politica zich als
enige officieel kandidaat gesteld. Daarmee wordt de verkiezing voor het
fractievoorzitterschap vandaag door de SP-Kamerleden een eenvoudige zaak.

Jonge garde

Marijnissen zelf had echter een voorkeur voor een kandidaat uit de nieuwe
lichting SP-parlementariërs. Daarmee probeerde hij wel degelijk zijn opvolging
te beïnvloeden, vindt u.

Maar vanuit de jonge garde (ook wel het klasje van Jan genoemd) blijft het
oorverdovend stil. Van deze nieuwe lichting, die in 2006 na een verkiezingszege
van 25 zetels in de Kamer kwam, zijn de meesten nog zeer onervaren en onbekend.
Dat blijkt ook wel uit het feit dat ruim 30 procent van u aangeeft niet te weten
wie Marijnissen moet opvolgen.

Agnes Kant heeft dus weinig te duchten van deze nieuwelingen en stevent af op
het fractievoorzitterschap van de SP. Toch denkt u dat zij het niet makkelijk
zal krijgen omdat op de achtergrond Jan Marijnissen sterk aanwezig blijft. Hij
blijft als SP-lid in de Tweede Kamer en hij blijft ook aan als partijvoorzitter.

U denkt dat Marijnissen het niet kan laten om zijn stempel te drukken op het
politieke debat en u verwacht ook dat hij Agnes Kant zelfs voor de voeten gaat
lopen.

De Osse politicus heeft de partij groot gemaakt - van negen naar 25 zetels - en
hij zal 'zijn kindje' niet zomaar kunnen loslaten. U bent het in meerderheid dan
ook eens met het afvallige SP-lid Yildirim, die denkt dat Marijnissen een
democratisch rookgordijn optrekt en achter de schermen gewoon aan de touwtjes
blijft trekken.

Kant krijgt bovendien van Marijnissen een moeilijke opdracht mee: vijf zetels
winst bij de volgende Tweede Kamerverkiezingen. Daarmee zou de SP op 30 zetels
uitkomen. Maar u vindt dit een onrealistisch vooruitzicht en u verwacht absoluut
niet dat de SP stemmenwinst zal boeken. De huidige opiniepeilingen spreken wat
dat betreft boekdelen: de partij duikelt omlaag van 25 naar circa 16 zetels.

Door het vertrek van Marijnissen als boegbeeld in de Tweede Kamer zal, denkt de
meerderheid, de SP ineenstorten. Van het zetelverlies zullen vooral de andere
linkse partijen, de PvdA en GroenLinks, gaan profiteren. Ook het links-liberale
D66 zal mogelijk nog wel wat voormalige SP-stemmers kunnen trekken.

Doortastend

Hoewel de politicus Marijnissen door sommige stellingdeelnemers van
'dictatoriale' trekjes wordt beticht, is er toch ook lof en bewondering voor
zijn jarenlange optreden in Den Haag. Hij werd door andere politici al geroemd
om zijn rol als doortastende debater. Ook u vindt dat de Ossenaar gemist zal
worden in het parlementaire debat omdat hij in die vergaderingen als geen ander
opkwam voor de gewone man uit het volk.

Verder is er ook waardering voor de organisatie van de partij en het sociale
streven. Bovendien wordt het directe contact van de partij met de achterban
gewaardeerd. Van dit laatste kunnen andere partijen nog veel leren, vindt U.

René van Zwieten

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: June 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              87 of 185 DOCUMENTS



                                  De Telegraaf

                             19 juni 2008 donderdag

Rutte: Stop accijnsverhoging

SECTION: VOORPAGINA; Blz. 1

LENGTH: 93 woorden


DEN HAAG,

donderdag

VVD-leider Mark Rutte en Bovag-baas Koos Burgman hebben gisteren op een
tankstation aan de Haagse Maanweg de aftrap gegeven voor een landelijke actie
tegen de accijnsverhoging op diesel en lpg die het kabinet volgende maand wil
invoeren.

"Ik roep minister Bos en het CDA op om van deze funeste accijnsverhoging af te
zien", zei Rutte vanaf de 'schatkist van Balkenende'. "Ze is slecht voor de
hardwerkende Nederlander die zijn auto broodnodig heeft, voor de ondernemer en
voor de economie in zijn geheel. De verhoging wakkert de inflatie aan."

LOAD-DATE: June 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              88 of 185 DOCUMENTS



                                  De Telegraaf

                             18 juni 2008 woensdag

'Marijnissen ís de SP';
'Sympathiek politicus die  opkomt voor gewone man'  Van twee  zetels in '94
naar 25 nu

SECTION: BINNENLAND; Blz. 8

LENGTH: 426 woorden

SAMENVATTING

Van onze parlementaire redactie      DEN HAAG, woensdag      Gezaghebbend,
gevreesd en sympathiek. Zo wordt Marijnissen door de andere politieke partijen
getypeerd. De mededeling, gisteren, van de SP-leider dat hij wegens
gezondheidsredenen terugtreedt als fractievoorzitter, sloeg op het Binnenhof in
als een bom. Het leverde hem schouderklopjes op van politieke vriend en vijand.


VOLLEDIGE TEKST:

"Een scherp parlementariër en een goed debater", zei premier Balkenende over de
SP'er. Volgens de CDA'er is Marijnissen erin geslaagd diens partij een eigen
gezicht te geven en de SP op de kaart te zetten. Toen de SP in 1994 voor het
eerst in de Kamer kwam, had de van oorsprong maoïstische club twee zetels. Nu
zijn het er vijfentwintig en is de partij bijna groter dan de PvdA.

Strijd

"Het succes van de SP is voor een groot deel te danken aan Jan Marijnissen",
voegde vicepremier Bos er dan ook op zijn beurt aan toe. De PvdA-leider heeft de
laatste jaren veel last van die concurrentie op links gehad. Of het vertrek van
het SP-boegbeeld kansen biedt voor de PvdA, liet Bos in het midden. "De SP is
heel sterk georganiseerd en prima in staat snel een leider te kiezen. Maar we
weten niet of er een richtingenstrijd gaat losbarsten. Er zijn natuurlijk
verschillende meningen in die partij."

GroenLinks sprak zelfs van een groot gemis voor de linkse politiek en voor
mensen aan de onderkant van de maatschappij. "In mijn politieke leven waren er
altijd twee zekerheden", aldus fractieleider Halsema. "Het CDA regeert en
Marijnissen leidt de SP. Hij is een politiek instituut."

De VVD was het dikwijls volslagen met Marijnissen oneens, maar fractieleider
Rutte had gisteren louter aardige woorden voor zijn politieke opponent.
"Marijnissen heeft jarenlang de Tweede Kamer gedomineerd vanuit de oppositie",
zei Rutte. "Hij heeft de partij echt gevormd, hij is de partij. Het zal voor
zijn opvolger pittig zijn." Ook Verdonk deed een duit in het zakje en sprak van
"een groot verlies voor politiek Den Haag". PVV-voorman Wilders zei de SP-leider
te waarderen als een "sympathiek politicus" die opkomt voor de gewone man.
"Degene die hem opvolgt, krijgt het heel moeilijk. Het is niet gemakkelijk om in
de schoenen van Jan Marijnissen te gaan staan."

De ChristenUnie noemde het een "prestatie van formaat" dat Marijnissen erin is
geslaagd zijn partij in de afgelopen veertien jaar op te bouwen van twee zetels
in 1994 naar de derde partij van het land, met 25 zetels. "Als zo iemand
terugtreedt, verdwijnt er toch ook iets", aldus fractievoorzitter Slob.

LOAD-DATE: June 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              89 of 185 DOCUMENTS



                                  De Telegraaf

                              17 juni 2008 dinsdag

'Kan Bos niet rekenen of houdt hij ons voor de gek?'

SECTION: WATUZEGT; Blz. 6

LENGTH: 851 woorden


Minister Bos zegt: "Als ik de dieselprijs niet verhoog, dan moet ik ergens
anders meer geld bij de burgers halen om het financiële gat te dichten" (Tel.
15/06). Niemand heeft echter de extreme prijsverhogingen van de laatste maanden
voorzien (ook Bos niet!) en aangezien er een percentage van de literprijs naar
de schatkist gaat, moet er dus veel meer geld overblijven dan begroot. Kan Bos
niet rekenen of worden we voor de gek gehouden?

Chris Vermeulen, Frankrijk

Snoek

Ja hoor, het is weer zover! Twee meisjes aangevallen door 'monstersnoek' en het
'rotbeest' moet meteen gevangen worden (Tel. 15/06). Heel sneu en angstaanjagend
voor de meisjes, maar ze begeven zich wel in het territorium van de snoek. Moet
er nu echt weer een dier gedood worden omwille van de oprukkende mens?

Almere, Rebecca Middelman

Schooltijdbaan

Fantastisch idee dat de ouders om drie uur mogen stoppen met werken om hun
kroost van een kopje thee te voorzien (Tel. 15/06). Deze ouders mogen dan zeker,
zoals onze politici, van de vluchtstrook gebruikmaken om op tijd bij school te
staan. De files beginnen in de Randstad al om half drie. Openbaar vervoer is
geen optie, want dan staan de ouders ook te laat op het schoolplein. Dit laat
weer duidelijk zien dat onze regentenregering niet begrijpt wat er onder het
volk leeft en mijlenver van de burger afstaat.

Bunnik, Riek Kerkhof

Hard werken

Wat heeft onze premier deze week toch weer hard moeten werken. Eerst vrijdag
naar een voetbalwedstrijd en dan in het weekend ook nog eens naar Le Mans. Zo
doorWERKEN tot je 70e lijkt mij zeker geen probleem.

Milllingen aan de Rijn,

Wim Snijders

Vlag

Ik schaam me dood dat het OM een straf eist voor het verdedigen van de
Nederlandse vlag.

's-Hertogenbosch,

Henk Koolen

Sinterklaas

Als het sinterklaasfeest moet worden afgeschaft, kan men beter niet beginnen bij
het GVB maar bij de publieke omroep. Daar worden van onze belastingcenten
fabelachtige cadeautjes uitgedeeld. Maar liefst in totaal bijna twee miljoen
euro aan gouden handdrukken voor de afvloeiing van drie medewerkers. En ook bij
DagoBert Koenders is het dagelijks sinterklaasfeest. Geen wonder dat minister
Bos geen geld heeft om de aanstaande verhoging van de dieselaccijns te
schrappen.

Rijswijk, F.H. Meppelder

Rondje Zeeland

Jammer dat de schrijver van het stukje over het per rijwiel ontdekken van een
stukje Zeeland niet op een particuliere school heeft gezeten. Dan had hij/zij
beslist geweten dat het eiland Voorne/Putten, met daarop de steden
Hellevoetsluis en Brielle, een onlosmakelijk deel is van de provincie
Zuid-Holland. Al eeuwen!!

Hellevoetsluis, H.W. Heuvel

Integratie

Zaterdag deelde de heer Wouter Bos zijn toehoorders op het partijcongres mede
dat de PvdA bij uitstek de partij zou zijn om de leiding te nemen bij het
oplossen van het integratievraagstuk. De grote sociale kwestie voor de komende
jaren volgens hem. Je moet maar durven als leider van een partij die het spoor
volledig bijster is en ongekend laag staat in de opiniepeilingen van dit moment.
Gelukkig, meneer Bos, denkt de meerderheid van ons volk daar intussen heel
anders over. Uw partij is vooral de hoofdschuldige met betrekking tot de
integratieproblematiek. Heel veel jaren was iedereen welkom. Het was politiek
niet correct om een andere mening toegedaan te zijn. Uw partij heeft deze vrije
val over zichzelf afgeroepen en u wordt nu door het gewone volk afgerekend voor
het jarenlange 'beleid' van uw partij in deze kwestie.

Kamerik, G.Hoogendoorn

Ganzen

Texel mag 6000 grauwe ganzen vergassen (Tel. 12/06). Wanneer komt er een bevel
om 6000 kraaien en eksters te laten vergassen, opdat er nog wat zangvogels hun
jongen groot kunnen brengen? Vreemd toch dat de Partij voor de Dieren
oorverdovend stil blijft... Voor welke dieren zitten ze dan toch in de Kamer?

Carla Isselmann

Dierenthuis

Volgens de gemeente Laarbeek is Dierenthuis in strijd met het bestemmingsplan
omdat er - anders dan bij een dierenpension - geen sprake is van 'tijdelijk
verblijf'. Zes honden die elk twee maanden blijven of één hond die één jaar
blijft; wat maakt dat nou uit in termen van eventuele overlast voor de omgeving?
Ook een goedlopend pension is permanent vol, alleen wisselen de 'gasten' elkaar
vaker af. Of wil de gemeente Dierenthuis weg hebben omdat de bewoners het levend
bewijs zijn dat sommige mensen huisdieren nog altijd als wegwerpartikel
beschouwen?

Voorburg, K Teplá

ToN

Rita Verdonk is bereid om voor een bedrag van &euro;10.000 op feesten en
barbecues aanwezig te zijn (Tel. 14/06). Dat zij tot creatieve oplossingen kan
komen, werd al duidelijk toen deze krant vrijdag berichtte dat zij oplossingen
voor het fileprobleem probeert te vinden door met een bus, aangeboden en
bestuurd door ToN-aanhanger en zelfbenoemd file-inspecteur Wim van Rheenen,
tijdens de spits te bekijken waar de knelpunten liggen en hoe die kunnen worden
aangepakt. In haar ideeënbus op internet is al het voorstel gedaan om de oude
hit van Höllenboer, 'Het busje komt zo', te kiezen als nieuw partijlied.
Nederland was klaar voor Rita, door zulke voornemens en plannen is de kans groot
dat men snel klaar is met Rita.

Nunspeet, Henk Versteeg

LOAD-DATE: June 16, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              90 of 185 DOCUMENTS



                                  De Telegraaf

                              16 juni 2008 maandag

Gouden jeugd;
Moskouse kinderen  hebben geld als water  "Kleren, zonnebrillen en  mobieltjes
koop ik altijd  in Doebai of New York"

SECTION: VROUW; Blz. 7

LENGTH: 781 woorden

SAMENVATTING

MOSKOU - Het dak met zijn bars en chique loungebanken van het nog maar vorig
jaar geopende Ritz Carlton hotel aan de Tverskajastraat in Moskou, staat vooral
bekend als ontmoetingsplek voor steenrijke Russische mannen met hun liefjes.
"Misschien dat ik daar naartoe ga als ik zelf héél erg oud ben. Dertig of zo",
zegt Tanja, met een rietje haar mojito opzuigend, terwijl haar vriendje Dima
langzaam een plankje sushi naar binnen werkt.

VOLLEDIGE TEKST:

Nee, dan is het hier in kloeb Sjatoo, gelegen aan een binnenplaats op steenworp
afstand van het voormalige KGB-hoofdkwartier, waar tieners in Mercedessen,
Jaguars en gestroomlijnde Bentleys met chauffeur komen aanrijden, stukken beter.
"Om in de stemming te komen dan", voegt Tanja eraan toe. "Nu Djagiljev een paar
maanden geleden is afgebrand, is er eigenlijk nog maar één club in Moskou waar
je echt goed uit kan gaan: Rai. Maar daar wordt het pas leuk na tweeën. Intussen
doden we de tijd hier maar een beetje."

Tanja en Dima behoren tot de Zolotaja Molodjoz, de Moskouse gouden jeugd.
Kinderen van in een decennium rijk geworden ouders, die zelf opgroeiden in een
krap Sovjetflatje en droomden van een Big Mac en een Lada, maar inmiddels amper
weten wat ze met hun miljarden aan moeten. Een villa kopen in Barvicha, het
Russische Beverly Hills, en een huis aan het strand op Sardinië. En misschien
wel het allerbelangrijkste: je kinderen op een Moskouse eliteschool doen, ter
voorbereiding van een prestigieus Engels internaat of beroemde universiteit.

"Mijn ouders hebben me vier jaar geleden al ingeschreven voor Oxford", mompelt
Tanja, wier vader Doemalid is voor de Poetinpartij Verenigde Rusland en intussen
zowel in Rusland als daarbuiten bizzniss doet.

Ze wordt, net als haar vriendje, iedere ochtend in een Jeep Cherokee met
chauffeur naar Mes (de Moskouse economische school) gereden. Waar oligarchen als
de bankier van Alfa Bank Pjotr Aven en Roman Abramovitsj, die behalve de Britse
voetbalclub Chelsea een archipel aan landhuizen over de hele wereld bezit, hun
kinderen naartoe hebben gestuurd. Schoolgeld van dertig- of vijftigduizend euro
per jaar is voor hen niets.

Speedboot

Dima geeft toe dat hij geen idee heeft wat een buschauffeur in Moskou per maand
verdient. "Vijfduizend dollar? Tien?" Het Rolex-horloge om zijn pols kost zeker
het dubbele. "Ik heb sinds mijn vijftiende een creditcard, maar geen idee wat ik
uitgeef. Mijn kleren, zonnebrillen en mobieltjes koop ik altijd in Doebai of New
York. Deze zomer krijg ik een speedboot. Ik heb hem met kerst zelf in Florida
uitgekozen."

Geld maakt vrij, maar veel kinderen van de eerste generatie die na de val van
het Sovjetimperium rijk zijn geboren, leven feitelijk in een gouden kooi. "Zeven
miljoen mensen maken dagelijks gebruik van de Moskouse metro", zegt de socioloog
Maks Bronski. "Maar de kinderen van de honderd miljardairs en honderdduizend
multimiljonairs in deze stad weten vaak niet eens wat dat is, de metro. Ze zijn
opgegroeid in een universum van chauffeurs, bediendes en lijfwachten. Geld is
voor hen zoiets als water uit de kraan. Ze kennen slechts kinderen die een
soortgelijk leven leiden."

Volgens de wetenschapper stevent het land af op een herhaling van de 19e eeuw.
"Ook toen was er een elite, die Frans sprak en nauwelijks contact had met het
gewone volk. Nu is Engels de tweede taal, terwijl veel miljonairskinderen het
volk zien als losers, niet meer dan insecten. Ze zijn gewend met hun vingers te
knippen. Ze worden op hun wenken bediend." Hij voegt eraan toe: "Hoewel ik zelf
persoonlijk een miljonairsgezin ken met leuke en zeer bescheiden kinderen, zijn
er ook bij die op hun twaalfde al geheel zijn losgeslagen. Met drank en drugs.
Hun leven kent nu al geen enkel doel meer, ze zijn ambitieloos en vaak
depressief. "Hij voorspelt dat pas de volgende generatie 'op Europese wijze' met
haar welvaart zal kunnen omgaan.

Het legertje portiers van Rai - dat 'Paradijs' betekent - kent de meeste klanten
van gezicht. Het is eerder de zelfverzekerde lichaamstaal, dan de merkkleding,
de gouden horloges en de Porsche Cayennes waarin sommigen komen aanrijden,
waarop men wordt geselecteerd. "Als je als meisje niet mooi bent, dan moet je
wel heel erg rijk zijn of de juiste connecties hebben om te worden
binnengelaten", zegt Asja, een twintigjarige blondine die over haar achtergrond
niets wil zeggen. "Deze wereld is wreed. Egoïstisch en wreed."

Temidden van de rookwolken en housemuziek van Paradijs, waar schaars geklede
meisjes opvallend actief op zoek zijn naar mannen, verdwijnen Tanja en Dima al
snel naar een privé-alkoof boven, die door een vriendje uit hun klas is
afgehuurd. Voor vijftienhonderd euro exclusief drankjes.

LOAD-DATE: June 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              91 of 185 DOCUMENTS



                                  De Telegraaf

                             14 juni 2008 zaterdag

kan nu zelf IKKE-IKKE STIKKEN!;
'Verander-manager' Aart van Wijk rekent af met  "De bron van alle kwaad"
"Hádden we  30 jaar terug maar geluisterd naar die zwevers en geitenwollen
sokken"

SECTION: FEATURE; Blz. 3

LENGTH: 1416 woorden

SAMENVATTING

AART VAN WIJK uit Kamerik is een gelukszoeker. Geen krantenjongen die miljonair
wil worden, want dat station is hij al lang gepasseerd. Bij zichzelf is hij
begonnen en nu gaat hij de wereld verbeteren.    In Exit Ego maakt de auteur van
managementboeken korte metten met het ikke-ikke. "Was het ego in vroeger tijden
van schaarste nuttig en nodig om te overleven, nu is het eigenbelang onze
grootste vijand en misschien wel onze ondergang."    Genadeloos toont hij de
schaduwkanten van de mens: "Meer, meer en meer. Hádden we dertig jaar terug maar
geluisterd naar die alternatieve zwevers en geitenwollen sokken."    KAMERIK,
zaterdag      Tot in de hemel groeiden de bomen, tot zijn baas hem eruit
knikkerde en kort daarop zijn huwelijk stuk liep. Toen viel de bodem weg onder
het bestaan van de succesvolle yup. "Voor het eerst van mijn leven had ik
tegenslag", kijkt Aart van Wijk uit Kamerik terug. "En nu, zes, zeven jaar
later, blijkt dat dat ontslag het beste was wat mij ooit is overkomen."

VOLLEDIGE TEKST:

Twaalf lange jaren werkte de 43-jarige Van Wijk in de financiële wereld: "Ik
behartigde de belangen van vermogende klanten." Een leven in dienst van werk,
werk en nog eens werk, van buffelen. "Vroeger was het mijn ideaal rijk te
worden, dat is wel af te lezen aan mijn beroepskeuze. Wat graantjes meepikken."
Maar zijn afdeling werd opgedoekt, en hij stond op de keien.

"Ik had op wraak kunnen zinnen of bij de pakken neer gaan zitten, maar blijkbaar
zit ik anders in elkaar. Ik besloot tot een time-out, of wat zo mooi een
sabbatical heet. Op het keerpunt in mijn leven heb ik knopen doorgehakt, dingen
losgelaten, mijn ogen geopend en alle puzzelstukken vielen in elkaar." In al
zijn welvaart was Van Wijk nooit werkelijk gelukkig geweest. "Als een hond op
een lopende band heb ik hijgend achter een vette worst aan gerend."

Vaarwel ratrace!, dacht hij. "En voor ik het wist was ik aan het schrijven en
lezen en denken en schrijven en..." Aan huis runt hij nu zijn eenmanszaak, in
lezingen, workshops en de publicatie van boeken over verandermanagement van zijn
eigen hand: "7 Eeuwen, hét Veranderbedrijf. Die zeven staat voor het
geluksgetal, het aantal kleuren van de regenboog, de dagen van de week, de
planeten enzovoort." Exit Ego heet zijn jongste boek. En daarin probeert hij het
ik, of beter gezegd het ikke-ikke, te ontmaskeren.

Laatste taboe

"Het ego is het laatste taboe. Verder is alles, seks, salaris, al transparant.
Ons ego stamt uit tijden van schaarste, van gebrek aan voedsel en veiligheid.
Het vloeit voort uit overlevingsdrang. Voor onze bet-bet-betovergrootouders was
het ego een nuttig mechanisme, wíj hebben het niet nodig. Maar na eeuwen zit het
eigenbelang in ons dna genesteld: ik wil dit, ik heb er recht op. Datzelfde ego
keert zich nu tegen ons."

Volgens Van Wijk is het ego de bron van alle kwaad. "Het is de grondslag van
alle misstanden in de wereld. Bouwfraude, Philips pensioenfonds, hebzuchtige
topmannen, Rita Verdonk, koopzucht, honger in de derde wereld, discriminatie,
milieuvervuiling, criminaliteit, de oorlogen van Bush, religieus dogmatisme..."

"Het ego is gericht op de buitenkant. Zo rijk als de mensen voor wie ik werkte
was ik niet, maar ik kwam niks tekort. Status was de norm, eten in luxe
restaurants, en nog luxer. Grote auto's en nog groter. En nog verder op
vakantie. Maar gelukkiger wordt een mens niet van meer, meer, meer hebben en
nastreven. Om het ego te bevredigen is er altijd nog meer nodig, het is een
verslaving."

Aart van Wijk koos voor loslaten: "Genoeg is genoeg. Ik ben bewuster gaan leven,
werk niet meer dag en nacht." Kunst, hij bijt heus niet op een houtje, zijn huis
is bepaald geen kartonnen doos én hij heeft een auto. "Ver op vakantie ga ik al
jaren niet meer. Hooguit een weekendje weg, of in de zomer een weekje in
Nederland. Het vliegtuig is vervuilend en duur, en is het belangrijk om verre
horizonten na te jagen...? Om een verre reis te kunnen betalen zou ik me weer
kapot moeten werken. Mijn kast puilt niet meer uit met kledingstukken die ik nog
nooit heb gedragen, ik loop lekker in mijn oude kloffie. Gelukkiger dan ooit."
Geen slaaf meer van de maatschappij, maar wel - sliepuit - de risee van het
geldwereldje natuurlijk? "Eerlijk gezegd raakt me dat wel, maar ook weer niet."

Hij pareert het woord meteen: "Inleveren? Ópleveren! Vraag iemand hoe het gaat
en het antwoord is 'druk-druk-druk'. Daar is niets op tegen zo lang het leuk is.
Maar gejaagdheid brengt geen geluk. Is het raar dat we moe zijn? Als ik hoor
hoeveel mensen een burn-out hebben of antidepressiva slikken... En iedereen die
met ziekte te maken krijgt weet hoe relatief alles is."

Leidende rol

Aart van Wijk heeft niet elke ambitie laten varen: "Ik zou nu graag een
onafhankelijke, kritische en leidende rol spelen in het maatschappelijke debat.
Zonder politieke of religieuze pet." Op scepsis omtrent het welslagen daarvan
reageert hij bliksemsnel: "Ik heb een breed platform. Met Exit Ego ben ik én op
Business News Radio geweest én er heeft een stukje over in de Privé gestaan.
Omdat ik niet schroom om bekende namen te noemen."

Man en paard: Balkenende die als heilig boontje predikt over milieuvervuiling en
vervolgens om stemmen te winnen in een Formule 1-racewagen stapt. Voor zijn
eigen ego dus. Over de privé-jets van Joop, John en Nina. Bill Gates die wordt
geroemd om zijn vrijgevigheid, maar slechts peanuts van zijn miljarden doneert.
"Al die ambassadeurs van de liefdadigheid, die zich als ze niks zouden doen wel
helemaal kapot moesten schamen."

Maar ook de hebzucht van Jan-met-de-pet wordt niet gespaard. De tweede auto,
vierde spijkerbroek, het zesde laarzenpaar en dan nog rennen om vooraan te staan
bij de dwaze dagen van het warenhuis. "Ongebreideld consumeren!"

"Op zakelijk en politiek gebied heersen twee blinde vlekken. Ten eerste groeit
de wereldbevolking binnen afzienbare tijd tot tien miljard mensen en die groei
zou vertraagd moeten worden. Maar minister Rouvoet pleit voor grotere
gezinnen... En ten tweede moet de economie elk jaar met tien procent groeien,
daar valt niet aan te tornen. Zouden topmanagers zeggen: 'Dit jaar is vijf
procent genoeg', dan valt de hele wereld over ze heen. De beurs, aandeelhouders,
de financiële pers. Als het zo doorgaat is over vijftig jaar de wereldeconomie
verviervoudigd. Voedsel, vrede, veiligheid en milieu komen in een nog grotere
gevarenzone dan nu het geval is. Die groei móét langzamer, hoe dan ook. En dat
beseffen we allemaal."

"Maar met z'n allen steken wij de kop in het zand. We spreken met twee monden,
en laten de eigen belangen prevaleren. Dat zal ons funest worden. En/en gaat
niet meer, het moet of/of worden. Zo doorgaan is een heilloze weg die naar het
einde leidt. Van brandstof, het milieu, voedsel. Minister Koenders zei het
laatst nog: voor een pondje biefstuk zijn kilo's graan nodig. Biobrandstof? Goed
voor het milieu, maar het gaat ten koste van de voedselvoorraad."

Flowerpower

Nieuw is zijn geluid niet. "Ja, ik weet het, de flowerpower, de Club van Rome.
Dertig, veertig jaar geleden riepen de alternatieve zwevers en geitenwollen
sokken het allemaal al. Hádden we maar geluisterd, achteraf blijken zij
nuchterder te zijn dan de meeste criticasters van de gevestigde orde. En nu
waaien dezelfde denkbeelden uit een andere hoek, dat is wel verrassend. Een
machtig man als Al Gore is met z'n film 'An Inconvenient Truth' een
vooruitgeschoven post, een katalysator. Kwalitatief produceren, slim, schoon én
minder. En Yunus, die man die met de micro-economie de armen redt, ook een icoon
van de gewetenseconomie."

Mandela en Gandhi zijn zijn helden. "Wereldleiders die het eigen ego niet voorop
stellen. Of Moeder Teresa. Maar voor een betere wereld hoeven we echt niet
allemaal als Boeddha een jaar onder een boom te gaan zitten hummen."

"Het ego krijgt nu al concurrentie van het hart, het geweten en de liefde. Die
tegenbeweging is al tweehonderd jaar gaande. Dekolonisatie, afschaffing van de
slavernij, de val van de Berlijnse Muur. Ja, ik weet dat die ook in die tijd is
gebouwd, het ego is krachtig. We zitten in een tussenfase, voor het innerlijk
leven komt meer en meer aandacht en half Nederland leest over spirituele zaken.
Dat is hoopvol. Eeuwen terug verkondigden de Maya's al dat in 2012 een nieuw
tijdperk zal aanbreken. Andere religies en stromingen voorspellen het ook. Het
Vissen-tijdperk maakt plaats voor dat van de Waterman. Pin me niet vast op een
jaartal hoor, maar de draai naar een betere wereld is in volle gang."

LOAD-DATE: June 13, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              92 of 185 DOCUMENTS



                                  De Telegraaf

                              13 juni 2008 vrijdag

'Met laptop onder arm naar bejaardenspeeltuin'

SECTION: WATUZEGT; Blz. 6

LENGTH: 866 woorden


Woedend ben ik over het bericht over 'speeltuin voor senioren'(Tel.10/06). Hoe
halen ze het in hun hoofd! Kennelijk heeft men in dit land geen respect meer
voor mijn (de vooroorlogse) generatie. Men waardeert niet dat wij na de Tweede
Wereldoorlog dit land weer hebben opgebouwd onder erbarmelijke omstandigheden.
De overgrote meerderheid van mijn generatie werkt dagelijks met een personal
computer en regelt daarmee onder meer zijn/haar bankzaken. Ook 'mobiel' zijn we
uitstekend bereikbaar. Dus... gaan we binnenkort met de 'laptop' onder de arm en
een gsm aan het oor naar de speeltuin, lekker chatten en muziek luisteren. Ik
hoop voor Rolf Oosterbaan dat hij ooit ook de respectabele leeftijd van 80-plus
zal bereiken en wens hem veel plezier in 'zijn speeltuin'.

Zaandam, Elisabeth Loth

Donororgaan

Minister Klink verwacht dat wat kleine aanpassingen 25 procent donoren extra
zullen opleveren. Maar hij schuift alle verantwoordelijkheid naar de
nabestaanden; zij moeten beslissen als de overledene zich niet heeft
uitgesproken. De partij van Klink, het CDA, ziet orgaandonatie als 'een gift'
van de nabestaande. Het is naïef om te denken dat dit systeem gaat werken. Alle
pogingen om meer donoren te winnen (betere voorlichting, de 'Grote Donorshow',
een 'herinnering' aan donorregistratie bij een nieuw rijbewijs) zijn mislukt.
Hoogste tijd dat er een einde komt aan het 'pappen-en-nathoudenbeleid' en te
kiezen voor een onorthodoxe maatregel; ben je zelf geen donor, dan is er voor
jou geen plek op de wachtlijst voor een donororgaan.

Nunspeet,

Henk Versteeg

Stropdas

Wat is het belang van het bezoek van minister Wouter Bos (per
regeringsvliegtuig!) aan het EK? Kan hij dat niet uit eigen zak bekostigen,
zoals Jan Modaal ook doet? Opvallend overigens dat Bos bij die gelegenheid wel
een stropdas draagt, terwijl hij daar achter de regeringstafel het nut niet van
inziet! En heeft onze minister van Financiën hier een dag verlof voor opgenomen
of gaat dat 'zomaar'?

Sneek, E. v. Dam

Sms

De prijs van een sms'je is 'pure afzetterij'. Een berichtje verzenden 'kost'
slechts een fractie van een seconde. Laten we zeggen dat een sms 1 seconde in
beslag neemt. Wie 0,20 euro per bericht moet neerleggen, betaalt dan omgerekend
60x0,20= 12 euro per minuut. Ik denk dat telecombedrijven het op prijs zouden
stellen als wij alleen nog maar zouden sms'en. 'Gewoon' bellen is een kostbare
grap voor deze bedrijven.

Purmerend, J.C. Fischer

Kuilen

Ik verbaas me over de wijze waarop de politie meende het probleem met die 'gek'
die valkuilen graaft in het bos en deze voorziet van betonplaten met stalen
pennen, dacht te kunnen oplossen: draadloze infraroodcamera's met een eigen
powervoorziening op strategische punten (gecamoufleerd) in bomen hangen en je
hebt de dader binnen de kortste keren te pakken, dacht men. Slim! Maar deze
aanpak is wellicht toch wat duur.

Everberg (B), D.W. Jenner

Zoet

Alleen onze politici geloven blijkbaar nog in hun 'beloften'! Het beloofde
'zoet' wordt wederom niet waargemaakt, of zouden zij het zoet bedoelen dat er
komt als wij ten hemel opstijgen?

Zoetermeer,

Sander Driessen

Blunders

Omdat de heer Bos geld nodig heeft voor zijn 'blunders', zullen wij (ouderen)
onze eigen aow moeten gaan financieren. Wij hebben er ons hele werkzame leven al
dik voor betaald en nu wil Bos ook nog ons pensioen waarvoor we jaren gespaard
hebben, gaan belasten. Hoelang moet het nog duren voor hiertegen protest wordt
aangetekend? Of slaapt de rest van de politiek rustig verder? Ouderen, vergeet
dit niet bij de volgende verkiezingen... Afstraffen dit kabinet!!

Baexem, D. Kamieth

Duiventil

Almere heeft onlangs vier duiventillen besteld, totale kosten: 88.000 euro. Dat
is, jawel, u leest het goed: 22.000(!) euro per hok. Wat zíjn dat voor hokken?
Die duiven hebben het nu beter dan menige huurder van een woning want de
gemeentelasten rijzen al jaren de pan uit. Ach, het geld moet toch ergens aan
worden uitgegeven. En ambtenaren kunnen makkelijk kopen met andermans
portemonnee. Is er dan niemand in 'die kliek' die dit abnormaal vindt? Wat een
geldsmijterij met onze belastingcenten.

Almere, H. Matteman

China

De Chinese groei is een aanslag op het ecosysteem, maar de intensieve
veehouderij heeft de meeste schuld aan de klimaatopwarming; dit wordt
overduidelijk aangetoond met de film van de Partij voor de Dieren 'Meat the
Truth'. Door de enorme bevolkingsgroei in de wereld en de toename van de
welvaart in China en India wordt het ecosysteem steeds zwaarder belast. De
natuur is elastisch en kan veel corrigeren maar op een gegeven moment is de rek
eruit. Tijd voor bezinning.

Assen, Wietse Haak

Hetze

De hetze tegen rokers wordt met de dag erger, maar de spot van Stivoro is te gek
voor woorden. Zo denigrerend! Alsof wij, rokers, de sigarettenpeuken uit de
stofzuigerzak zouden halen als we niets meer in huis hebben. Men laat toch ook
geen spot zien van iemand met vraatzucht die uit de vuilnisbak gaat bunkeren of
van een alcoholist die de fles spiritus aan zijn mond zet? Er is zo veel 'slecht
voor de gezondheid', maar rokers worden nu wel heel erg gediscrimineerd. Ze
zullen wel tot inkeer komen als ze merken dat deze melkkoe vrijwel geen 'taksen'
meer opbrengt.

Purmerend, Irene Spooren

LOAD-DATE: June 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              93 of 185 DOCUMENTS



                                  De Telegraaf

                             12 juni 2008 donderdag

Stijging koopkracht in 2009 tegenvaller;
Opnieuw jaar wachten  op beloofde 'zoet'

SECTION: BINNENLAND; Blz. 3

LENGTH: 355 woorden

SAMENVATTING

Van onze parlementaire redactie      DEN HAAG, donderdag      Ondanks alle mooie
woorden van het kabinet wordt de portemonnee van de gemiddelde Nederlander
volgend jaar weer dunner dan beloofd. De koopkracht stijgt in 2009 gemiddeld met
een kwart procent, terwijl begin dit jaar nog werd uitgegaan van een stijging
met 1 procent.

VOLLEDIGE TEKST:

Het beloofde 'zoet' lijkt daarmee ook komend jaar niet waargemaakt te worden. De
laatste twee jaren van dit kabinet zou de beurs van hardwerkende Nederlanders
dikker worden, zo luidde de belofte. In de eerste jaren stegen de lasten door
bijvoorbeeld milieuheffingen.

De meeste pijn komt bij ongewijzigd beleid terecht bij alleenstaande aow'ers met
een minimuminkomen en alleenstaanden op het minimum, die hun koopkracht met
respectievelijk een half en 1 procent zien dalen, zo blijkt uit gisteren
uitgelekte cijfers van het Centraal Planbureau. De cijfers vormen de basis voor
de Miljoenennota die met Prinsjesdag gepresenteerd wordt.

Belangrijkste oorzaak van de tegenvallende koopkrachtcijfers is de hoge
olieprijs, die de inflatie aanwakkert. De inflatie loopt komend jaar op naar
maar liefst 3,5 procent, een kwart procent hoger dan eerder werd voorspeld.

Door de tegenvallende cijfers wordt de roep om de geplande btw-verhoging
helemaal of gedeeltelijk van tafel te halen weer luider. VVD-leider Mark Rutte
stelt dat het schrappen van de verhoging van 19 naar 20 procent goed is voor het
consumentenvertrouwen. De sociale partners herhaalden hun pleidooi van eerder
dit jaar.

In politiek Den Haag wordt inmiddels nadrukkelijk nagedacht om de btw-maatregel
te schrappen. Dat kost de schatkist 2 miljard euro, die gevonden zouden kunnen
worden in het ruimere begrotingsoverschot. De beslissing daarover wordt in
augustus genomen.

Dat overschot komt dankzij de aardgasbaten uit op 1,8 procent in 2009. Maar
omdat de inkomsten uit aardgas incidenteel zijn, mag minister Bos (Financiën)
zich niet rijk rekenen.

De economie groeit volgend jaar met 1,25 procent, een half procent minder dan in
maart voorspeld werd. Voor het lopende jaar gaan de rekenmeesters uit van 2,25
procent.

LOAD-DATE: June 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              94 of 185 DOCUMENTS



                                  De Telegraaf

                             12 juni 2008 donderdag

Veel reizigers bang in bus en trein;
Onrustbarend weinig vertrouwen in politie

SECTION: WATUZEGT; Blz. 6

LENGTH: 686 woorden

SAMENVATTING

Het begint erop te lijken dat angst en gevoelens van onveiligheid een vast
onderdeel van ons leven zijn geworden. We zijn minder zorgeloos dan voorheen.
"Ik voel mij niet veilig!" kreet Rita Verdonk toen het kabinet haar beveiliging
terugbracht. Daarin is ze bepaald de enige niet. U voelt zich óók niet veilig!

VOLLEDIGE TEKST:

Moeten we dan maar streven naar een straatbeeld dat wordt overheerst door blauw?
Of door het soort bonkige types dat zich op de beveiliging stort van politici
als 'tante ToN'? Wat u, bijna 2600 deelnemers aan de Stelling van de Dag,
betreft is dat geen slecht idee.

Want liefst 72% van u geeft aan dat hij/zij zich veel veiliger zou voelen als er
meer politie op straat was. En iets meer dan de helft, 52%, heeft er ook geen
bezwaar tegen als er overal camera's zouden komen te hangen. U voelt zich
daarbij kennelijk niet in uw privacy aangetast onder het motto dat een mens met
een goed geweten niets te verbergen heeft.

Partijpunt

Daarmee doet u mevrouw Verdonk, gestoeld op gedeelde ervaring, eindelijk een
bruikbaar partijpunt aan de hand: véél meer politie op straat!

Verbazingwekkend is het dan wel weer dat u in uw antwoord op de open vraag:
'vertrouwt u erop dat de politie u uit moeilijke situaties redt?' vervolgens en
masse van leer trekt tegen de dienaren van hermandad. Volgens u 'heeft de
politie het alleen maar druk met bonnen schrijven, met snelheidsovertreders
beboeten en met camera's laten flitsen'. Het is duidelijk op welk terrein uw
overtredingen liggen. En verder 'zijn ze - de politie - altijd te laat'. Wat een
gigantisch gebrek aan vertrouwen! De politie zou meer moeten doen aan het
uitmeten van haar prestaties.

Terug naar de veiligheid. Is de gedachte dat het vroeger veiliger was een
manifestatie van leeftijd?

Nauwelijks. Onder de WUZ-deelnemers tot 35 jaar voelde 66% zich vroeger
veiliger, van 35 tot 55 jaar 71% en van de 55-plussers kijkt 75% met weemoed
terug naar voorgaande veiliger geachte jaren.

Het is 10 uur 's avonds. Er wordt bij u gebeld. Er staat een onbekende voor de
deur. Doet u open? 'Nee!' zegt 62% van de jongeren tot 35 jaar, 'Nee!' zegt 70%
van de 35- tot 55-jarigen en 'Nee!' zegt 78% van de senioren.

Houd er rekening mee: wie in een onbekend oord 's avonds hulp nodig heeft, stuit
op gesloten deuren. Het is maar goed dat 83% van de WUZ-deelnemers altijd de
mobiele telefoon meeneemt voor noodgevallen.

"Bent u wel eens bang in het openbaar vervoer?" vroegen wij u.

Het gemiddelde van 50% jazeggers betekent niet bepaald een pleidooi voor
milieuvriendelijk reizen. Merkwaardig genoeg voelen de reigers van 35 tot 55
jaar zich het onveiligst met een jazeggerpercentage van 56%. Onder de jongeren
is 49% wel eens angstig, onder de 55-plussers 44%. Waarbij we het wagen te
concluderen dat die laatste groep minder vaak met het ov en vaker met de auto
reist.

Politici hebben recht op beveiliging als ze in hun functie van
volksvertegenwoordiger worden bedreigd. Neemt de dreiging af dan valt de
beveiliging af, dat is bij Verdonk gebleken.

Maar de gewone burgerij, u als WUZ-deelnemers, vallen ook heel wat dreigementen
ten deel. Gemiddeld 14% van de deelnemers aan de stelling is wel eens bedreigd
vanwege zijn/haar overtuiging. En 4% (en één op 25 is beslist niet weinig!) is
wel eens bedreigd omdat zijn seksuele voorkeur een medemens niet zinde.

Vrouwen

Het is overigens opvallend dat het zogenoemde 'zwakke geslacht', de vrouwen,
flink heeft moeten inleveren nu de veiligheid afneemt.

Weliswaar ontlopen mannen en vrouwen elkaar niet erg in hun antwoord op de
stelling - 71% van de mannen en 75% van de vrouwen voelt zich vaker onveilig -
maar de dames hebben hun manier van leven noodgedwongen aangepast. Zo gaat 71%
van de mannen 's avonds alleen de deur uit tegen nog maar 40% van de vrouwen,
31% van de mannen opent de huisdeur voor onbekenden tegenover 14% van de
vrouwen. Het is er al met al niet plezieriger op geworden, in de politiek noch
op straat. En daar helpt geen lieve tantetje aan.

Marianne Janssen

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: November 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              95 of 185 DOCUMENTS



                                  De Telegraaf

                              10 juni 2008 dinsdag

'Historici, wie gelooft ze nog?'

SECTION: WATUZEGT; Blz. 6

LENGTH: 815 woorden


Onder historici is commotie ontstaan over een onderzoek naar de 'geldzucht' van
prins Bernhard. Woorden als 'subjectief', manipulatief' en de 'goed-foutschool'
van Loe de Jong worden gebezigd. We hebben net het tijdperk Fortuyn achter de
rug. Wat de heren historici daarvan 'gebrouwen' hebben, bewijst wat mij betreft
dat geschiedschrijving immer subjectief en manipulatief is. In de
geschiedeniscanon komt de naam Fortuyn in het geheel niet voor. Een soort
'collectieve ontkenning'. Historici, wie gelooft ze nog? Prins Bernhard, rust in
vrede.

Tiel, Frank Orlemans

Gul

Te midden van de voortschrijdende islamisering van Nederland is het een genoegen
te constateren dat ten minste één bewindsman Sinterklaas in ere houdt: minister
Koenders deelt met gulle hand uit. Het is jammer dat hij dat niet, zoals de
goedheilig man, van zijn eigen geld doet, maar van het onze.

Geertruidenberg, L. Verburg

Belang

De politiek steggelt over de reiskosten van de koninklijke familie die ons land
probeert te promoten in het buitenland. En wat doen de ministers zelf? Zij gaan
'op bezoek' in Zwitserland om daar EK-wedstrijden bij te wonen. En wie betaalt
dat? Juist... Wij!

Purmerend, A. Nobel

Vliegtaks

Kan iemand mij uitleggen waarom we binnenkort aan de Néderlandse staat extra
belasting moeten betalen over de totaalafstand die we vliegen? Een vlucht over
Nederlands grondgebied is maximaal 200 kilometer; het merendeel van de
vliegkilometers naar onze bestemming leggen we af boven andere landen die nota
bene helemaal geen vliegtaks heffen.

Capelle a/d IJssel, H.A. de Hoog

Achterlijk

Sinds het aantreden van Balkenende IV blijkt steeds vaker dat in Nederland geen
sprake is van een integrale en integere scheiding tussen kerk en staat, maar
juist van een verstrengeling. De ChristenUnie is weliswaar geen kerkelijk
instituut, maar dat neemt niet weg dat de partij in specifieke levenszaken -
zoals nu, bij embryoselectie - een principieel standpunt inneemt dat
'één-op-één' aansluit bij wat zij binnen haar kerkelijke muren gelooft en
belijdt.

Hierdoor raken democratisch, partijgebonden politiek beleid, een
staatssecretaris met een open oog voor levensnoden en mensen met die problemen
ernstig gefrustreerd. Is dit niet 'achterlijk' in een moderne westerse cultuur?

Den Haag, Lars Sturing

Inefficiënt

Ons openbaar vervoer is inefficiënt; taxi's zijn vaak goedkoper. Je hoeft geen
genie te zijn om te berekenen dat bussen die vier passagiers of minder vervoeren
duurder zijn dan taxi's. Buiten de spits rijdt 70% van de bussen rond met minder
dan vier passagiers (denk aan de hoge brandstofprijzen).

Maar de openbaarvervoerbedrijven verkeren in een monopoliepositie en zoeken niet
naar alternatieven. En de overheid durft de knuppel niet in het 'hoenderhok' te
gooien. Het kan veel goedkoper en milieubewuster, maar dan moet het roer om en
dat willen de bedrijven niet, de bonden ook niet, evenmin als de Consumentenbond
en Rover. En dus verandert er niets...

Duco Douwstra (Voorzitter Utrechtse Taxicentrale)

Stom

Het instituut voor veiligheid en crisismanagement (COT) vindt dat
horecaondernemers zelf hun klanten die buiten gaan roken 'in de hand moeten
houden'. Zo is het! Dan hadden die 'stomme' horecaondernemers maar geen
rookverbod moeten instellen...

Raymond Lobato

Klagen

Sommige mensen vinden dat er 'te veel wordt geklaagd over het feit dat het
slecht gaat met Nederland'. Die mensen hebben het mis. We klagen niet omdat het
hier slecht gaat, de klaagzangen zijn gericht op het feit dat het
gemeenschapsgeld slecht beheerd wordt en niet wordt besteed aan verbetering van
ons leefklimaat. En de politiek blijkt niet bij machte ons, het gewone volk, van
haar beleid te overtuigen.

Doetinchem, J. Liewes

Duur

Hoezo, is de horeca 'te duur'? (Tel.07/06) Afgelopen week was ik in Italië.

Woensdagavond had ik in een Italiaanse 'routier' een dagmenu van vier gangen met
keuze uit maar liefst vijf voorgerechten. Het hoofdgerecht bestond uit een
heerlijke schnitzelkipkarbonade. En er stond een saladebar met wel 25
verschillende lekkernijen. Inclusief dessert, koffie en een halve liter wijn
moest ik 13 euro afrekenen. Vrijdagavond op de terugweg naar huis stopte ik bij
een wegrestaurant in Nederland. Voor een biefstukje met gebakken aardappelen,
een bakje sla, een bakje vla, een limonade en een koffie moest ik 21,75 euro
betalen. Ik vertrok met een hongerige maag en een belazerd gevoel. Kan Horeca
Nederland uitleggen waar 'm dit 'verschil' in zit?

Amersfoort, Wilbert Tool

Waanzin

Professor Smalhout slaat de spijker op de kop in zijn column (Tel.07/06): 'De
boer is de kurk waarop de samenleving drijft'... niet op D66'ers als Brinkhorst.
Juist in deze tijd, waarin de waanzin van 'geldverspillende bureaucraten' de
wereld in geldnood en hongersnood drijft, is zijn rubriek zeer waardevol.

Carla Isselmann

Bos

Het is duidelijk dat Wouter Bos bij Shell heeft gewerkt: hij is geraffineerd.

Amerzoden,

Rien van Glabbeek

LOAD-DATE: June 9, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              96 of 185 DOCUMENTS



                                  De Telegraaf

                              7 juni 2008 zaterdag

'We moeten ons leven anders gaan inrichten...'

SECTION: WATUZEGT; Blz. 2

LENGTH: 809 woorden


Terwijl de aarde langzaamaan naar de maan gaat; natuurrampen, epidemieën,
opwarming, stijging zeespiegel, tekort aan goed drinkwater, overbevolking etc.,
beseffen we te weinig dat het de laatste 40 jaar almaar beter ging. Ik denk dat
we ons nu eindelijk eens moeten gaan realiseren dat de bomen echt niet
doorgroeien tot in de hemel en dat we ons leven misschien iets anders moeten
gaan inrichten.

Katwijk aan Zee, Gideon Kuijt

Dagje uit

Natuurlijk gaat mijn vergelijking enigszins mank. Maar als ik de tegenwoordige
stakingen zie en dat vergelijk met de stakingen van bv. mijn vader van voor de
oorlog in de bouw, dan schiet ik altijd in de lach. Toen: lopen of de fiets,
thuis minder te eten vanwege minder geld. En als je dat dan tegenwoordig ziet:
met de bus naar Den Haag. Petjes, jasjes van de bond! Eten en drinken voor
onderweg. Geheel verzorgd. Het lijkt wel een dagje uit. Wat hebben we het
slecht! Het laat mij alleen maar zien hoe goed we het tegenwoordig hebben.

De Rijp, J.H. Bruijnjé

Geld

Privébasisscholen in opmars. Weer alleen voor de rijken die het onderwijs niet
voldoende vinden. Voor de gewone man die de 12.500 euro niet kan betalen,
bestaat de 'kans' om een beurs aan te vragen. Ik denk dat de kans heel klein is
dat dat ook gebeurt. Rijke mensen worden wijzer, arme mensen steeds dommer. Weer
is het gat groter geworden tussen rijk en arm. Zo zie je maar weer: geld is
macht.

Hardenberg,

Gerrit B.

Asiel

Hoe moet dat voelen wanneer de politiek in een land waar je zo trots op was, nu
weigert serieus in te gaan op je gevoel dat je bedreigd wordt? En dan te
bedenken dat je jarenlang zelf rücksichtslos hebt beslist over het lot van échte
politieke vluchtelingen. Zou het misschien een idee zijn dan maar zelf politiek
asiel aan te vragen... in Niemandsland?

Nijkerk, Truus Jonker

Veilig

We kunnen na gedrochten als de slurptaks, de tickettaks en de verpakkingtaks, nu
misschien een wat zinvollere taks in het leven roepen: de beveiligingstaks. Dan
kunnen ook de politici die wél het beste met Nederland voorhebben veilig over
straat.

Sliedrecht, G.J. Bergwerf

Kerstmis

Als de buschauffeurs nog langer staken, worden er helemaal geen kerstfeestjes
meer gegeven. De koek is dan op en de tolerantie van de miljoenen gedupeerden
ook!

Alphen a/d Rijn, P. Deeleman

Haring

Het verbaast me hoeveel adressen er plotsklaps zijn bij gekomen, voor het
heerlijke zeebanket. Op de gekste plekken zie je de Hollandse driekleur en veel
gekleurde vlaggetjes...

Leidschendam, Jan Romani

Commotie

Wat een krankzinnige commotie rond al dan niet terecht vergoede reiskosten van
Hare Majesteit en andere leden van het Koninklijk Huis. De betreffende bedragen
zijn peanuts vergeleken bij de honderden miljoenen euro's die gedumpt worden in
de beerput die Oeroezgan heet. Laat politiek Den Haag zich daar druk over maken.

Uitgeest, W. Voorham

Ergernis

Minister Hirsch Ballin ergert zich aan Rita Verdonk, ik erger mij aan de domheid
van Hirsch Ballin als deze minister zegt dat het aantal incidenten de laatste
tijd sterk is afgenomen en dat beveiliging derhalve niet meer nodig is. Dan hoef
ik zeker geen gordel meer te dragen, want ik heb de afgelopen jaren geen ongeluk
meer meegemaakt, en dan hoef ik mijn huis ook niet meer op slot te doen, immers,
ik heb de laatste tijd geen inbreker meer in de buurt gezien, evenals het op
slot zetten van mijn auto of fiets, want die is nog nooit gestolen.

Hoofddorp,

Yvonne van der Wal

Omdraaien

De ergernis van al die telefonische aanbieders kun je ook omdraaien door
vriendelijk te vragen "heeft u even 'n momentje?" en dan de telefoon naast je
neerleggen. De meesten houden het niet zo lang vol en verbreken zelf de
verbinding, en terugbellen doen ze dan ook niet meer.

Ossendrecht, Wil Keller

Decadent

Wat een beschamende decadentie! Voor &euro;137.000 kan men een ruimtereis maken.
Maar alleen voor mensen die geen enkel normbesef hebben. Dat er zoveel armoede
en leed op de wereld is, daar hebben zij maling aan en aan verspilling van
energie en het verpesten van het milieu hebben zij lak. En de eigenaren van Your
Galaxy hebben maar een credo: het Geld! O, wat zijn we dan gelukkig.

Zuid-Scharwoude,

familie Bosma

Festijn

Sinterklaas komt dit jaar aan in Almere. Het wordt een heel festijn met een
extra lange tv-uitzending. Misschien is het een goed idee om de GVB-medewerkers
uit Amsterdam daarbij uit te nodigen? Die worden van hun kerstfeest beroofd
omdat alles weer zo nodig multiculti moet. Sinterklaas geeft ze misschien toch
nog een beetje het idee dat ze in NEDERLAND wonen.

Geertruidenberg, L. Verburg

Voorbeeld

Het grondwettelijk gerechtshof in Turkije is een voorbeeld voor Europa.
Scheiding van kerk en staat moet te allen tijde vooropstaan. Dit wordt in Europa
niet serieus genomen. Mijns inziens is dit een voorwaarde om in de toekomst
vreedzaam met elkaar samen te leven. Daar kunnen ze hier nog iets van leren.

Delft, mw. Dokman

LOAD-DATE: June 6, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              97 of 185 DOCUMENTS



                                  De Telegraaf

                              3 juni 2008 dinsdag

'Respecteer het leven van een ander'

SECTION: WATUZEGT; Blz. 6

LENGTH: 843 woorden


Blij toe dat ik indertijd zelf niet als 'fout' embryo ben vernietigd; want
hoeveel buitenstaanders zouden blindheid niet als ondraaglijk lijden
bestempelen? Ik ben het met professor Galjaard eens dat we ons met
embryoselectie op risico's, op een hellend vlak bevinden. Trouwens, die risico's
worden ook veel te zwaar ingeschat, want een draagster van het gen voor
verhoogde kans op borstkanker kan natuurlijk ook een zoon krijgen, en die heeft
daar dan verder geen last van. Bovendien is bij een volgende generatie de
medische wetenschap verder geavanceerd, zoals ook is gebleken voor een van onze
dochters die mijn 'foute' gen erfde. Mijn mening: in onze democratie moet ieder
kunnen beslissen over zijn eigen leven, maar respecteer het leven van een ander.

Nijkerk, Truus Jonker

Horrorscenario

Heren, stel nu eens, het is maar een boze droom hoor, dat er een zeer ernstige
erfelijke ziekte zou bestaan die van vader op zoon wordt doorgegeven en waarbij
het vrijwel zeker is dat ons populaire mannelijke lichaamsdeel daar het
slachtoffer van is. Het op jeugdige leeftijd preventief amputeren van dit
voortplantingsorgaan is de enige oplossing. Tenzij er, dankzij de wetenschap,
een selectie plaatsvindt van cellen, die het doorgeven van deze ziekte kan
stoppen en die de amputatie zou kunnen voorkomen. Amputatie, een horrorscenario
voor de heren. Voor de dames blijft het - als het aan de ChristenUnie ligt -
anno 2008 helaas zeer bittere realiteit. Levenslange angst of verminking van de
vrouw. Je zal het maar op je geweten hebben...

Amsterdam,

Jan Willem Duns

Winkeldiefstal

Het is niet de bedoeling om de ellende van winkeldiefstallen te bagatelliseren,
maar zou het niet preventief werken als die winkeliers en hun medewerkers eens
wat meer aandacht zouden besteden aan die binnenlopende klant in plaats van aan
elkaar, hun mobieltje, hun vriendjes, hun weekendbelevenissen, hun krant en al
die andere zaken waarvoor ze NIET in hun winkel staan? Je moet tegenwoordig vaak
wel erg je best doen om te kunnen afrekenen.

Rotterdam, Jos Thomasse

PvdA

Waar staat de 'A' in PvdA voor? M'n pa zei vroeger voor Armoe, later voor
Academici en toen voor Allochtonen, inmiddels is pa overleden. Ik ben er nu zelf
achter: het is de Partij van de Aanslag. Zou minister Bos wel beseffen dat btw
uiteindelijk door de consument, die door arbeid z'n geld verdient, wordt
opgebracht? Was het eens: 'Arbeid adelt', nu is het 'Wie arbeidt betaalt'.

De Lier, Dirk Weers

Voedselcrisis

Terwijl het voedseltekort als een 'stille tsunami' (Tel. 31/05) de
wereldbevolking bedreigt, zetten we hier in Nederland vruchtbare akkers onder
water; in het jargon van de milieufanaten heet dit 'aan de natuur teruggeven'.
Deze handelwijze is niet alleen arrogant, door een beetje voor God te spelen,
maar ook immoreel.

Wormer, L.A.Oord

Feestdag

Verkeersminister Eurlings heeft de strijd met zijn collega Bos van Financiën
gewonnen en de afschaffing van de bpm per 2018 veiliggesteld. Grote euforie
alom: volgens deskundigen is dit een feestdag voor de automobilist! Maar is dat
wel zo? Want tussentijds kan nog wel van de nu geplande marsroute worden
afgeweken als zich onvoorziene effecten (lees: te weinig belastinginkomsten)
voordoen (Tel. 31/05). Dankzij de eeuwige geldhonger van onze overheid weet die
'feestende' automobilist nu al dat die marsroute in zijn nadeel zal gaan
afwijken. De feestdag eindigt dus weer met een kater...

Hazerswoude-Rijndijk, Ronald Heibloem

Deltaplan

Het CDA wil een nieuw Deltaplan. Kan vanuit de brandstofaccijns,
kilometerheffing en CO2-heffing (ipv bpm) makkelijk betaald worden en we zijn er
al op voorbereid. Nu alleen hopen dat Duitsland en België ook hun kustlijn
ophogen anders komt het water via de buren (achterdeur) toch binnen. Anders
moeten we er maar van uitgaan dat voor het buitenland een andere
zeespiegelstijging geldt.

Almere, R.M. Duijne

Ontwikkelingsgeld

De beste garantie voor het voortbestaan van het ontwikkelingsgeld voor de
derdewereldlanden is het bestaan van Nederland zelf. Derhalve zou het logisch
zijn om een groot deel van dit geld te besteden aan veiligheidsmaatregelen tegen
het oprukkende water.

Breezand, A. Meester

Den Haag

Tegenwoordig zetelen in Den Haag het kabinet en de leden van de Tweede Kamer.
Vroeger zat daar nog een volksvertegenwoordiging.

Huizen, R.H. Schuijt

Boetes

Oom agent heeft gelijk, het verhogen van de boetes zorgt niet voor meer
verkeersveiligheid. Eigenlijk zouden we het systeem van beprijzing moeten
veranderen. Scheidt het bedrag in een laag, vast en een variabel,
inkomensafhankelijk, deel. Het is te gek voor woorden dat een misstap, in
verhouding, financieel grotere gevolgen heeft als je buidel niet zo goed gevuld
is. Waarom moet de impact verschillend zijn? Het is een rib uit je lijf als je
voor een verkeersovertreding een vijfde deel van je salaris moet afdragen. Maar
datzelfde bedrag telt iemand fluitend neer als hij behoort tot de
grootverdieners.

Purmerend, J.C. Fischer

Bpm

De bpm behoort per 2018 tot het verleden. Zeer waarschijnlijk het autorijden
voor Jan Modaal ook tegen die tijd !

Heerlen, Sjaak Peeters

LOAD-DATE: June 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              98 of 185 DOCUMENTS



                                  De Telegraaf

                              2 juni 2008 maandag

Oproep Ratelband: Boycot regels;
'Tijd voor  massief  verzet   tegen de  staat'

SECTION: BINNENLAND; Blz. 3

LENGTH: 520 woorden

SAMENVATTING

door Martijn Koolhoven      ARNHEM, maandag      Succesgoeroe Emile Ratelband
gaat burgers, onder andere in seminars, oproepen tot burgerlijke
ongehoorzaamheid om zo massaal in verzet te komen tegen de grootste irritaties
van Nederland: de alsmaar uitdijende files, de torenhoge benzineaccijnzen, de
btw-verhoging, de vliegtaks, verpakkingstaks en al het overige 'overheidsfalen'
waardoor de burgers steeds meer in het nauw komen.

VOLLEDIGE TEKST:

"Ik zeg: U, hardwerkende Nederlanders, U bent de Staat der Nederlanden, niet dat
stelletje in Den Haag. Wij zijn er niet voor hén, zij zijn er voor óns, zij zijn
ónze dienaren! Het is tijd voor een massief verzet", aldus de voorman van het
positieve denken.

In seminars moedigt Ratelband burgers aan hun ongenoegen massaal te laten
blijken. Bijvoorbeeld door:

1. De komende drie maanden géén motorrijtuigenbelasting te betalen ("Je staat
toch in de file en de miljarden die de overheid met deze autobelasting ophaalt
gaat aan heel andere dingen op");

2. Massaal de vluchtstroken gebruiken om meer asfalt te benutten. "In elk geval
twee kilometer vóórdat je bij een afslag komt";

3. Spitsstroken gebruiken, ook buiten de spits. "Als ze zijn afgesloten: zelf
openbreken";

4. Je niet houden aan de maximumsnelheid als er geen controle is. "Elkaar via de
koplampen waarschuwen voor snelheidscontroles";

5. Agenten met laserguns aanspreken op hun Nederlanderschap: "Waar bent U mee
bezig? U bent ook burger!";

6. Iedereen moet bezwaar maken tegen elke bekeuring. "Altijd voor laten komen.
Dan loopt het systeem vast";

7. Vrijwillig met oneven kentekens op oneven dagen niet de weg opgaan en
datzelfde doen met even kentekens op even dagen. "Eigen bijdrage burger voor
oplossen fileprobleem omdat de overheid incompetent is";

9. Als je je auto minimaal een week niet gebruikt, afmelden bij de RDW;

10. Massaal protest tegen gebruik van de vluchtstrook door AA-kentekens (leden
Koninklijk Huis) en ministers onder begeleiding van de politie. "Vluchtstrook
blokkeren zodat deze hoogwaardigheidsbekleders kunnen voelen hoe het is om stil
te staan";

Verdrievoudigd

Ratelband: "In 1978 was een vat ruwe olie van 169 liter $98. Een dollar koste
toen Hlf. 3,60. In 2008 kost een vat ruwe olie $125 en kost de dollar,
teruggerekend, Hlf. 1,50. Dat betekent dat de olieprijs is gehalveerd en de
benzineprijs is verdrievoudigd, en dan reken ik de inflatie nog niet eens mee!"
(Deskundigen wijzen er overigens op dat na inflatiecorrectie dit rekenvoorbeeld
niet meer opgaat, red.).

"De overheid is de enige inflatiebezorger. Alles is goedkoper geworden, alleen
door overheidsingrijpen wordt alles duurder. Ik kan een foto ontwikkelen voor
negen eurocent, gratis internetten, gratis bellen, gratis de krant lezen, noem
maar op. De enige plek waar het goedkoper is geworden, is bij het bedrijfsleven.
De overheid was al een gezwel, maar het is nu een kankergezwel geworden."

Ratelband vervolgt: "Vanuit de burgers moet het verzet komen, als je je vrouw zo
behandelt zoals de overheid haar burgers behandelt, dan beland je in de
gevangenis. Het is tijd voor een harder optreden tegen de overheid."

LOAD-DATE: June 1, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              99 of 185 DOCUMENTS



                                  De Telegraaf

                              31 mei 2008 zaterdag

FRANSE FURIE;
"Dit is weer het tijdperk   van de kleine spelers"

SECTION: EKSPECIAL; Blz. 16

LENGTH: 966 woorden

SAMENVATTING

Ontboezeming van een fotograaf die al meer dan twintig jaar het topvoetbal op de
voet volgt: "Die Ribéry is een verschrikking. Op een gegeven moment weet je van
de meeste voetballers wel hoe ze bewegen. Maar deze man blijft verrassen. Als je
denkt dat je hem hebt gevangen, is hij het beeld al weer uit."    Mark van
Bommel moet glimlachen om de complimenteus positief bedoelde klaagrede van de
beeldende boodschapper. Het is de ochtend na de thuiswedstrijd tegen Zenit
Sint-Petersburg (1-1). De Limburger weet precies om welk moment het ging. "Die
pirouette in de eerste helft. Weergaloos."

VOLLEDIGE TEKST:

MÜNCHEN - Het was de combinatie van de versnelling en de perfecte balbeheersing
die een golf van bewondering teweegbracht in de Allianz Arena. Ribéry is niet
groot: 1 meter en 70 centimeter. Geconfronteerd met enkele hedendaagse
soortgenoten, Iniesta, Messi, Krkic, Fabregas, Sneijder, zegt hij: "Ze zijn niet
groot, maar kunnen alles met een bal. Ja, je zou kunnen zeggen dat dit weer het
tijdperk is van de kleine spelers."

Als Bayern München een paar weken later kampioen van Duitsland wordt,
verspreiden de media een geur van wierook. 'Merci Ribéry' kopt het boulevardblad
Bild. Moraal van het verhaal: de Franse wervelwind heeft in één seizoen zowel de
Bundesliga als Bayern München weten te veranderen. Voorzitter Karl-Heinz
Rummenigge noemt de duurste aankoop in de clubhistorie (25 miljoen) een
attractie. "We hebben het circus naar München gehaald."

"Soms zit hij vast tussen drie mensen en komt-ie er toch uit", analyseert Van
Bommel de grootste specialiteit van Ribéry. "Ik ken er niet veel die op zo'n
hoge snelheid de juiste keuzes en bewegingen maken. Zulke spelers zijn alleen af
te stoppen door ze neer te schoppen. Maar meestal raak je hem niet, omdat hij te
snel is. En hoe je hem ook aanspeelt; hij maakt er een goede bal van. Ik zeg je:
hij wordt één van de drie beste spelers ter wereld."

Het aardige is dat Ribéry daar zelf niet zo over nadenkt. Nu hij een arrivé is,
wil de wereld zijn gave tot in detail ontleden. Maar aan de Fransman moet geen
stijl worden toegeschreven, vindt hij. "Ik speel puur op gevoel. Ik jaag op de
bal en wil gevaar stichten. Dat is eigenlijk het enige."

In Nederland klaagden talentvolle voetballers wel eens over het feit dat met het
bereiken van de volwassenheid hun creativiteit opdroogde; vaak het gevolg van
trainers die op de collectiviteit hamerden. Ribéry kreeg in de Franse ploeg de
ruimte om zichzelf te blijven. "Ik heb met de bondscoach afgesproken dat ik een
vrije rol heb. De enige opdracht die ik meekrijg, is in de buurt van de bal te
zijn, zodra we die hebben."

Hij debuteerde kort voor het WK in 2006, uitgerekend als invaller voor Zidane,
die zijn honderdste interland speelde. Vervolgens groeide Ribéry uit tot
smaakmaker. "Toen Frankrijk in 1998 wereldkampioen werd, was ik vijftien. Ik
sprong met mijn vrienden door de straten en begon na elke overwinning harder te
schreeuwen. Acht jaar later zat ik opeens aan het ontbijt met de spelers die
mijn idolen waren. Ik ben als een raket gekomen. Maar ik werd fantastisch
opgevangen en heb daardoor nooit enige druk gevoeld. Ik kon onbevangen spelen.
Dat gaf een heerlijk gevoel."

Zijn populariteit in Duitsland is enorm. "Franck is een open, humoristische
jongen; op een leuke manier gek. Die heb je er graag bij", vertelt Van Bommel.
Ribéry staat bekend om zijn kleedkamerkolder. Stropdassen doorknippen, shampoo
in schoenen; dat werk. "Ik hou van mensen en ik hou van grappen", luidt de
simpele verklaring van de hofnar, die werd geboren in de soberheid van een arme
havenstad, als zoon van een grondwerker en een schoonmaakster.

Een paar minuten later zal hij zelf zijn woorden illustreren. Beroepshork Oliver
Kahn houdt zich bij de poort doof voor de tientallen verzoeken van supporters en
stampt arrogant voorbij. Ribéry neemt rustig de tijd voor iedereen. Als Bayern
FC Hollywood is, is Ribéry de gebochelde van de Notre Dame. Het uiterlijk van
filmster of prins is weggelegd voor anderen, maar juist hij is de edelmoedigheid
zelve. En daarom het meest geliefd.

"Ik heb een mooi beroep en verdien er zelfs een grote som geld mee. Maar
daardoor besef ik ook elke dag opnieuw dat ik verdomd veel geluk heb gehad. Mijn
leven is niet gemakkelijk verlopen. Ik herken mezelf in de mensen die hier
dagelijks voor de deur staan. En zij herkennen in mij waarschijnlijk de gewone
man uit de straat. Als ik geen voetballer was geworden, zou ik nu nog steeds
samen met mijn vader in de bouw hebben gewerkt."

Op tweejarige leeftijd werd zijn gezicht al voor het leven getekend. Zijn ouders
raakten betrokken bij een ernstig auto-ongeluk. Ribéry vloog door de voorruit.
Afschrikwekkende krassen van slaap tot onderkaak herinneren hem er nog dagelijks
aan. De bijnaam Scarface was snel gevonden. Fans van tegenstanders maakten hem
uit voor Quasimodo. Maar nu weet hij: "Ik ben sterker geworden door alle
pesterijen. Vandaar dat ik mijn litteken koester."

Hij stond te boek als een slechte leerling, werd van school gestuurd en voldeed
evenmin in de jeugdopleiding van Lille. Wat volgde, was een rusteloze rondgang
langs geboorteplaats Boulogne-sur-Mer (vierde divisie), Alès (derde divisie),
Brest (als semi-prof), Metz, Galatasaray en Olympique Marseille.

Ondertussen bekeerde hij zich tot de islam na het huwelijk met een Marokkaanse.
"Na al die roerige jaren zocht ik rust. Die vond ik in het geloof", zegt Ribéry,
die vijf keer per dag bidt. Hij nam zich voor altijd vriendelijk en
bereidvaardig te blijven, ook al neemt de druk van zijn bestaan als
topvoetballer jaarlijks toe. Ribéry is bij uitstek de man die zijn afkomst nooit
zal verloochenen. "Wat mij is overkomen, geeft aan dat in voetbal alles mogelijk
is. Dat je dromen kunt verwezenlijken, ook al is de weg erg lang."

LOAD-DATE: May 30, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              100 of 185 DOCUMENTS



                                  De Telegraaf

                              30 mei 2008 vrijdag

'Donner 'besteelt' gewone werkman!'

SECTION: WATUZEGT; Blz. 6

LENGTH: 854 woorden


Het plan van minister Donner om werknemers die na hun 65e doorwerken, te belonen
met 5 procent extra aow per doorgewerkt jaar, pakt slecht uit voor de gewone
man. Hij is meestal reeds op zijn 15e begonnen met werken, kampt dikwijls met
gezondheidsproblemen en is blij als hij op z'n 62e in de vut kan. Voor die
nieuwe regeling van Donner komen alleen maar 'afgestudeerden' in aanmerking.
Tussen hun 25e en 30e jaar rondden ze hun studie af om deel te gaan nemen aan
het arbeidsproces. Hun werk is meestal niet zwaarder dan het 'versjouwen' van
een A4'tje en een notitieboekje. Dát hou je wel vol tot je 70e! Het zou
eerlijker zijn als iedereen die veertig jaar heeft gewerkt (en premie betaald)
wordt beloond voor elk jaar dat hij of zij extra werkt.

Rossum, J.H. Jonkerman

Opknappen

Het kabinet stelt 1,3 miljoen euro beschikbaar om Palestijnse gevangenissen op
te knappen (Tel.29/05). Is het werkelijk nodig dat wíj, de Nederlandse
belastingbetalers, dit betalen? Wanneer stelt een ander land nou eens geld
beschikbaar voor dit soort 'onzin'? Volgens mij zouden we dat geld goed kunnen
gebruiken voor bijvoorbeeld de kinderopvang. Wellicht klinkt dit onnozel - en
dat spijt me dan - maar ik hoop dat iemand mij dit kan uitleggen, want ik snap
niets meer van de besluiten van dit kabinet.

Zoetermeer, L. Barnhoorn

Herfkens

Mevrouw Herfkens is verbijsterd door het verzoek van onze regering om zo snel
mogelijk de subsidie, die haar ten onrechte is toegekend, terug te storten. Zou
het mogelijk zijn dat Herfkens 'pro Deo' een lezing houdt voor ondernemend
Nederland om uit te leggen hoe ze 'dit kunstje heeft geflikt'? Bij ondernemers
valt namelijk iedere maand een stortvloed aan blauwe enveloppen op de deurmat,
die ze (ook) niet graag betalen. Er valt dus blijkbaar heel wat te leren van
deze handige 'mevrouw'.

Menaldum,

Ferry W. Dijkstra-Voerman

Arrogantie

Karel van de Graaf ontvangt een half miljoen euro 'gemeenschapsgeld' omdat hij
is opgestapt bij de AVRO (Tel.29/05). "Dit zijn normale vergoedingen in de
omroepwereld", zo luidt het commentaar van Van de Graaf. Wat een arrogantie.
Wordt het geen tijd om deze graaierij eindelijk aan te pakken? En als dat niet
blijkt te lukken, moeten we massaal ons lidmaatschap opzeggen van de publieke
omroepen. Dan vallen ze terug naar C-status en hebben ze geen geld meer om dit
soort 'simpele zielen' een 'Hollywoodleven' te geven.

Den Helder, J.G Vos

Zweet

Hulde aan al die mensen en bedrijven die de kleine Quinten gaan helpen. De
gemeente Zwolle wens ik een tropische zomer toe. En mocht de airco op de
werkplek van de ambtenaren uitvallen, dan kunnen zij het 'luie zweet' eruit
zweten. Dat is iets wat Quinten helaas niet kan... afkoelen.

Hilversum, R. Trappenburg

Honger

Boze boeren sproeien verse melk over hun landerijen, de voedselprijzen stijgen
wereldwijd en ondertussen sterft er elke tien seconden ergens op deze aarde een
kind van de honger. Nú weet ik het zeker: er lopen veel meer gekken buiten de
inrichting, dan dat er in zitten.

Den Haag,

Johan de Korte

Blunder

De overheid maakt de ene na de andere blunder. Dat kost de belastingbetaler weer
handenvol geld. Waarom vergoeden ze hun fouten niet uit hun eigen portemonnee.
Ze verdienen genoeg. Wedden dat ze dan minder vergissingen maken en dat ze beter
opletten waaraan ze hun geld uitgeven. Beter nog: loon naar werken!

Hardenberg, Gerrit B.

Taks

Onze 'regeerders' hebben een nieuwe benaming voor 'woekerbelastingen' en wel
taks (lees: belasting). Milieubelastingen worden in rap tempo uit 'politieke
mouwen geschud,' maar door het taks te noemen, denkt men de Nederlander wederom
te kunnen bedotten. Taks komt wellicht vriendelijker over dan belasting. Dus
heet de bpm voortaan CO2-taks, er komt milieutaks op reclamefolders en op
verpakkingsmateriaal en ongetwijfeld volgen er binnenkort meer 'taksen'. In de
jaren tachtig 'verloor de wereld plotsklaps grote delen bos door zure regen', zo
hielden de overheden ons destijds voor. Er werden belastingen bedacht om dit
'leed' te voorkomen en dat heeft geholpen: wég zure regen. In de jaren negentig
was er 'een gat in de ozonlaag' dus kwamen er nieuwe belastingen en... wég gat
in de ozonlaag. Nieuwe milieubelastingen zijn overbodig. We moeten nog steeds
'zure regen-' en 'ozonlaagbelasting' ophoesten, ofschoon de problemen zijn
opgelost. Handhaaf daarom deze woekerbelastingen, die kennelijk voldoende
bescherming bieden.

Utrecht, R. Advokaat

Imago

De Belastingdienst is weer de fout ingegaan. Eerst werd de hand gelicht met
toeslagen, nu weer zijn foutieve ib-aanslagen verzonden. De fiscus kan dit niet
afwentelen op de burger. Laatstgenoemde is verplicht voor 1 april 2008 aangifte
te doen en mag ervan uitgaan dat die correct wordt verwerkt. Als dit niet
'automatisch' lukt, moet het maar handmatig. Dat kost meer tijd, en die tijd
ontbreekt omdat de politiek te veel eisen stelt. De staatssecretaris moet
heldere afspraken maken, zodat het imago van de dienst verbetert.

Hilversum, G.P. Klarenbeek

Rubriek

Als het kabinet deze rubriek eens zou lezen en er wat mee zou doen (in de vorm
van beleid en/of daadkracht), dan zou Nederland er een stuk beter uitzien.

Zeist, Frans de Boer

LOAD-DATE: May 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              101 of 185 DOCUMENTS



                                  De Telegraaf

                              30 mei 2008 vrijdag

Keurmeester jubileert

SECTION: STAN HUYGENS JOURNAAL; Blz. 4

LENGTH: 370 woorden


Zoals wijnschrijver Hubrecht Duijker de gewone Nederlanders aan de wijn kreeg,
zo bedient Ronald de Groot sinds 1988 met zijn wijnblad Perswijn het groeiende
leger wijnhobbyisten. De bedrijfsarts was indertijd voorzitter van de
keuringscommissie voor dienstplichtigen in Amsterdam. "Het blad was aanvankelijk
liefdewerk oud papier. Ik deed het naast mijn werk, tot mijn afscheid van
Defensie in 2005", vertelde De Groot, tijdens een lunch ter gelegenheid van het
twintigjarig bestaan in het Amsterdamse restaurant VandeMarkt.

Samen met zijn zoon Sjoerd en andere medewerkers keurt de langharige wijnkenner
jaarlijks duizenden wijnen. Sinds hij zich fulltime aan Perswijn kan wijden,
zijn ook tal van wijnbeurzen opgezet, zoals Sterrenwijn, Bubbles on the Beach en
Rosé aan Zee. Binnenkort kan men in supermarkten ook speciale halslabels
aantreffen op flessen die door het blad zijn geselecteerd.

"Nee, we zijn niet omkoopbaar. Anders nemen lezers je op termijn niet meer
serieus", bezwoer De Groot tijdens de aangename lunch. Zo trakteerde
patron-cuisinier Gerrit Jan Bos, een gymnasiast en oud-rechtenstudent, onder
meer op Yperse hennenpot, huisgerookte zeebaars en Texels lam met allerlei
boontjes.

Onder de gasten was ook medeoprichter Karel de Graaf, tegenwoordig wijnagent en
wijnmaker in de Bourgogne. Bij het voorgerecht werd zijn uitstekende witte 2004
Les Narvaux geschonken. Jammer genoeg bezit hij maar een halve hectare. "Ik zou
wel meer willen, maar dat kost in Meursault minimaal een miljoen euro per
hectare", aldus De Graaf, die zijn eerste geld verdiende als uitgever van
examenbundels en tot 1992 bij Perswijn betrokken was. "Ik kwam Ronald tegen in
een wijnbar en heb hem toen geïntroduceerd bij een proefclub", blikte De Graaf
terug. Hij vertelde nog dat Hubrecht Duijker bezig is om een club op te richten
van Nederlandse wijnmakers.

De charmante eigenares Talita Teves van veilinghuis Glerum keek vooruit naar
haar grote wijnveiling volgende week. "De vorige heeft zo'n 300.000 euro
opgebracht", vertelde Teves. Tijdens de lunch kon ze meegenieten van wijnen die
De Groot uit zijn kelder had opgediept, zoals rode Château Haut-Bages Libéral en
rode Château Montus Madiran. Uiteraard uit het jaar 1988...

LOAD-DATE: May 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              102 of 185 DOCUMENTS



                                  De Telegraaf

                              28 mei 2008 woensdag

Verhagen dreigt met rechter in strijd huurgeld;
Herfkens:  Ik was wat  slordig

SECTION: BINNENLAND; Blz. 3

LENGTH: 339 woorden

SAMENVATTING

Van onze parlementaire redactie      DEN HAAG, woensdag      Minister Verhagen
(Buitenlandse Zaken) zal UNDP-topvrouw Eveline Herfkens nog eenmaal vragen om de
huursubsidie die zij ten onrechte heeft ontvangen, terug te betalen. Geeft ze
aan die oproep geen gehoor, dan stapt Verhagen naar de rechter.

VOLLEDIGE TEKST:

In een brief die Verhagen gisteren naar de Tweede Kamer stuurde, houdt hij zich
nadrukkelijk op de vlakte over de actie die hij kan ondernemen tegen de
oud-minister van Ontwikkelingssamenwerking. Herfkens had kunnen weten dat ze de
280.000 dollar huursteun niet mocht accepteren, maar tegelijkertijd had
Buitenlandse Zaken het geld niet mogen verstrekken, wat het lastig maakt de som
terug te vorderen.

Tegelijkertijd is in het rapport van de UNDP dat maandag verscheen sprake van
een nieuw feit, waar Verhagen zich aan vastklampt. Herfkens heeft namelijk
getekend voor de VN-regels waarin staat dat ze geen geld van derden mag
aannemen. Ze had dus niet alleen kúnnen maar ook móéten weten dat ze geen recht
had op de huursteun. Op grond van die passage zet Verhagen in op "gehele of
eventueel gedeeltelijke terugbetaling".

De kans dat Herfkens uit zichzelf zal betalen lijkt klein want zij vindt niet
dat zij een schuld aan Nederland heeft. Ze geeft wel toe dat ze slordig is
geweest. "Maar deze slordigheid was geen reden (voor de UNDP) om ooit aan mijn
integriteit te twijfelen."

VVD-Kamerlid Boekestijn is verheugd over deze eerste stap van Verhagen maar hij
is er nog niet gerust op. "Er moet nu wel wat gebeuren: één zwaluw maakt nog
geen zomer." Herfkens zou er volgens de liberaal goed aan doen om zelf contact
op te nemen met Buitenlandse Zaken. "Dat zou wel zo chic zijn."

SP'er Irrgang wilde voordat hij de brief van Verhagen ontving nog een spoeddebat
aanvragen, maar ziet daar nu vanaf. "Het is winst dat hij nu iets gaat doen. Wat
mij betreft moet het niet op een schikking uitlopen, want gewone burgers krijgen
in zo'n geval ook geen schikking aangeboden. Hier moet een voorbeeld gesteld
worden."

LOAD-DATE: May 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              103 of 185 DOCUMENTS



                                  De Telegraaf

                              24 mei 2008 zaterdag

Selectie lokt toerist naar de Veluwe

SECTION: BINNENLAND; Blz. 7

LENGTH: 105 woorden


Van onze correspondent

HOENDERLOO, zaterdag

De Veluwe kan zich door het neerstrijken van het Nederlands elftal in Hoenderloo
komende week verheugen op een forse stijging van het aantal toeristen.

Directeur Wilco de Jong van het Veluws Bureau voor Toerisme is helemaal in zijn
nopjes dat Marco van Basten voor zijn bosrijke omgeving heeft gekozen om zijn
spelers vlak voor de start van het EK even tot rust te laten komen.

"We merken gewoon dat Oranje bij veel mensen tot de verbeelding spreekt. Als de
voetballers hierheen komen, wil de gewone Nederlander dat ook. We rekenen op een
kleine tien procent extra bezoekers", glundert De Jong.

LOAD-DATE: May 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              104 of 185 DOCUMENTS



                                  De Telegraaf

                              23 mei 2008 vrijdag

"Geef nú het kwartje van Kok terug!";
Benzineprijs maakt kloof tussen arm en rijk groter

SECTION: WATUZEGT; Blz. 6

LENGTH: 671 woorden

SAMENVATTING

De olieprijzen dreigen torenhoog te gaan stijgen. Beursanalisten en
oliespeculanten achten het niet ondenkbaar dat de prijs voor een vat ruwe olie
voor het einde van dit jaar de 200 dollar nadert. De benzineprijs zou dan gaan
uitkomen op &euro;2 per liter. Tenminste, als de overheid stug blijft vasthouden
aan het grote aandeel heffingen, accijns en btw dat in de overheidsbuidel dient
te verdwijnen. Daar komt nog bij dat de gasprijs is gekoppeld aan de olieprijs.
De burger is de dupe.

VOLLEDIGE TEKST:

De burger, en dat bent u, met ruim 5400 WUZ-deelnemers aan onze Stelling van de
Dag, toont zich oprecht verontwaardigd. "Autorijden wordt te duur voor mij",
vreest 77% van de deelnemers. En aangezien alleen de 55-plussers, als grootste
groep privérijders, aangeven dat zij minder zouden kunnen rijden, gaat u wegen
zoeken om toch de weg op te kunnen gaan.

Vakanties

U gaat bezuinigen. En masse. Liefst 77% van de deelnemers ziet geen andere
uitweg. Waarop? De deelnemers tot 35 jaar noemen als drie belangrijkste posten
kleding, uitgaan en vakanties.

De 35- tot 55-jarigen zullen ook minder besteden aan vakanties en kleding, maar
geven als derde bezuinigingspost aan dat zij familie en vrienden buiten de stad
minder zullen gaan bezoeken. Ook de 55-plussers gaan wat minder geld aan de
vakantie uitgeven en zij noemen als tweede en derde bezuinigingspost de
familiebezoeken en abonnementen. Zodat uiteindelijk ook uw geliefde dagblad
onder de benzineprijzen zou moeten gaan lijden.

Het zal weinigen verbazen dat 95% van de deelnemers aan de Stelling een auto
bezit. En dat zijn dan niet, zoals sommige medelezers meenden te moeten sneren,
'zakelijke leasebakrijders'. Want 53% van de deelnemers gebruikt zijn of haar
auto vooral voor privédoeleinden, 4% heeft de auto voornamelijk voor het werk en
43% van de deelnemers gebruikt de auto zowel zakelijk als privé.

In totaal denkt 36% van alle deelnemers dat hij/zij wel wat minder kilometers
zou kunnen maken, maar het zou het leven een stuk ingewikkelder maken. Het
openbaar vervoer is lang niet voor iedereen een optie: slecht te bereiken, rijdt
te weinig en vooral te onregelmatig.

"Ik ben nu, ondanks de files, eerder thuis dan wanneer ik met het ov ga en twee
keer moet overstappen", verklaart een lezer.

Het hoofdstuk overheid binnen onze vraagstelling brengt u allen tot ongekende
verontwaardiging. Liefst 95% van de deelnemers vindt het zéér onterecht dat de
overheid zo'n groot aandeel van de benzineprijzen opeist, 85% vindt het
schandelijk dat de gasprijs met de olie meestijgt. Ruim zestig jaar na de Tweede
Wereldoorlog hebben sommige Nederlanders nog steeds de neiging een Duitser 'mijn
fiets' terug te vragen. Het 'kwartje van Kok' begint zo langzamerhand op die
fiets te lijken. Aandachtpunt voor politici: 96% van de deelnemers aan de
Stelling van de Dag voelt zich bedrogen door het feit dat die heffing, die
indertijd als tijdelijke heffing is gepresenteerd, geruisloos is overgegaan in
een blijvende heffing. Dat kwartje van Kok moet terug. Nú!

En als we toch in Den Haag verblijven: 90% van de deelnemers aan de Stelling
voelt zich in de Tweede Kamer niet vertegenwoordigd op het terrein van de
energiepolitiek. En 6% weet eigenlijk niet of zijn mening wordt uitgedragen in
's lands voornaamste vergaderzaal. Hier ligt dus een schone kans voor de
politieke partijen.

Een ding is zeker: de stijgende benzineprijzen houden u niet alleen bezig omdat
het geld uw portemonnee uitvliegt, maar ook omdat u zich als sociaal bewogen
burger zorgen maakt over het feit dat de kloof tussen arm en rijk groter wordt.

Autorijdend Nederland zal de elite gaan vormen, behoeftig Nederland heeft de
auto op de stoep staan maar kan hem niet meer gebruiken. Er zal vereenzaming
optreden als familie en vrienden niet meer bezocht kunnen worden, Jan Modaal is
weer de klos en de auto wordt het statussymbool van de bevoorrechte rijken.

Marianne Janssen

Vandaag is er weer een

Stelling van de Dag. U kunt eraan meedoen

van 11.30 tot 15.30 uur

via www.telegraaf.nl of www.wuz.nl.

LOAD-DATE: May 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              105 of 185 DOCUMENTS



                                  De Telegraaf

                             22 mei 2008 donderdag

Passie

SECTION: BINNENLAND; Blz. 3

LENGTH: 231 woorden


Een land waar bijna iedereen werk heeft, waar de economie nog steeds groeit,
waar armoede beperkt is, waar het bedrijfsleven internationaal glorieert en waar
het grootste deel van de burgers gelukkig is:

Dat land is Nederland.

De huizenprijzen zijn er nog steeds stabiel ondanks de financiële crisis, ons
land heeft vooralsnog voldoende gespaard om ook de vergrijzing van de bevolking
op te vangen, in Europa doet ons land het bovengemiddeld en bedrijven zijn nog
steeds zeer geïnteresseerd zich te vestigen in de open Nederlandse economie.

Het is daarom  onbegrijpelijk dat datzelfde Nederland, dat er dus goed
voorstaat, wordt geleid door een passieloos kabinet. Een armoedecoalitie, die
het zoekt in merkwaardige lastenverzwaringen voor hardwerkende burgers, maar dat
als geheel de uitstraling heeft van een blikopener en dat er genoegen in schept
de burgers te betuttelen.

Een kabinet dat ondernemers demotiveert, burgers opzadelt met hogere
belastingen, zoals de idiote vliegtaks en verpakkingstaks, zwakke bewindslieden
herbergt en grote hervormingen vermijdt, heeft dan ook nauwelijks draagvlak in
Nederland. Oplossingen voor verdere integratie van allochtonen, de verloedering
op straat, de mislukte verbetering van de volkswijken en over de puinhoop op de
snelwegen; er is voldoende over gezegd.

Nederland is geen land van klagers, het is een land dat toe is aan een kabinet
met passie.

LOAD-DATE: May 21, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              106 of 185 DOCUMENTS



                                  De Telegraaf

                             22 mei 2008 donderdag

Bedankt

SECTION: BINNENLAND; Blz. 3

LENGTH: 207 woorden


Sommige ministeries en provincies houden er voor de eigen ambtenaren andere
normen en regels op na als het gaat om boetes voor te hard rijden of voor een
andere overtreding. Dat betekent dat een gewone burger die de maximumsnelheid
een fractie overschrijdt, vaak geniepig geflitst vanachter een struik of via een
agent met een lasergun verschanst achter een boom, de klos is, maar dat de
ambtenaar de boete doorschuift naar zijn chef.

Een dergelijke bizarre voorkeursbehandeling is natuurlijk onacceptabel. De
ambtenaar mag wel een beetje de wet overtreden, de burger én belastingbetaler
niet.

Minister Ter Horst (Binnenlandse Zaken) moet aan deze praktijken meteen een
einde maken. Het gedogen en afdekken van wetsovertredingen door chauffeurs van
ministers en ambtenaren moet zo snel mogelijk worden gestopt.

Dat is gemakkelijk te regelen in een heldere richtlijn zonder enige
uitzondering. Want de meeste werknemers betalen de boetes ook gewoon uit eigen
zak.

Het behoeft verder geen betoog dat als ministers, staatssecretarissen en
topambtenaren opdracht geven om te hard te rijden, ook zij de boete uit eigen
zak moeten betalen.

Onbegrijpelijk dat dit nu pas aan het licht komt. Is er altijd een oogje
toegeknepen of heeft iedereen zitten slapen?

LOAD-DATE: May 21, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              107 of 185 DOCUMENTS



                                  De Telegraaf

                             15 mei 2008 donderdag

Bos blij met steun van EU voor aanpak topinkomens

SECTION: FINANCIELETELEGRAAF; Blz. 27

LENGTH: 417 woorden

SAMENVATTING

Van onze correspondent      BRUSSEL - Minister Wouter Bos (Financiën) verwacht
dat Duitsland en enkele andere EU-landen de komende maanden het voorbeeld van
Nederland zullen volgen en topinkomens en met name excessieve bonussen en
vertrekregelingen fiscaal hard gaan aanpakken.

VOLLEDIGE TEKST:

De bewindsman toonde zich gisteren na afloop van een vergadering van de Europese
ministers van Financiën in zijn nopjes over de bijna unanieme veroordeling van
de zelfverrijking van een groot aantal bestuurders, die volgens Bos niet meer
uit te leggen is aan de gewone burger.

"Er is heel brede zorg door de hele unie heen. Iedereen vindt dat de enorme
beloningen en gouden handdrukken slecht zijn voor het draagvlak en de oproep tot
algemene loonmatiging ondermijnen", aldus Bos, die het onderwerp gisteren
eigenhandig op de Europese agenda had weten te krijgen.

"Je loopt daarbij altijd het risico dat het even besproken wordt en men
vervolgens overgaat tot de orde van de dag. Maar gelukkig gebeurde dat niet. Er
is juist overal enorme bereidheid om de echte excessen nu eindelijk aan te gaan
pakken. Dat was meer dan waarop ik vooraf gehoopt had", zo stelde de bewindsman.

Vooral de enorme vertrekregelingen die falende managers soms opstrijken wanneer
ze gedwongen worden een bedrijf te verlaten zijn de ministers een doorn in het
oog.

Daarnaast wordt ook de crisis op de financiële markten deels toegeschreven aan
de uit de hand gelopen beloningsstructuur, waarbij managers soms gestimuleerd
worden niet in het belang van het bedrijf te handelen.

"Als bedrijven en werkgevers echt willen dat er loonmatiging komt dan moeten hun
managers ook het goede voorbeeld geven. Bovendien schaden de enorme beloningen
de steun voor de globalisering en grensoverschrijdend ondernemen. De burger
keert zich daar dan van af."

Bos bereikte eerder dit jaar binnen het kabinet een akkoord over de aanpak van
hoge beloningen in ons land.

In het afgelopen week bij de Tweede Kamer ingediende wetsvoorstel moeten
werkgevers voortaan een extra heffing van 30% over salarissen van boven
&euro;500.000 en extreem hoge bonussen betalen. Terwijl ook extra
pensioenstortingen met 15% worden belast.

De bewindsman verwacht niet dat de Europese Commissie met regels zal komen om de
topinkomens aan te pakken. "Maar dat wil ook niemand. Ik ook niet. Lidstaten
zullen echter wel heel goed naar elkaar kijken onderling overleggen hoe het
probleem het best kan worden aangepakt", aldus Bos. "Ik denk dat er nu echt wat
gaat gebeuren."

LOAD-DATE: May 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              108 of 185 DOCUMENTS



                                  De Telegraaf

                              12 mei 2008 maandag

'Wij komen op voor gewone man';
PVV-leider  doorbreekt stilte na Fitna met aanval op ToN  'Vlaanderen met
Nederland in nieuwe unie'  'Partij heeft in Europa niets te zoeken bij de
Mussolini's en Le Pen'

SECTION: ZONDAG; Blz. 5

LENGTH: 2111 woorden

SAMENVATTING

HET IS ZOWAAR even stil rond Geert Wilders. Wekenlang stond de politicus in het
middelpunt van de belangstelling door zijn anti-Koranfilm Fitna, die eind maart
verscheen. Er volgde een spetterend Kamerdebat, waarin hij het kabinet van
leugens beschuldigde toen hij het deksel op de neus kreeg. Maar zijn plan om het
land in te gaan om over zijn film te discussiëren, heeft hij wegens gebrek aan
belangstelling uit moslimhoek moeten afblazen. Is Nederland Fitna-moe? Wilders
zegt van niet, al beseft hij dat de politiek meer omvat dan zijn strijd tegen de
islam. Zeker nu Rita Verdonks Trots op Nederland (ToN) flink wat zetels
wegsnoept.    DEN HAAG, maandag      Geert Wilders is net op vakantie geweest.
Naar Las Vegas, samen met zijn moeder - en de onafscheidelijke bewakers. Het was
een cadeautje voor haar, want zelf houdt de 44-jarige politicus niet van gokken.
"Ik heb misschien tien dollar in het casino uitgegeven. Ik kan ook niet zo lang
nietsdoen, na een dag of twee word ik kriegelig."

VOLLEDIGE TEKST:

"Gelukkig had de ambassade een programmaatje voor mij in elkaar gedraaid. Kon ik
bij de lokale politie op bezoek en mee op patrouille. Prachtig. Die agenten
laten niet met zich sollen. De grootste criminelen zeggen allemaal keurig 'yes
sir' voor en 'yes sir' na als ze staande worden gehouden. Je wordt er ook zo in
de boeien geslagen. Dan word je, hup, tegen de auto gezet. Checken ze je na. Als
er dan niets loos is, mag je weer gaan. Dat moet je eens in Nederland proberen."

Door het uitje naar de Amerikaanse gokstad kon Wilders ook even afstand nemen
van de hectische periode in ons land. Want in de VS is hij een onbekende. Nou
ja, in Vegas liepen toch nog aardig wat landgenoten rond. En die wilden vaak met
de hoogblonde politicus op de foto. "Leuk was dat", zegt de PVV-leider met een
lach. "Ik kreeg veel positieve reacties. Ook van de lokale sheriff trouwens. Op
dat politiebureau bleken ze vlak voor mijn komst Fitna te hebben bekeken. Ze
vonden het een steengoede film. Zeiden: you should run for president here!"

In Nederland lijkt Fitna als een nachtkaars te zijn uitgegaan.

"Wat bedoelt u met een nachtkaars? Als het gaat om grote commotie, dan is de
commotie achteraf niet te vergelijken met die vooraf. Dat klopt. Maar de film
was ook niet bedoeld om ophef te veroorzaken. De film was bedoeld om een
statement te maken over de gevaren van de islam en de islamisering. Het is
teleurstellend om te moeten constateren dat de film nauwelijks tot discussie
heeft geleid. Toch ben ik nog steeds ontzettend blij dat ik die film heb
gemaakt. Het heeft zijn doel gediend."

Welk doel is dat?

"Om de ogen te openen voor de gevaren van de islam."

Dat lijkt niet erg gelukt. Er was ontzettend veel kritiek in de aanloop naar de
film, het Kamerdebat was vuurwerk, maar nu is het stil. De film heeft niet
geleid tot een nieuw hoofdstuk in het integratiedebat. Wij horen vanuit de
politiek helemaal niets meer over het gevaar van een groep moslims die niet
integreert.

"Ik denk dat u onderscheid moet maken tussen de politieke elite en veel mensen
in het land. Op straat leeft dit wel. Maar op het hoogste niveau wordt het
gedempt, wordt het afgedaan."

Verzwegen?

"Nou, de dames en heren politici denken: gelukkig, dit hebben we gehad. Maar
zestig procent van de Nederlanders vindt de islam een bedreiging. En de burgers
vinden het immigratiebeleid de grootste fout van de overheid sinds de Tweede
Wereldoorlog. Dat speelt. Dat proef je. De geïnstitutionaliseerde organen willen
me niet te veel aandacht geven. Ze schieten in de oude reflex, het is een thema
waar ze niet mee kunnen omgaan. Daarom proberen ze het onder het tapijt te
vegen. Dat is de grootste fout die ze kunnen maken."

Dus toch die nachtkaars...

"Ik zie dat niet zo. Ik zie wel dat de film vooraf met een verkeerd beeld heel
groot is gemaakt. Alsof de halve wereld zou vergaan. Als dat uw referentiekader
is, dan is het een teleurstelling. Ik wist altijd dat het een fatsoenlijke film
zou worden, die hopelijk de ogen van mensen heeft geopend."

We zijn nu een aantal weken verder. Is er iets aan de film waarvan u nu zegt dat
u dat toch anders had moeten doen?

"Nee, ik ben heel tevreden met de boodschap. Denk ook niet dat ik veel keuzes
had wat betreft het uitzenden. Ik was als een kind zo blij dat ik bij de
internetsite Liveleak terechtkon. Natuurlijk had ik wel de beelden van
bijvoorbeeld die rapper anders gedaan, want dat gaf juridisch gedoe. Maar verder
zou ik het weer zo doen."

Geldt dat ook voor het einde van de film? Denkt u niet: als ik in plaats van dat
telefoonboek toch de Koran had verscheurd, dan was er veel meer commotie
geweest?

"U gaat ervan uit dat ik uit was op ophef. Ik wil discussie. Het einde gaf
daartoe een prachtige aanzet."

Was er sprake van zelfcensuur?

"Nee, absoluut niet."

Fitna heeft electoraal niet veel opgeleverd. De PVV heeft er geen vijftien
zetels bij gekregen.

"Dat is ook niet zo vreemd. Het doel was niet dat de film per se tot electorale
winst moest leiden. Ik wist dat het persoonlijk en politiek tot een hoop ellende
zou leiden. Maar ik heb een missie! Ik vond dat ik dit moest doen."

Maar u bent politicus. Zetelwinst vergroot uw politieke macht, uw invloed.

"Natuurlijk, als het tot meer zetels had geleid was het mooi meegenomen. We zijn
in die week van de verschijning van de film ook met vier zetels gestegen. Een
week later, toen mevrouw Verdonk met haar beweging kwam, zijn we weer gezakt.
Maar kijk. Ik stond eind 2004 in de peilingen op 26 zetels, een jaar later stond
ik op nul zetels. Dus ik heb dat ook allemaal meegemaakt. De opgaaf voor mevrouw
Verdonk is om dat zetelaantal vast te houden."

Wat denkt u?

"Het zal een heel moeilijke kluif voor haar worden."

Wat zijn nu de grote verschillen tussen ToN en de PVV?

"Wij hebben een mening waarvoor we steun zoeken en niet andersom. De PVV staat
ergens voor. We gaan niet onze mening veranderen als veel mensen dat plots doen.
Een politicus moet leiden. Wij zijn als geen ander vlijmscherp op alles wat te
maken heeft met immigratie, islam en integratie. En wij komen op voor de gewone
man, niet ToN. De PVV heeft bijvoorbeeld tegen een eigen bijdrage in de zorg
gestemd en tegen de salarisverhoging van ministers - mevrouw Verdonk was ervóór.
En dan de belastingen. Wij zijn niet zozeer voor het verlagen van het toptarief,
zoals mevrouw Verdonk. Ik denk dat de verschillen tussen ToN en de VVD kleiner
zijn dan met ons."

U bent ex-VVD, Rita Verdonk is ex-VVD, Mark Rutte is VVD. Samen zijn jullie het
grootste machtsblok in politiek Nederland. Waarom geen rechtse vuist gemaakt
tegen dit linkse kabinet?

"Wie weet dat na de verkiezingen een coalitie van deze drie mogelijk zal zijn.
Het zou voor het land heel goed zijn als er een VVD/ToN/PVV-kabinet kwam. Maar
je hoeft niet te fuseren om een vuist te maken. We hebben allemaal iets unieks,
al is de VVD nu een partij in verval. Er heerst paniek, er is een gebrek aan
leiderschap. Ik heb wel, toen mevrouw Verdonk wegging bij de VVD, een paar keer
gezegd: laten we een poging doen om samen te werken. Dat heeft zij afgewezen.
Vier keer. Dan houdt het op."

Is de PVV zich niet aan het blindstaren op de islam? De politiek gaat toch over
veel meer dan dat?

"Islam is en blijft het belangrijkste punt. Maar we zijn geen éénthemapartij.
Dus u heeft een punt dat we andere thema's meer voor het voetlicht moeten
brengen. Soms lukt het, zoals Hero Brinkman met de Antillen. Maar we moeten het
meer doen. We hebben het in het verleden wel geprobeerd. Maar Wilders en zorg
was minder sexy dan als ik iets zei over moskeeën."

Wat wordt dan het belangrijkste punt, anders dan islam?

"Dat wordt het verlagen van de belastingen in de eerste, tweede en derde schijf.
Wij willen dat financieren door te bezuinigen op onzinnige subsidies voor
Europa, ontwikkelingshulp en cultuur - die gekke balletgemeenschappen en
orkesten en zo. Allemaal hobby's waarvan mensen alleen maar last hebben in
plaats van plezier. Mensen kunnen ook best zelf bepalen of ze geld willen geven
aan arme landen of liever een nieuwe fiets kopen. Dat hoeft de overheid niet te
bepalen. Wij hebben in totaal zo'n 16 miljard bij elkaar weten te sprokkelen.
Dat willen we teruggeven aan de burgers. De mensen zijn het helemaal zat. Alles
wordt duurder, door de vliegtaks, de verpakkingstaks, de btw-verhoging. Dit
kabinet doet ook helemaal niets, het verkeert in een constante crisis en wordt
alleen maar bij elkaar gehouden uit angst voor de peilingen. Ik wil als een
oppositieleider proberen daar meer tegen in verweer te komen."

Heeft de politiek wat dat betreft geleerd van de opkomst van Pim Fortuyn, die
zes jaar geleden werd vermoord?

"Nee, helemaal niets. Je ziet het aan het CDA, dat is een echte machtspartij.
Zij zitten bijna altijd in de regering omdat ze met iedereen compromissen kunnen
sluiten. Macht is voor hen belangrijker dan het welzijn van de mensen. Die
cultuur zorgt ervoor dat mensen horendol worden. De burger wil graag dat iemand
naar hem luistert. Daarom ben ik ook groot voorstander van de directe
democratie. Dat kan het machtsspel doorbreken."

Dus dan gaat u de burger voorleggen: de Koran moet verboden worden?

"Dat zou een mooi voorbeeld zijn."

En als de burger dat niet wil, slikt u uw standpunt in.

"Nee, maar ik leg me er wel bij neer. Dat is democratie."

Moeten we niet gewoon blij zijn dat onze democratie functioneert? Kijk naar onze
zuiderburen, dat land lijkt haast onbestuurbaar door alle politieke problemen.

"België heeft maanden in een crisis gezeten. Nu is er een kabinet en zitten ze
alweer in een crisis. Het is een puinhoop. Wat dat betreft zou ik er heel erg
voor zijn om te bekijken of Vlaanderen en Nederland niet samen kunnen gaan."

U wilt een nieuwe unie?

"Het zou economisch goed zijn. Nederland krijgt er de haven Antwerpen bij, een
luchthaven, we hebben cultureel veel met elkaar gemeen, het zou goed zijn voor
de werkgelegenheid, het zou ruimte geven, hun schoolsysteem is goed, de
belastingen zijn lager. Dus, laat premier Balkenende eens met zijn Vlaamse
collega gaan praten om te kijken of er een nieuwe unie kan ontstaan. Het moet
wel vrijwillig zijn, het is niet de bedoeling dat we een of ander korps naar het
zuiden sturen. Ik weet zeker dat er nu ook veel Belgen voor zullen zijn."

Dat is toch dromerij?

"Nee. Het momentum is er. De Vlamingen en Walen vliegen elkaar in toenemende
mate in de haren. Ze zijn elkaar meer dan zat. Wij hebben meer gemeen met de
Vlamingen dan de Vlamingen met de Walen. Dus het zou zeer logisch zijn als we
Vlaanderen en Nederland bij elkaar zouden voegen. Dat leggen we dan in referenda
aan beide volken voor. Ik hoop dat Balkenende dat serieus wil onderzoeken. De
premier moet zelfs van goeden huize komen om deze handschoen niet op te pakken."

Valt er voor de PVV dan ook wat te winnen, bijvoorbeeld door samenwerking met
het Vlaams Belang?

"Vlaams Belang? Ik heb geen contacten met het Vlaams Belang. Helemaal niet met
buitenlandse partijen. Dat moeten we nu trouwens wel gaan opzetten, in het kader
van de Europese verkiezingen van volgend jaar. In januari 2009 moet de kieslijst
worden ingeleverd. Het is voor ons interessant mee te doen omdat Verdonk niet
van de partij is. We zijn ons aan het oriënteren in welke Europese fractie we
dan willen. Dat valt niet mee."

Is de extreem rechtse fractie ITS niet wat?

"We hebben niets te zoeken bij de Mussolini's en Le Pen en zo. Die gaan voor mij
nog tien stappen te ver. Daar krijg je echt kippenvel bij."

Wat moet de PVV überhaupt in Europa? U bent toch voor het opheffen van het
Europees Parlement?

"Klopt. Wij willen dat nu van binnenuit bewerkstelligen."

Uw Fitna-tour door het land zou aanstaande vrijdag in Waddinxveen beginnen, maar
u heeft de bijeenkomst afgeblazen. Waarom?

"Omdat we veel aanmeldingen hebben, maar niet uit de hoek waarmee we willen
discussiëren. De drie moskeebesturen en imams uit Gouda die we hadden
uitgenodigd, hebben nee gezegd. De wethouder van de PvdA in Gouda heeft ook
afgezegd. Ik had voor het reces nog een brief gestuurd naar drie radicale imams
uit Amsterdam, Den Haag en Tilburg - die willen ook niet komen. Dus dat gaat
allemaal niet door. We hebben wel 175 aanmeldingen gehad van mensen uit de
regio. Daartussen zit een handjevol moslims. Maar op het podium noch in de zaal
zitten mensen voor wie het was bedoeld."

U had toch een handjevol moslims?

"Nuh, uiteindelijk zal je zien dat de helft komt, de helft niet. Dus dat wordt
geen debat. Dan krijg je alleen maar PVV-achtige geluiden. Daar hebben wij niks
bij te winnen."

Misschien wilden moslims u niet weer een podium geven.

"Dan moeten ze niet eerst zeggen: wij willen een debat. Er is heel breed
geroepen dat zij dat willen. Nu haken ze af. Dat is gewoon laf."

LOAD-DATE: May 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              109 of 185 DOCUMENTS



                                  De Telegraaf

                              12 mei 2008 maandag

Prinses Máxima kent haar taak

SECTION: ROYAALJOURNAAL; Blz. 4

LENGTH: 408 woorden

SAMENVATTING

Aanstaande zaterdag, 17 mei, wordt prinses Máxima 37 jaar oud. Ze heeft er dan
ruim acht jaar van haar leven in Nederland opzitten. Enerverende jaren van
familiegeluk en enkele tegenslagen, maar vooral jaren van vooruitgang en
groeiende populariteit. Op haar werkterreinen, eerst integratie en daarna
microfinanciering, heeft ze op de inhoud veel respect afgedwongen. Ook
internationaal. Ze is er duidelijk niet alleen voor de versiering en laat dat
ook merken.

VOLLEDIGE TEKST:

Ze heeft inmiddels alle kenmerkende onderdelen van onze poldermaatschappij
voorbij zien komen en bijna iedereen die er toe doet een hand gegeven of leren
kennen. Tijdens werkbezoeken en via het Oranje Fonds (het sociaal fonds waar zij
en prins Willem-Alexander beschermpaar van is) spreekt ze ook met de gewone man.

Als Máxima ergens binnenkomt, zijn alle ogen op haar gericht. En niet voor
niets. Samen met de kroonprins vormt zij een dream team, dat klaar is voor de
troon.

"De kracht van Máxima is haar enthousiaste uitstraling, haar spontaniteit en
interesse. Prinses Máxima is oprecht en intens. Mensen zien en voelen dat
meteen", zegt Piet Lekkerkerk, eindredacteur van het maandblad Vorsten. Hij
volgt de Oranjes al sinds 1994 en schreef nu over onze kroonprinses een boek:
Het fenomeen Máxima. De vrouw, de icoon, de koningin in spe (uitgeverij
Conserve). De biografie ligt volgende week in de winkel.

Lekkerkerk beschrijft haar leven grotendeels chronologisch en doet in heldere
bewoordingen verslag van het avontuur dat zij beleefde sinds zij
Willem-Alexander eind jaren negentig leerde kennen. Jammer is dat hij weinig
mensen uit de directe omgeving van de prinses heeft gesproken.

"Máxima heeft de idee achter de monarchie heel goed begrepen: het creëren van
eenheid. Zij laat duidelijk merken dat iedereen er in Nederland toe doet en ze
eist net zoals enkele andere leden van de koninklijke familie ook een
internationale rol op", licht Lekkerkerk toe.

Lekkerkerk: "Ondanks haar ambitie weet ze dat ze niet alles kan zeggen. Het was
daarom extra zuur toen ze vorig jaar met haar speech over haar zoektocht naar de
Nederlandse identiteit in de problemen kwam. Vlak daarvoor was ze al door Geert
Wilders en Rita Verdonk  aangevallen op haar dubbele paspoort. Overigens was het
verhaal van de prinses weliswaar goed bedoeld, maar veel te soft. Zij en haar
adviseurs hebben de tijdgeest even niet goed aangevoeld. Maar daar heeft ze
ongetwijfeld van geleerd."

LOAD-DATE: May 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              110 of 185 DOCUMENTS



                                  De Telegraaf

                               9 mei 2008 vrijdag

Scheutig

SECTION: BINNENLAND; Blz. 3

LENGTH: 225 woorden


De aanpak van staatssecretaris De Jager (Financiën) om leaserijders aan te
sporen om voor een relatief zuinige auto van de zaak te kiezen, is verstandig.
Daarmee wordt gewenst gedrag beloond met een fiscale bijtelling van 20 procent
in plaats van 25 procent van de nieuwwaarde van de auto.

Tegelijk moet worden vastgesteld dat de bewindsman met de categorieën auto's die
hierbinnen vallen nog steeds niet scheutig is. De Jager zou veel ruimhartiger
moeten zijn, want hij maakt de leaserijders blij met een dode mus. Slechts een
fractie profiteert van de maatregel.

Het huidige systeem van de bijtelling leidt nog steeds tot een onnodige
papierwinkel bij automobilisten, die een uitvoerige kilometeradministratie
bijhouden om de bijtelling te voorkomen, en ook tot meer auto's op de weg dan
noodzakelijk. Omdat veel werknemers een tweede auto aanschaffen waarmee de
privékilometers worden gereden, wordt het wegennet onnodig extra belast.

Dat de overheid nog steeds het principe huldigt dat er 25 procent van de
aanschafprijs van de auto wordt gehanteerd in plaats van de dagwaarde heeft meer
te maken met de staatshuishouding dan met een eerlijk en fair systeem.

Buiten is het eindelijk mooi weer. Met het mooi weer spelen van de
staatssecretaris schiet bijna niemand iets op. De leaserijder is doorgaans een
hardwerkende Nederlander en geen milieucrimineel.

LOAD-DATE: May 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              111 of 185 DOCUMENTS



                                  De Telegraaf

                               4 mei 2008 zondag

De klant is boos;
'Verpakkings-  taks: betalen  we soms al  niet genoeg?'   Pak fabrikanten aan!

SECTION: VOORPAGINA; Blz. 1

LENGTH: 813 woorden

SAMENVATTING

Van onze verslaggevers      AMSTERDAM,    zondag         Bezoekers aan
supermarkten in Nederland hebben gisteren woedend gereageerd op de invoering van
de verpakkingsbelasting. Daardoor stijgen de prijzen vanaf morgen minstens met
een procent. In de Tweede Kamer is de oppositie er niet blij mee. "Houdt het nou
nooit op?" verzucht VVD-leider Rutte.

VOLLEDIGE TEKST:

In de Rotterdamse Albert Heijn en Bas van der Heijden aan het Bentinckplein
Rotterdam was de kritiek niet van de lucht. "Belachelijk! Betalen we nog niet
genoeg of zo? Onder het mom dat de burger wel zonder morren zal betalen voor een
beter milieu, wordt  de zoveelste aanslag op onze portemonnee gepleegd", zegt
Marloes de Bont.

Staatskas

Familie De Waal: "Als het milieu erbij gebaat zou zijn, kan ik me er iets bij
voorstellen. Maar zoals ik het zie, gaat er door alle rompslomp nog geen
honderdste van die cent naar het milieu en de rest verdwijnt in de staatskas."

Sjaak Vermeulen uit Rotterdam: "Als het goed is voor het milieu dan wil ik best
wel wat meer betalen. Wie meer consumeert zal dat ook harder voelen in zijn
portemonnee. Ik zou alleen wel graag willen weten, wat er met mijn centen
gebeurt."

"Het is niet leuk, maar ik snap wel dat er iets aan de verpakkingsverspilling
gedaan moet worden. Maar het zou beter zijn als de fabrikanten zelf maatregelen
nemen",zegt Marinka Camphuijsen uit Ede.

De 46-jarige Peter de Kruijff, bezoeker van de Albert Heijn aan de Groenendaal
in Rotterdam noemt het "zwaar klote". "Alles wordt al duurder. Straks gaat de
btw ook nog omhoog naar 20 procent, moeten we nog meer betalen."

Bot beleid

"Dit is de zoveelste onverantwoordelijke belastingmaatregel van dit linkse
kabinet", zegt VVD-leider Mark Rutte.

Volgens de liberaal is de taks oneerlijk omdat hij hardwerkende Nederlanders in
de portemonnee treft en is hij onnodig omdat de overheid te veel geld uitgeeft.

Bovendien wakkert de maatregel de inflatie aan, aldus Rutte, die aantekent dat
ook de btw omhoog gaat en er een vliegtaks aankomt.

D66 is op zich voorstander van milieumaatregelen die consumenten bewuster maken
van hun gedrag. "Maar dit is bot milieubeleid waardoor je mensen afstoot.
Tegenover zo'n maatregel moet wel een lastenverlichting staan, anders vlakt het
draagvlak af, en dat is dom", reageert D66-Kamerlid Boris van der Ham. Zijn
SP-collega Ronald van Raak meent dat de overheid beter regels kan stellen voor
verpakkingen dan een belasting opleggen.

PvdA-Kamerlid Mei Li Vos is nog steeds enthousiast over de nieuwe
verpakkingsbelasting: "Consumenten kunnen kiezen voor iets met of zonder
verpakking. Dat helpt de afvalberg te verkleinen."

In de Rotterdamse Albert Heijn en Bas van der Heijden aan het Bentinckplein was
de kritiek niet van de lucht. "Belachelijk! Betalen we nog niet genoeg of zo?
Onder het mom dat de burger wel zonder morren zal betalen voor een beter milieu,
wordt de zoveelste aanslag op onze portemonnee gepleegd", zegt Marloes de Bont.

Staatskas

Familie De Waal: "Als het milieu erbij gebaat zou zijn, kan ik me er iets bij
voorstellen. Maar zoals ik het zie, gaat er door alle rompslomp nog geen
honderdste van die cent naar het milieu en de rest verdwijnt in de staatskas."

Sjaak Vermeulen uit Rotterdam: "Als het goed is voor het milieu dan wil ik best
wel wat meer betalen. Wie meer consumeert zal dat ook harder voelen in zijn
portemonnee. Ik zou alleen wel graag willen weten wat er met mijn centen
gebeurt."

"Het is niet leuk, maar ik snap wel dat er iets aan de verpakkingsverspilling
gedaan moet worden. Maar het zou beter zijn als de fabrikanten zelf maatregelen
nemen", zegt Marinka Camphuijsen uit Ede.

De 46-jarige Peter de Kruijff, bezoeker van de Albert Heijn aan de Groenendaal
in Rotterdam, noemt het 'zwaar klote'. "Alles wordt al duurder. Straks gaat de
btw ook nog omhoog naar 20 procent, moeten we nog meer betalen."

Bot beleid

"Dit is de zoveelste onverantwoordelijke belastingmaatregel van dit linkse
kabinet", zegt VVD-leider Mark Rutte.

Volgens de liberaal is de taks oneerlijk omdat hij hardwerkende Nederlanders in
de portemonnee treft en is hij onnodig omdat de overheid te veel geld uitgeeft.

Bovendien wakkert de maatregel de inflatie aan, aldus Rutte, die aantekent dat
ook de btw omhooggaat en er een vliegtaks aankomt.

D66 is op zichzelf voorstander van milieumaatregelen die consumenten bewuster
maken van hun gedrag. "Maar dit is bot milieubeleid waardoor je mensen afstoot.
Tegenover zo'n maatregel moet wel een lastenverlichting staan, anders vlakt het
draagvlak af, en dat is dom", reageert D66-Kamerlid Boris van der Ham. Zijn
SP-collega Ronald van Raak meent dat de overheid beter regels kan stellen voor
verpakkingen dan een belasting opleggen.

PvdA-Kamerlid Mei Li Vos is nog steeds enthousiast over de nieuwe
verpakkingsbelasting: "Consumenten kunnen kiezen voor iets met of zonder
verpakking. Dat helpt de afvalberg te verkleinen."

LOAD-DATE: May 3, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              112 of 185 DOCUMENTS



                                  De Telegraaf

                              3 mei 2008 zaterdag

WADDENEILANDEN

SECTION: FINANCIELETELEGRAAF; Blz. 23

LENGTH: 570 woorden

SAMENVATTING

Van de 3,5 miljoen Nederlanders die er deze twee weken op uit zijn getrokken,
zijn er vast ook de nodige op de Waddeneilanden neergestreken. De eilanden
behoren tot onze mooiste stukjes natuur en ik kan me nog steeds niet voorstellen
dat er Nederlanders zijn die wel naar hot en her vliegen, maar nog nooit op de
Waddeneilanden zijn geweest.

VOLLEDIGE TEKST:

Straks hebben die mensen misschien het excuus dat ze de Wadden te duur vinden,
want Staatsbosbeheer is voornemens de erfpacht aan te passen en meer in
overeenstemming te brengen met de marktwaarde van de onderliggende grond.
Gevreesd wordt dat de erfpachtcanons zo omhoog zullen gaan dat alleen de rijken
zich straks nog een vakantiehuis op een van de eilanden kunnen permitteren. Die
komen dan vervolgens niet, de huisjes blijven leegstaan en de lokale middenstand
derft inkomsten. De Tweede Kamer heeft zich al met de kwestie bemoeid en
minister Verburg (Natuurbeheer) heeft een onderzoekscommissie ingesteld.

Opvallend genoeg behoorde GroenLinks niet tot de critici van Staatsbosbeheer. De
partij vond dat de eigenaar van veel van de grond op de Waddeneilanden er juist
goed aan deed de erfpacht te verhogen. Het argument van GroenLinks was: als we
voor de Waddeneilanden een uitzondering gaan maken door lagere dan marktprijzen
in rekening te gaan brengen, wat voor argumenten hebben we dan nog om dat ook
niet voor Schoorl of Cadzand te gaan doen? GroenLinks heeft wat mij betreft
helemaal gelijk. Er moeten heel goede redenen zijn om aan marktprijzen te gaan
sleutelen. De Waddeneilanden zijn 'uniek' (echte onroerendgoedterm) en het zou
raar zijn als het unieke karakter van de eilanden niet in overeenkomstige
prijzen tot uitdrukking zou komen. Een paar jaar geleden zag ik op de
Middenstreek op Schiermonnikoog een 18e-eeuwse eilanderwoning te koop staan.
Heel bijzonder, heel klein ook. Je moest waarschijnlijk bukken om binnen te
komen, maar in ieder geval uniek en de vraagprijs was er ook naar. Die ging
richting &euro;600.000. Nergens anders in Nederland zou je voor zo'n petieterige
behuizing zo veel betalen, maar er is maar één Schiermonnikoog. De prijzen van
koopwoningen op de eilanden weerspiegelen nu al de uniciteit van de locatie.

Blijft een vakantie op de Wadden straks wel 'betaalbaar' voor wat in dit soort
gevallen altijd 'de gewone man' wordt genoemd? Of gaan 'de rijken' straks alle
vakantiewoningen opkopen? Het inkomen van Nederlanders is in de afgelopen
veertig jaar zodanig gestegen dat vakantiebestemmingen over de hele wereld, van
Mexico tot Indonesië en van IJsland tot Zuid-Afrika, binnen het bereik van 'de
gewone man' zijn gekomen. Het weekje Valkenburg van de jaren vijftig is
vervangen door twee, drie vakanties per jaar naar bestemmingen die vaak alleen
per vliegtuig kunnen worden bereikt. We moeten dus heel voorzichtig zijn met de
bewering dat een weekje vakantie in Nederland - of dat nu op de Wadden is of
elders in het land - niet meer betaalbaar zou zijn.

Het prijsmechanisme is de beste soorteerder van behoeften die we kennen. Als de
Waddeneilanden heel bijzonder zijn - en dat zijn ze - dan moet dat bijzondere in
de prijs tot uitdrukking komen. Het is ook zo dat rijken zich altijd duurdere
locaties kunnen permitteren dan armen. Dat is zo op de Wadden, en het is net zo
in Domburg en in Haamstede. Daar is het geen reden geweest om andere dan
marktprijzen te hanteren. Moet dat dan op Terschelling wel?

LOAD-DATE: May 9, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              113 of 185 DOCUMENTS



                                  De Telegraaf

                               2 mei 2008 vrijdag

Draadloos bellen zonder masten

SECTION: IMAIL; Blz. 15

LENGTH: 384 woorden


In de nabije toekomst zal mobiele telefonie ook binnen het bereik komen van arme
mensen in ontwikkelingslanden. Het Zweedse startersbedrijf TerraNet werkt aan
een techniek die het mogelijk maakt telefoongesprekken te voeren, zonder dat
hiervoor een mobiele infrastructuur nodig is.

Uitwisselingsnetwerken zoals BitTorrent en Gnutella staan model voor het plan
van TerraNet. Deze netwerken kennen geen basisstations en cellen, maar bestaan
uit mobiele telefoons die met elkaar verbonden zijn. Zoals bij BitTorrent gratis
bestanden tussen internet-pc's van gewone burgers worden overgezonden, zo
verandert bij Terranet elk mobieltje dat aan staat in een zogenaamde 'switching
node'. Gesprekken kunnen binnen een straal van een kilometer van de ene telefoon
naar de andere worden doorgegeven. Elk mobieltje is in staat tegelijk zeven
gesprekken te verwerken. Ieder gesprek kan zeven keer worden doorgegeven zonder
dat de conversatie wordt bemoeilijkt door de vertraging die optreedt. Zo kan een
lokaal draadloos netwerk worden gevormd dat via internet dan wel langs goedkope
vaste of mobiele lijnen met de 'buitenwereld' is te verbinden.

TerraNet-topman Anders Carlius: "Als geen traditionele infrastructuur hoeft te
worden gebouwd, scheelt dat enorm in kosten." In de grote steden van de derde
wereld heeft het nog wel zin om netwerken aan te leggen, maar op het platteland
is dat bijna ondoenlijk. En juist daar is de behoefte aan mobiele telefonie het
grootst, niet in de laatste plaats om economische redenen. Telers kunnen dan
bijvoorbeeld makkelijker met handelaren in contact treden. Het maximale bereik
van 8 kilometer is volgens Terranet geen grote beperking. Immers de meeste
mensen werken in dergelijke landen dicht bij hun huis, familie en zakenrelaties.

TerraNet vormt geen bedreiging voor bestaande netwerken, maar dient als een
aanvulling daarop.

Het idee voor dit soort draadloze netwerken werd geboren tijdens een safari in
Tanzania. TerraNet-topman Anders Carlius probeerde toen tevergeefs een vriend in
een jeep in de buurt te bellen. Een mobieltje is in staat verschillende
kilometers ver signalen over te brengen, maar omdat de technische infrastructuur
ontbrak, lukte dit niet. Hard schreeuwen naar zijn vriend was de enige optie.
"Dit moet beter kunnen", dacht Carlius en hij ging aan de slag.

LOAD-DATE: May 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              114 of 185 DOCUMENTS



                                  De Telegraaf

                               2 mei 2008 vrijdag

Afkeer van Duitsers door oorlog ebt weg;
Ook ouderen  zijn nu milder    'Erkenning  hielp bij  verwerking'

SECTION: BINNENLAND; Blz. 3

LENGTH: 553 woorden

SAMENVATTING

door Germa Graveland      AMSTERDAM, vrijdag      Nederlanders denken bij
Duitsers niet meer meteen aan de Tweede Wereldoorlog. Negen op de tien mensen
zeggen dat de oorlog geen negatieve invloed meer heeft op de wijze waarop ze
over de oosterburen denken.

VOLLEDIGE TEKST:

Dat blijkt uit het vandaag gepresenteerde Nationaal Vrijheidsonderzoek 2008.
Vroeger werd het beeld van Duitsers wel negatief beïnvloed door de oorlog, geeft
bijna de helft aan. Vooral 65-plussers leefden met een antipathie, maar stellen
dat het met de jaren is verdwenen.

Slechts een kwart van de ouderen heeft nooit het idee gehad dat de Tweede
Wereldoorlog hun mening over de Duitsers heeft beïnvloed. Voor drie procent van
de ondervraagden geldt dat ze hun mede-Europeanen nog steeds afwijzen en dat zal
volgens hen nooit veranderen.

De eigen mening mag op dit moment dan overwegend positief zijn, ruim een derde
van de ondervraagden denkt dat de Tweede Wereldoorlog nog wel van invloed is op
de wijze waarop andere Nederlanders tegen Duitsers aankijken.

Argwanend

"Het vooroordeel leeft nog steeds. We denken van elkaar dat we argwanend tegen
de Duitse buren aankijken", stelt Nine Nooter, directeur van het Nationaal
Comité 4 en 5 mei.

"Maar de maatschappij is veranderd. We hebben oog gekregen voor het feit dat ook
veel gewone burgers daar geleden hebben onder het bewind van de nazi's en de
bombardementen. Daarnaast zal ook meespelen dat oorlogsgetroffenen in Nederland
maatschappelijke erkenning hebben gekregen. Net na de oorlog was er vooral
aandacht voor het verzet, daarna voor de vervolgingsslachtoffers, daarna voor de
zigeuners en, hoewel minimaal, pas heel laat ook voor de dwangarbeiders. Die
erkenning heeft geholpen bij de verwerking."

De Japanners hebben nooit echt te lijden gehad onder negatieve beeldvorming door
de oorlog. Twee derde van de ondervraagden geeft aan dat ze nooit negatief tegen
de Japanners hebben aangekeken. Voor mensen boven de vijftig geldt wel dat het
merendeel door de jaren heen milder is gaan kijken naar de 'jappen die fout
waren'.

Op de vraag aan welke oorlog men spontaan denkt wanneer er over 'de oorlog'
wordt gesproken, antwoordt 40 procent de Tweede Wereldoorlog. Vijf jaar geleden
was dit nog 51 procent. Een ruime meerderheid denkt aan actuele conflicten,
bijvoorbeeld in Irak (22 procent), Afghanistan (19 procent), in Afrika of aan
het Midden-Oosten.

Actueel

Hoewel meer dan 70 procent van de Nederlanders meent dat herdenken en vieren op
4 en 5 mei actueel blijven zolang er oorlog en onderdrukking bestaan, heeft een
grote meerderheid geen notie van de omvang van het probleem op wereldschaal. Op
dit moment zijn er wereldwijd ruim dertig gewapende conflicten. Ruim 40 procent
van de Nederlanders denkt dat het er minder zijn dan tien en kent alleen de
grote conflicten.

Er bestaat ook een gebrek aan kennis over het aantal mensen dat op de vlucht is
voor oorlogsgeweld (35 miljoen vluchtelingen en ontheemden). Dertig procent van
de ondervraagden geeft aan het helemaal niet te weten en nog eens ruim 50
procent denkt dat er minder dan 25 miljoen vluchtelingen zijn.

Uit het Nationaal Vrijheidsonderzoek 2008 blijkt dat het draagvlak voor 4 en 5
mei onverminderd hoog is. Ruim tachtig procent vindt dat herdenken op 4 mei en
vieren op 5 mei ook in de toekomst moet blijven bestaan.

LOAD-DATE: May 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              115 of 185 DOCUMENTS



                                  De Telegraaf

                             30 april 2008 woensdag

Chapeau voor Oranje;
Koningshuizen vallen  voor hoeden van   Fabienne Delvigne   "Een mooie hoed
voelt als een kroon"

SECTION: VROUW; Blz. 13

LENGTH: 811 woorden

SAMENVATTING

BRUSSEL-Het was wel even lachen toen de prinsessen Máxima en Mathilde elkaar in
bijna exact dezelfde jas tegen het lijf liepen. De mogelijkheid bestaat dat dit
binnenkort nog eens met een fraaie hoed gebeurt. Beide prinsessen lopen immers
de deur plat bij de charmante ontwerpster Fabienne Delvigne. De Brusselse
ontwerpster heeft zich razendsnel tot heuse hoedenhofleverancier ontwikkeld en
voorziet nu maar liefst vier Europese vorstenhuizen van prachtige hoofddeksels.


VOLLEDIGE TEKST:

"Sorry hoor, voor alle rommel. Ik ben net terug uit Parijs en was daarvoor nog
in Milaan. Erg druk, maar wel fantastisch. Georgio Armani en Yves Saint Laurent,
daar doe je het allemaal voor."

In een hip zwart colbertje snelt Fabienne Delvigne al klosjes en garen oprapend
haar kleine 'koninklijke' ateliertje binnen, waar sinds enige tijd ook Europese
koninginnen en prinsessen kind aan huis zijn.

Al direct achter de opvallend  de voordeur lachen ze ons vanaf een tafeltje uit
een tiental fotolijstjes toe. "Bedankt voor alles", staat er in het handschrift
van Máxima op een prachtige foto van de prinses. "Avec un grand merci", heeft de
met een fraaie rode hoed getooide prinses Laurentien op een ander prentje
geschreven.

"Het is de laatste jaren erg hard gegaan", beaamt ze. "En dan te bedenken dat ik
op mijn 23ste nog nooit een naald en draad in handen had gehad", lacht de
Belgische in een gezellige mengelmoes van Frans en Vlaams.

Aanvankelijk koos ze voor een marketingopleiding, maar pas nadat ze op een
prachtige hoedenreportage in een modeblad stuitte, wist ze wat ze wilde. "Dat is
het, dacht ik, en even later werkte ik al op een atelier. Ik vond het heerlijk
en begon langzaam ook zelf te experimenteren. Vooral met hele grote en
opvallende hoeden".

Delvigne valt direct op met haar bijzondere stijl. "Ik was zelf ook erg
verbaasd. Maar iedereen zei 'wauw!' als ze mijn hoeden zagen. Het ging al snel
van mond tot mond en zo kwam ik ook in contact met modeontwerpers. Bij Natan
hier in Brussel, maar ook bij Georgio Armani".

Het was de Belgische vorstin Paola die op advies van de Italiaanse ontwerper als
eerste koninklijke klant bij Delvigne op de deur klopte. De hoeden van de
koningin vielen ook bij andere vorstenhuizen in de smaak en van het een kwam het
ander.

Niet alleen de Belgische prinsessen Claire en Mathilde, maar ook de Luxemburgse
groothertogin Maria Teresa is enthousiast. En in Zweden vallen koningin Silvia
en haar dochter, kroonprinses Victoria, ook voor de ontwerpen van Delvigne.
Prinses Laurentien, die samen met haar man Constantijn korte tijd in Brussel
woont, blijft niet achter en brengt uiteindelijk ook Máxima in contact met de
Belgische ontwerpster.

Even later dragen bij de bruiloft van de Spaanse kroonprins Felipe maar liefst
vijf royals een hoedje van Delvigne. "Natuurlijk let ik goed op dat ze niet
bijna dezelfde hoeden dragen. Die koninklijke klanten zijn natuurlijk
fantastisch en perfecte reclame, maar toch ga ik nauwelijks anders met ze om dan
met mijn andere klanten", stelt de 40-jarige Brusselse.

"Een goede hoed moet immers in de eerste plaats echt bij een persoon passen. Dat
begint al direct als ze hier binnenstappen. Bijna stiekem bestudeer ik hun
houding, hun gezicht en hun loop en probeer vooral ook een beeld te krijgen van
het karakter."

,,Ik ben een beetje psycholoog en beeldhouwer tegelijk. Op zoek naar de juiste
balans, wat vaak zeer nauw luistert. Een ideale hoed moet flatteren, maar mag
tegelijk ook weer niet té opvallend zijn. Het mag natuurlijk niet zo zijn dat
eerst de hoed binnenkomt en dan de vrouw."

Een ideale hoed maakt volgens Delvigne juist vooral de persoon die hem draagt
mooier. ,,Un beau chapeau. dat voelt echt als een kroon."

Over haar koninklijke klanten mag ze niet te veel vertellen. "Maar vooral
prinses Máxima heb ik vaak in mijn hoofd zitten", verklapt ze. "Als ik op zoek
ben naar nieuwe stoffen. Ze is tegelijk zo spontaan en elegant. Ideaal. Bijna
alles staat haar mooi. Daarom is het heerlijk om bijzondere stoffen en ontwerpen
aan haar voor te stellen."

Wat Delvigne betreft kan dat alles zijn. ,,Violet, geel en fuchsia zijn nu de
modekleuren. Maar qua materiaal is de keuze onbeperkt. Ik gebruik zelfs
bananenbladeren en maak ook hoeden van kristal en veren."

Delvigne denkt serieus na over een verkooppunt in ons land. "Ik wil kijken of ik
een mooie winkel kan vinden waar mijn hoeden passen. Niet iedereen rijdt even
voor een hoed naar Brussel. Ook 'gewone' Nederlanders zijn van harte welkom als
klant."

Een hoed voor koningin Beatrix heeft ze nog niet gemaakt, maar wie weet gaat dat
er ook nog eens van komen. Al draait Delvigne eveneens haar hand niet om voor
een gewaagde hoed voor een echte filmster. "Als ik zelf zou mogen kiezen zou ik
dolgraag een keer een prachtige hoed voor Sharon Stone willen maken. Die vrouw
heeft zo'n mooie uitstraling en zo veel stijl".

LOAD-DATE: April 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              116 of 185 DOCUMENTS



                                  De Telegraaf

                             29 april 2008 dinsdag

Zwagers voor goed doel de woestijn in

SECTION: METROPOOLROTTERDAM; Blz. 33

LENGTH: 301 woorden

SAMENVATTING

Van onze correspondent      MAASSLUIS, dinsdag      Voor het goede doel, maar
ook uit zucht naar avontuur, reizen Maassluizers Fred van Burik en Henry
Meerveld komend najaar met een 16 jaar oude Land Rover vanuit Antwerpen naar
Gambia.

VOLLEDIGE TEKST:

De 7500 kilometer lange tocht leidt deels door onherbergzaam gebied. Maar tegen
schorpioenen en een zandstormpje meer of minder zien de twee veertigers niet op.
"Dit willen wij gewoon niet missen."

De twee zwagers vormen een van de 24 teams die in oktober meedoen met de
Antwerpen-Banjul Challenge, de Parijs-Dakar Rally voor de 'gewone' man. Alleen
auto's van maximaal duizend euro mogen eraan deelnemen.

Na aankomst in Banjul, hoofdstad van Gambia, worden de wagens geveild. De
opbrengst is voor SOS Kinderdorpen.

Fred van Burik, accountmanager bij een uitzendbureau en daarvóór rijinstructeur,
had tot voor kort nooit van die organisatie gehoord.

Op een autobeurs vulde hij op goed geluk een deelnameformuliertje in. Zijn
uitverkiezing noemt hij een lot uit de loterij. "Zo'n rally is toch een
jongensdroom", zegt ook zwager en teamgenoot Henry, die van beroep
vrachtwagenchauffeur is. Dat ze er Afrikaanse weeskinderen mee helpen, geeft de
onderneming extra glans.

De sponsors staan inmiddels in de rij. Een garage geeft gratis lessen
motoronderhoud, een outdoorshop zorgt voor een tent en slaapzakken, de
Rotaryclub betaalt de dieselolie, vrienden leveren gereedschap en onderdelen.
Zelf offert het tweetal vier weken vakantie op voor wat zij 'de reis van hun
leven' noemen.

Toch wil Fred de tocht niet romantiseren. "Twaalf uur sturen per dag, dat zal
niet altijd meevallen, zeker niet in de woestijn", zegt hij.

Meerveld: "Er zullen zeker dagen zijn dat je denkt: waar ben ik aan begonnen?
Maar als je terugkomt, heb je wél iets te vertellen."

LOAD-DATE: April 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              117 of 185 DOCUMENTS



                                  De Telegraaf

                             28 april 2008 maandag

'Een vier, iedere visie ontbreekt bij dit kabinet'

SECTION: BINNENLAND; Blz. 3

LENGTH: 629 woorden

SAMENVATTING

Van de ruim 40.000 mensen die op onze website een rapportcijfer hebben gegeven
aan het kabinet, benutten veel bezoekers ook nog eens de mogelijkheid om hun
waardering toe te lichten. Hier volgt een selectie.

VOLLEDIGE TEKST:

SCHOOL

Ze krijgen een slecht rapport dus mogen ze blijven zitten, net zoals op school.

Amsterdam, Anny

INVALIDE

Een vette 1! Als meervoudig invalide kan ik alleen leven dankzij mensen die mij
nog steunen.

Ik ben 100% afhankelijk van mijn auto, maar dankzij dit en ook het beleid van
voorgaande kabinetten kan ik als 56-jarige nog niet eens zelfstandig leven!

Almere, R. Heemeijer

STRENGER

Balkenende en Bos geef ik beiden een acht. We doen het erg goed met z'n allen.
Vind alleen dat het vreemdelingenbeleid strenger moet worden. En een verbod op
de bouw van moskeeën.

Den Haag, Wouter

CRISIS

Dit kabinet ontbreekt alle kennis, want als je bijvoorbeeld als minister van
Financiën volhoudt dat de crisis van Amerika ons niet zal treffen, zelfs nu nog
volhoudt dat de economie van ons land er geen last van zal krijgen, dan snap je
er echt weinig van. Wel durven ze nu nog het mes te zetten in kinderopvang,
wordt de benzine duurder en nemen ze diverse maatregelen om meer geld binnen te
halen.

Voorhout, Antoinette Coster

ARMOEDE

Een 8,5 op economisch gebied, want het ging ons nog nooit zo goed. Een 2 op
sociaal gebied vanwege de toenemende armoede onder grote groepen van onze
bevolking. En de zorgchaos van het vorige kabinet is nog steeds niet
gerepareerd.

Nijverdal, Peter

PRIMA!

Omdat ook nu de beste stuurlui weer eens aan wal staan, geef ik dit kabinet een
8. Ze doen het prima in deze woelige tijden.

Enschede, Peter

BELASTINGEN

Een 4! Iedere visie ontbreekt bij dit kabinet. Ondanks de vele inkomsten lukt
het maar niet om de gaten te dichten en moeten er keer op keer nieuwe bronnen
(lees: nieuwe belastingen) aangewend worden. En dat terwijl gas, accijnzen,
gemeentelasten nog nooit zoveel binnenbrengen als nu. Wanneer de overheid een
bedrijf was geweest, had ze het niet overleefd. Of krijgen wij in mindere tijden
onze eigen crisis? Als werkende alleenstaande ben je helemaal de klos, wellicht
toch maar kinderen nemen?

Utrecht, George

AUTO

Dit kabinet maakt de voorspelling van wijlen Joop den Uyl (PvdA) waar: elke
Nederlander zijn eigen auto. Als die maar voor de deur blijft staan. Het cijfer
voor dit kabinet wordt een 9, op de schaal van Richter.

Enschede, Klaas Dragtstra

MELKKOE

Dit kabinet laat met het beleid zien dat de hardwerkende burgers nog steeds
melkkoeien zijn. Draagvlak en daadkracht verdienen een dikke onvoldoende.

Middelburg, Rutger

BETUTTELEN

Dit kabinet verdient een zware onvoldoende. Het is namelijk geen regeren, maar
betuttelen. De meeste ministers krijgen van mij (uitgezonderd Bos en Eurlings)
een cijfer dat ligt tussen de 2,5 en de 4,5. Dan zijn ze goed bedeeld.

De minister-president en de onzichtbare Rouvoet moeten helemaal verdwijnen. Maar
ja, misschien zien de CDA-stemmers dat nu wel in.

's-Hertogenbosch, Pennings

KIND

Van mij krijgt ons kabinet een 8. Hoewel altijd iets te verbeteren valt: het is
een eenheid, geen gesodemieter onderling, langzaam maar zeker komen resultaten.
Een mooi kind maken duurt negen maanden. Dit kabinet werkt aan zijn
doelstellingen.

Schagen, D. L.

VOGELAAR

Het kabinet is tegen de middeninkomens, de hardwerkende burger met al zijn
belastingmaatregelen. Ze betuttelen iedereen en de ministers kunnen bijna
allemaal hun beleid niet goed uitleggen.

Vooral mw. Vogelaar is daar een duidelijk voorbeeld van. Ik maak me ook zorgen
hoe ze met ons belastinggeld omgaan. Mijn cijfer voor dit kabinet is een 2.

Dordrecht, Reza Kloens

ZUUR

De één is naïef, de ander niet capabel! De burgers zouden zoet krijgen, maar ik
krijg nog steeds het zuur van dit beleid, letterlijk en figuurlijk!

Kortenhoef, C. Bruyn

LOAD-DATE: May 3, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              118 of 185 DOCUMENTS



                                  De Telegraaf

                             26 april 2008 zaterdag

'Kabinet zet sein Nederlandse economie op rood!'

SECTION: WATUZEGT; Blz. 2

LENGTH: 872 woorden


Kabinet, werkgevers en werknemers zijn het er roerend over eens: het sein voor
de Nederlandse economie staat op oranje. De mensen vrezen dat ze steeds minder
geld overhouden in hun portemonnee, zodat ze hun hand op de knip houden in
winkels en restaurants. Als ik dat lees, denk ik in een flits: 'Zouden ze het
eindelijk snappen? Zien ze de grenzeloze en voor burgers onontkoombare
stijgingen in de uitgaven voor bijvoorbeeld energie, ziektekosten, gemeentelijke
lasten nu eindelijk als een serieus probleem'? Helaas, deze flits van hoop is
slechts een illusie. Het kabinet heeft nog steeds boter op het hoofd en houdt
met droge ogen vast aan het onzalige plan om de btw wéér verder te verhogen naar
20%. In mijn ogen is dit de minst creatieve manier om de economie definitief op
rood te zetten.

Driebergen, J.A.M. Leys

Toetsen

Staatssecretaris Sharon Dijksma is tegen de invoering van begintoetsen in het
basisonderwijs. Terecht, de beoordeling van de kinderen moet worden overgelaten
aan deskundige leraren. De kinderen krijgen in hun verdere leven al genoeg
toetsen. Wat mij betreft, mag wel worden nagedacht over de invoering van
begintoetsen voor de personen die zitting gaan nemen in de regering. Wellicht
kunnen drama's als met de ministers Vogelaar en Cramer dan worden voorkomen.

Heerhugowaard,

Theo C.A. Hoogland

Shell

Shell verhoogt de benzineprijzen opnieuw, nu met 3 cent per liter. Shell maakt
misbruik van haar machtspositie en andere oliemaatschappijen doen gewoon mee. De
overheid (die nog steeds ons kwartje van Kok in de portemonnee houdt), grijpt
niet in omdat ook zíj er beter van wordt. Werkgevers maakt het niet uit; die
trekken het gewoon van hun belasting af. Alleen de gewone burger zit met de
ellende. We moeten maar eens een paar autoloze weekenden inlassen, wellicht
helpt dat...???

Hardenberg,

G. Bekman

Infrastructuur

Onlangs werd bij Sjanghai (China) de langste overzeese brug (35 km) ter wereld
geopend. De Chinezen bouwden ook een hogesnelheidslijn van Peking naar Lhasa
(Tibet): een wereldwonder! Jammer dat in Nederland die 300 Chinezen 'zoek' zijn;
we zouden juist meer van dit soort mensen moeten opnemen. Zij kunnen de
infrastructuur in dit land in een mum van tijd op orde brengen. Die
'circusartiesten' in Den Haag met hun mooie praatjes kunnen zich niet eens 'hun
weg uit een papieren zak vechten'.

Breda, G. Polmantuin

Bijdrage

Onze overheid heeft voor nette burgers weer iets nieuws bedacht in het kader van
de 'pluk-ze'-regeling. Was het dit jaar de eigenbijdrage medicijnen (die
ongetwijfeld wordt verhoogd), voor volgend jaar is dat de belastingaftrek voor
zorgkosten. Het gaat ogenschijnlijk steeds om lage bedragen. Deze regering is
100 dagen het land in geweest om te horen 'wat er leeft onder de bevolking',
maar ze heeft geen idee wat 300 euro extra betekent voor een 'minimumloner' of
voor een echtpaar met alleen aow en een klein pensioen. En wat zal uiteindelijk,
na aftrek van alle verwerkingskosten, het financiële voordeel voor de schatkist
zijn? De Belastingdienst loopt nu al aan alle kanten vast. En nog meer regels
betekent nóg meer ambtenaren, dus meer kosten en dus wéér nieuwe
'pluk-ze'-regelingen.

Borne, E. Nijhof

Lintje

Ondanks het feit dat onze majesteit Geert Wilders in haar kerstboodschap
indirect aanviel, vraagt de PVV-voorman nu om een spoeddebat over 'het tuig dat
oproept tot moord op onze koningin'. Grote klasse! Ze zou hem een lintje moeten
geven.

Eindhoven, A.H.J. van Gool

Dief

Een man wordt bij het stelen ontmaskerd door de vingerafdrukken die hij heeft
achtergelaten. Hij is een dief. Bij een volgende klus draagt hij handschoenen
zodat hij niet wordt achterhaald, maar toch blijft hij een dief. Hetzelfde doen
de verzekeringsmaatschappijen: eerst smeren ze iedereen een 'mooie' polis aan,
maar ze zijn ontmaskerd bij het manipuleren met de inleg. Nu wijzigen ze de
polisvoorwaarden en kunnen ze dus niet worden gepakt. Hoe noemen we dit?
Schaamteloos, onbeschoft of diefstal? Maar ach, geld stelen van de 'gewone man'
die spaart voor zijn pensioentje is niet erg, als zij (de maatschappijen) er
maar beter van worden.

Hardenberg, H. Haan

Machtsmisbruik

Hoelang blijven we nog zeuren, zeiken en zaniken over het schaamteloze
machtsmisbruik en de betutteling van Wouter Bos en zijn vazallen voordat we uit
onze luie stoelen opstaan en richting Den Haag gaan om hiertegen te
demonstreren? Den Haag heeft een totale minachting voor de burgers. De
PvdA-kliek is de vele, zuurverdiende miljoenen van het bedrijfsleven aan het
verkwisten en melkt de burgers volledig uit met nieuwe belastingen. Gebruik het
demonstratierecht en laat uw stem horen op het Binnenhof! En denk de volgende
keer goed na op welke partij u stemt.

Uden, Bart Wagenaar

Volksopstand

De Nederlanders klagen steen en been over het onvermogen van de overheid en de
regering in het bijzonder. Men voelt zich 'gebruikt', 'niet serieus genomen' en
'uitgemolken'. Bovendien blijkt keer op keer dat topfunctionarissen van
diezelfde overheid elkaar altijd de hand boven het hoofd houden. En wat doet de
Nederlander? Alleen maar klagen! Wordt het zo langzamerhand geen tijd voor
massale volkswoede en protesten en desnoods een volksopstand? Wedden dat men
daarna veel beter naar ons luistert?

jeroenkorthuis@gmail.com

LOAD-DATE: April 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              119 of 185 DOCUMENTS



                                  De Telegraaf

                            24 april 2008 donderdag

Fout correct

SECTION: BINNENLAND; Blz. 3

LENGTH: 233 woorden


Staatssecretaris Albayrak (Justitie) is niet oliedom of naïef. Toch weigerde zij
een grote groep illegale Chinezen die naar ons land waren gekomen, preventief op
te sluiten. Gevolg is dat ruim 300 van de 770 Chinezen, die zich bij de
vreemdelingendienst hadden gemeld met een fabeltje over een nieuw generaal
pardon vanwege de ophanden zijnde troonsopvolging, inmiddels in ons land zijn
ondergedoken.

De bewindsvrouw verschuilt zich achter de stelling dat Nederland geen mensen
collectief mag vastzetten in de asielprocedure. Bovendien denkt zij dat de
verdwenen Chinezen vanzelf weer opduiken, omdat hun vingerafdrukken zijn
genomen. De waarheid is dat zij niet wil ingrijpen. Uit misplaatste politieke
correctheid.

Albayrak, eens een veelbelovend Kamerlid, ontwikkelt zich helaas steeds meer in
de traditie die PvdA-staatssecretarissen voor vreemdelingenzaken zoals Schmitz
en Cohen hebben opgebouwd. Uiterst sociaal denken te zijn ten opzichte van
vreemdelingen, maar ondertussen de belangen van de gewone Nederlander uit het
oog verliezen.

In deze roerige tijden is het echter van groot belang dat er een
vreemdelingenbeleid wordt gevoerd dat op groot draagvlak onder de bevolking kan
rekenen. Een meerderheid in de Kamer vond het voorstel van de VVD om
staatssecretaris Albayrak naar huis te sturen te ver gaan omdat zij beterschap
belooft, maar hopelijk is de bewindsvrouw nu wel wakker geschud.

LOAD-DATE: April 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              120 of 185 DOCUMENTS



                                  De Telegraaf

                            24 april 2008 donderdag

Sinterklaas

SECTION: BINNENLAND; Blz. 3

LENGTH: 225 woorden


Voordat dit kabinet in de fout gaat door nu al een deel van de fatsoenlijke
kinderopvangregeling om zeep te helpen, is een waarschuwing op zijn plaats. Want
hadden de politici, ook van de PvdA, voor en na de verkiezingen niet de mond vol
van betere kinderopvang, zodat veel meer vrouwen aan de slag konden gaan?

Inmiddels overweegt dit kabinet, dat zelfs een minister van Gezinszaken in de
gelederen heeft, het mes te zetten in dezelfde kinderopvang. Dat tekent maar
weer eens de onbetrouwbaarheid van deze coalitie. Voor jonge ouders die dachten
dat er eindelijk een goede oplossing was voor de opvang van hun kroost zou het
een klap in het gezicht zijn.

Vanzelfsprekend is aanpassing van de tarieven, bijvoorbeeld voor de eenmalige
bemiddeling van een gastoudergezin, bespreekbaar. Maar wat bijvoorbeeld niet mag
gebeuren, is dat er nog verder wordt genivelleerd via de kinderopvang, waardoor
ouders met hogere inkomens, die aan alle kanten toch al worden geplukt, het nog
meer voor hun kiezen krijgen. Dat is symboolpolitiek over de ruggen van
hardwerkende burgers.

De feiten liggen er: dit kabinet speelde vorig jaar voor Sinterklaas en kan nu
de kinderopvang niet meer betalen. Dat is wanbeleid of politiek bedrog. Of
beide. PvdA-minister Bos (Financiën) en zijn partijgenote staatssecretaris
Dijksma (Onderwijs) mogen het uitleggen aan hun kiezers.

LOAD-DATE: April 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              121 of 185 DOCUMENTS



                                  De Telegraaf

                             23 april 2008 woensdag

Oorlog

SECTION: HAAGLANDEN; Blz. 37

LENGTH: 435 woorden


Den Haag is in oorlog. Oorlog tegen kauwgum, kopte mijn gezondverstandkrant. De
loopgravenoorlog tegen hangjongeren en de jihad tegen klierjeugd in trams en
allochtonenwijken kan intussen als verloren worden beschouwd, net als de
burgeroorlog tegen de wildkakkende honden. Ook Deetmans oorlog tegen graffiti is
jammerlijk mislukt. Verse hakenkruisen op de muur van de Joodse begraafplaats.

Elke dag oorlog in Den Haag. Meestal tegen treiterige ambtenaren en andere
regelneven, die de hardwerkende burgerij van onze internationale vredeshoofdstad
maar niet met rust kunnen laten en ons telkens nieuwe irritaties bezorgen.

Neem nou die nieuwe lichting hondsbrutale belastingtaxateurs van de gemeente,
die nu godbetert zelfs ín je huis willen komen spioneren. "Wij hebben wel
middelen om bij u binnen te komen!" dreigde zo'n Herr Flick van de week tegen
een van mijn weerspannige buren, die ternauwernood de laatste wereldoorlog
overleefde.

Zo'n rotgemeente die maar dóét. Zo'n keutelende gemeenteraad ook, die nog niet
de helft van de Hagenaars vertegenwoordigt en die dat sloopzieke regentencollege
nooit eens tot de orde roept. Pedante bestuurders, die naam willen maken om
hogerop te komen, maar intussen schaamteloos hun kroost met de dienstlimo naar
school laten brengen.

Zo'n straattegel met de naam van de wethouder, met veel vlagvertoon onthuld
langs de grachtrand van de zogenaamd herstelde Mauritskade, waar de huizen
verzakten als gevolg van zijn gedonderjaag en getergde omwonenden met kelders
vol water zitten.

Oorlog tussen de bewoners van Clingendael en het vredesinstituut dat zich in ons
wandelpark als grootgrondbezitter gedraagt. Oorlog tot in Nieuwspoort, waar
geüniformeerde fotografen van het ministerie van Oorlog aandoenlijk werk
exposeren van hun mislukte vredesmissies, waar iedereen tégen is: Irakezen,
Afghanen en ook verreweg de meeste Nederlanders. "Als het echt gevaarlijk wordt,
dan pak ik mijn mitrailleur!" zei zo'n dienstfotograaf van de week. Je zal daar
maar als fotojournalist rondkuieren, je fototoestel als je enige wapen!

Oorlog in onze vredeshoofdstad, zelfs over de oorlogsgraven heen, want de
katholieke begraafplaats aan de Kerkhoflaan wil uitbreiden met een nieuwe
dodenakker op een aangrenzende paardenwei en de gemeente heeft dat tersluiks
goed gevonden. Zelfs al hebben omwonenden - die nooit zijn geraadpleegd en die
uiteraard liever geen stoeten rouwenden langs hun balkons en achtertuinen zien
trekken - een Koninklijk Besluit in handen dat uitbreiding verbiedt. Blijkt de
gemeente stiekemweg het bestemmingsplan te hebben gewijzigd. Ten oorlog!

(jvnoord@telegraaf.nl)

LOAD-DATE: April 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              122 of 185 DOCUMENTS



                                  De Telegraaf

                             23 april 2008 woensdag

SALUUT AAN GEWONE OOGGETUIGEN;
Nederlanders vertellen  in boek over Tweede  Wereldoorlog  'Straks, hoe triest
ook,  is deze generatie er niet meer'

SECTION: REPORTAGE; Blz. 5

LENGTH: 496 woorden

SAMENVATTING

Van een onzer verslaggevers      SOESTERBERG, woensdag      De jaren 1940-'45
verteld door gewone Nederlanders. Gisteren werd het boek 'Ooggetuigen van de
Tweede Wereldoorlog' van De Telegraafverslaggever Charles Sanders in het
Militair Luchtvaartmuseum gepresenteerd. Onder de aanwezigen de weduwen van
Soldaat van Oranje en generaal Spoor, beiden drager van de militaire
Willems-Orde.

VOLLEDIGE TEKST:

Maar ook hoge luchtmachtofficieren, de Indonesische ambassadeur Junus Habibie en
televisiemaker Frits Barend. "Dit is goed, nu kunnen we het nog uit de eerste
hand lezen. Straks, hoe triest ook, is deze generatie er niet meer."

De Telegraaf deed vorig jaar april een oproep in de zondagskrant om eigen
anekdoten uit de bezettingsjaren in te sturen. Maar liefst 3600 lezers
reageerden, vaak zonden ze documenten en foto's mee. Vanwege die massale respons
zullen er meer delen van 'Ooggetuigen' volgen.

Bijzonder in het boek is het voorwoord van Erik Hazelhoff Roelfzema. Samen met
chef fotoredactie Johannes Dalhuijsen sprak verslaggever Sanders afgelopen zomer
met de Soldaat van Oranje op Hawaii. Het zou het laatste interview worden met de
beroemdste oorlogsheld die ons land ooit kende. Op 26 september 2007 overleed
Hazelhoff, negentig jaar oud.

De Soldaat van Oranje laat in een voorwoord, drie maanden voor zijn dood
opgetekend in de Stille Zuidzee, weten dat alsmaar achterom kijken nimmer 'zijn
ding' was. Maar hij zegt ook dat volgende generaties Nederlanders moeten weten
hoe het toen, onder de Duitse bezetter, was.

Vrijheid

"Want je waardeert vrijheid pas dan als je weet hoe het is om zónder vrijheid te
moeten leven", aldus Hazelhoff. "Heel belangrijk dat het in dit boek gaat om de
verhalen van gewone mensen, niet om het zoveelste relaas van al die helden die
ná mei 1945 opstonden. Of om de al dan niet echt gebeurde belevenissen van
Nederlanders die zo graag bekend willen zijn..."

Eén van die bijzondere en ontroerende verhalen van 'gewone mensen' die in
'Ooggetuigen' aan bod komen: de oorlog zoals mevrouw Ria Roosendaal-Martens die
ervoer. Als meisje van zeven maakte zij 22 februari 1944 het verschrikkelijke
bombardement mee op Nijmegen. De oude binnenstad veranderde die dag in een
smeulende ruïne.

"Foutje van de Amerikanen, 800 doden, mijn broertje raakte zwaargewond", vertelt
mevrouw Roosendaal. "Nooit vergeet ik hoe de toren van de Sint Stevenskerk, vlak
bij onze slagerij aan de Grote Markt, instortte. Eén grote vuurbal. Henny was 11
en speelde met zes vriendjes buiten. Zijn kameraden kwamen allen om het leven,
híj belandde half dood in het ziekenhuis. De artsen wilden zelfs de moeite niet
doen zijn been te amputeren. 'Dat jong sterft toch', zeiden ze. Henny stierf die
dag en dat jaar níet. Hij hield een lamme voet aan het bombardement over, maar
is 70 jaar oud geworden!"

'Ooggetuigen van de Tweede Wereldoorlog', met een dvd van het laatste interview
met Soldaat van Oranje. Uitgeverij House of Knowledge, ISBN 978-90-8510-5-336.

LOAD-DATE: April 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              123 of 185 DOCUMENTS



                                  De Telegraaf

                             19 april 2008 zaterdag

Dierenactivist zwaarder straffen;
KABINET TREEDT VEEL TE SLAP OP

SECTION: WATUZEGT; Blz. 2

LENGTH: 742 woorden

SAMENVATTING

"Zachte heelmeesters maken stinkende wonden." Dat is het oordeel van de
overgrote meerderheid van de 2500 deelnemers aan onze Stelling van de Dag over
de toezegging van minister Hirsch Ballin (Justitie) om te kijken of radicale
dierenactivisten zwaarder gestraft kunnen worden. Volgens 89 procent van de
ondervraagden handelt het kabinet nog steeds niet adequaat en zijn zwaardere
straffen niet genoeg.

VOLLEDIGE TEKST:

In een debat met de Tweede Kamer zei de bewindsman dat hij zal onderzoeken of de
strafmaat voor activisten die zich schuldig maken aan misbruik van dwang, omhoog
kan. Thans is die strafmaat maximaal negen maanden cel. Een ruime meerderheid
vindt het kabinet op dit punt veel te slap. Het is in de ogen van 80 procent
"schandalig" dat de gemeente Venray de inrichting van het biotechnologische
laboratoriumpark Science Link heeft afgeblazen onder druk, intimidatie en
persoonlijke bedreiging van dierenactivisten. Te meer daar het project volgens
alle democratische regels tot stand was gekomen.

"Radicale dierenactivisten die de wet aan hun laars lappen, zijn niet beter dan
terroristen en zouden daarom onder de antiterroristenwet moeten vallen. Thans
staan ze na een paar maanden cel weer op straat. Dat maakt echt geen indruk",
schrijft een voorstander van de stelling. "Dit is een kabinet van pappen en
nathouden. Wel staan ze voorop om inbreuk te maken op de persoonlijke
levenssfeer of bekeuren ze aan de lopende band gewone burgers die vijf kilometer
te hard rijden. Gek hè, dat de burger zijn vertrouwen in de politiek
kwijtraakt", schrijft een andere kritische deelnemer.

Hoewel zwaar in de minderheid, zijn er ook tegenstanders van de stelling. "Het
is van de gekke dat dieren in dit land zo worden gekweld. Ik sta vierkant achter
de dierenactivisten. Het doel heiligt de middelen. Het kabinet handelt mijns
inziens juist", reageert een van de ondervraagden. "Proeven met dieren moeten
altijd worden verboden. Acties tegen proeven met dieren hebben mijn steun",
klink het uit hetzelfde kamp.

Verpakking

Daar zijn de meeste deelnemers het echter niet mee eens. Zo'n 60 procent zegt
voorstander te zijn van dierproeven onder bepaalde omstandigheden. En 80 procent
koopt dan ook geen producten die 'dierproefvrij' zijn. Overigens kan 58 procent
uit de verpakking niet opmaken of producten 'dierproefvrij' zijn.

Liefst 90 procent verwijt het kabinet slappe knieën wat de opsporing en
vervolging betreft van radicale dierenactivisten. "Sommigen zeggen dat dit de
taak is van het openbaar ministerie, maar het is aan de politiek om de juiste
wetten uit te vaardigen, terwijl het kabinet de verantwoordelijkheid draagt voor
de uitvoering", schrijft een van de deelnemers met staatkundige interesse. Zelfs
als minister Hirsch Ballin de maximale strafmaat voor radicale dierenactivisten
verdubbelt naar achttien maanden, zet dat volgens 83 procent geen zoden aan de
dijk. Alleen ingrijpende maatregelen zoals een gebiedsverbod en meldingsplicht,
zoals de Britten doen, heeft volgens 83 procent zin.

Een ruime meerderheid van 92 procent heeft ook geen goed woord over voor
minister Guusje ter Horst (Binnenlandse Zaken) die weigerde de persoonlijke
beveiliging te betalen van wethouder Lei Heldens uit Venray, nadat ze herhaalde
malen was bedreigd. Volgens deze grote groep deelnemers heeft de rijksoverheid
wel degelijk de plicht om de veiligheid van lokale bestuurders te waarborgen,
als die worden geïntimideerd door professionele organisaties die het niet zo
nauw nemen met de wet.

Science Link

Ook de afwijzing van Ter Horst om een bijdrage te leveren zodat Science Link
elders kan worden opgezet, vindt geen genade in de ogen van twee derde van de
respondenten. "Deze actie is een ondermijning van de democratie en dient met
alle mogelijke middelen bestreden te worden. Met andere woorden: het liefst zie
ik Science Park alsnog in Venray komen", aldus een van de ondervraagden.

Zo'n 85 procent van alle deelnemers is sowieso bezorgd dat steeds meer
onderzoekers uit de biomedische wetenschap onder druk van dierenactivisten de
wijk nemen naar het buitenland. "Dat is gewoon pure terreur en de overheid kijkt
het liefst de andere kant uit", meent een bezorgde lezer.

Niet voor niets ziet 84 procent het harde optreden van dierenactivisten als een
poging om de democratie en de rechtsstaat te ondermijnen.

Maandag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: April 24, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              124 of 185 DOCUMENTS



                                  De Telegraaf

                            17 april 2008 donderdag

Hogere olietaks in Venezuela

SECTION: WALL STREET JOURNAL; Blz. 26

LENGTH: 137 woorden


CARACAS - Het Venezolaanse parlement heeft dinsdag een belastingwet aangenomen
die de winsten van buitenlandse oliebedrijven nog verder zal afromen. De
maatregel zal de schatkist van Venezuela naar verwachting maandelijks ongeveer
$760 miljoen extra opleveren.

De extra belastingheffing wordt van kracht op het moment dat de olieprijs de $70
per vat overschrijdt. Als dat een maand lang het geval is, pakt de fiscus de
helft van het verschil tussen de gemiddelde en de eindprijs van een vat olie. Op
het moment dat de prijs boven de $100 uitstijgt, zoals nu overduidelijk het
geval is, stijgt het heffingspercentage zelfs naar 60%.

De wet past in een charmeoffensief van president Hugo Chávez. Diens populariteit
staat onder druk omdat de gewone burger weinig verbetering ziet in het dagelijks
leven ondanks alle oliedollars.

LOAD-DATE: April 16, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              125 of 185 DOCUMENTS



                                  De Telegraaf

                             16 april 2008 woensdag

Voyeur

SECTION: RTV; Blz. 2

LENGTH: 275 woorden


Zijn er overeenkomsten tussen een documentaire van Frans Bromet en een programma
als De Gouden Kooi? Op het eerste gezicht niet. Bromet legt de realiteit van de
gewone man vast met indringende documentaires, terwijl De Gouden Kooi een
ranzige realityshow is waarbij de werkelijkheid wordt gemanipuleerd. Maar het
effect op deze kijker is hetzelfde: het is gluurtelevisie, waarbij je deelgenoot
wordt gemaakt van iets dat je eigenlijk niet zou moeten weten.

Bij De Gouden Kooi ligt dat er natuurlijk duimendik bovenop. Iedereen die kijkt
wordt vanzelf een voyeur. Zo weet de kijker allang dat het voorgenomen huwelijk
van twee deelnemers straks op brute wijze zal worden verstoord door de andere
bewoners. De enige die het nog niet weet is de bruid. Het moment zal
meedogenloos worden vastgelegd in één groot voyeuristisch hoogtepunt.

Frans Bromet gaat veel subtieler te werk. In Late Liefde portretteert hij
bejaarde liefdeskoppels op zijn bekende wijze: door het vragen naar de bekende
weg tot de aap uit de mouw komt. Zo zien we hoe liefdevol de 94-jarige Gré haar
nieuwe vlam Jaap (90) verzorgt en hoe de broze liefde wankelt wanneer Jaap naar
het voetbal en Gré naar Schone Schijn wil kijken. Met zijn ene camera
registreert Bromet de onenigheid even meedogenloos als de tientallen camera's in
de Kooi dat doen. Bovendien zoekt hij naar dezelfde onderwerpen als de makers
van het realityprogramma. Is er ruzie? Is er seks? Bromet zaagt en manipuleert
net zolang tot die vragen worden beantwoord.

Natuurlijk, het was een prachtig portret, dat wel. Maar ook zó pijnlijk intiem,
dat het net is alsof we bij Jaap en Gré door het sleutelgat hebben gegluurd.

LOAD-DATE: April 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              126 of 185 DOCUMENTS



                                  De Telegraaf

                             15 april 2008 dinsdag

'Oppakken, Opsluiten en Opdraaien voor kosten!'

SECTION: WATUZEGT; Blz. 6

LENGTH: 818 woorden


Het was weer eens bar en boos in het weekeinde. Deze keer ontaardde de wedstrijd
FC Groningen-Ajax in een vuurzee doordat op de tribune kilometers wc-papier
werden aangestoken. In een verstikkende rook brak er grote paniek uit en vele
toeschouwers raakten gewond. Een zeer gevaarlijke actie! De aanstichters hiervan
verdienen het daarom streng gestraft te worden. De drie 'O's zijn hierop van
toepassing: Oppakken, Opsluiten en Opdraaien voor de kosten.

Alphen aan den Rijn,

P.J. Deeleman

Eten

Zorgverzekeraar Agis schrijft in een keer 150 euro 'eigen risico' en de
maandpremie van mijn moeders bankrekening af... een totaalbedrag van 238,03
euro. Mijn moeder leeft van een aow'tje van 930 euro. Door haar vaste lasten én
dit enorme bedrag voor haar ziekteverzekering kan ze deze maand geen eten kopen.
Het zal allemaal wel volgens de regels zijn, maar zoiets doe je toch niet? Dank
u wel, heren managers!

Een woedende dochter.

Amsterdam, W. Mulder

Stokpaardjes

Wouter Bos wil de btw verhogen naar 20 procent om 'toekomstige gaten in de
begroting te dichten'. Welja, waarom niet meteen naar 25 procent? Ik vrees dat
ook dit niet genoeg zal zijn om die 'bodemloze put' in Den Haag te dempen. Al
die (rode) stokpaardjes moeten tenslotte wel worden gevoed.

Hoogwoud, Ron Koster

Onbegrijpelijk

Veroordeelde 'pedocriminelen' kregen van de ambassade een noodpaspoort
(Tel.14/04). Onbegrijpelijk! Dit ruikt naar corruptie en omkoperij. Minstens zo
onbegrijpelijk vind ik dat het ministerie van Buitenlandse Zaken zich hierover
in stilzwijgen hult.

Zeist, J.T. van der Veen

Flauwekul

Voor drie reisjes naar het buitenland had het kabinet 67.000 euro nodig. Dat
zijn bijna 150.000 (!) keiharde oude Hollandse guldens en nóg kwamen ze tekort.
Wie nemen die Kamerleden allemaal mee op hun tripjes: hun familie en
schoonfamilie soms? En dan: wat kunnen ze in vredesnaam leren van
parlementariërs in Saoedi-Arabië? Flauwekul, het zijn gewoon snoepreisjes en de
bestemming is altijd een land met een warm klimaat. Laat ze hun vakantiereisjes
voortaan zelf maar betalen; dat moet ik als gewone burger ook.

Veldhoven, J. Elbersen

Vernatting

De arrogantie van Staatsbosbeheer kent geen grenzen. In Drenthe wordt door een
verhoging van de grondwaterstand 'vernatting' van de natuurgebieden
gerealiseerd. Gevolg is dat deze gebieden ontoegankelijk worden voor wandelaars,
fietsers en ruiters. Misschien moet Staatsbosbeheer worden omgedoopt tot
'Staatsmodderbeheer'.

Assen, Jan van Riezen

Koenders

Onze ijdele minister Koenders 'gaat minder vlees eten omdat dit voordeel
oplevert voor de voedselproductie'. Tegelijkertijd zet zijn kabinet de beste
landbouwgronden in Nederland (op Goeree-Overflakkee, de Wieringermeer en
Zeeuws-Vlaanderen) onder water om deze 'terug te geven aan de natuur' of voor
recreatieve doeleinden. Tja...

Kapellen (B), Van Dijk

Geleuter

Heeft dit kabinet echt niets beters te doen dan zich betuttelend op te stellen?
Nu weer die discussie over borstvoeding. Verloskundigen en consultatiebureaus
hameren er ook al jaren op borstvoeding te geven. Waar bemoeien die lui zich
mee!? Iedere moeder weet zelf of zij dit wel of niet kan of wil opbrengen. Laat
de leden van dit kabinet liever doen waarvoor ze zijn aangesteld en hun tijd
niet verkwanselen aan zinloos achterhaald geleuter.

Den Helder, C. de Jager

Hulp

Ik geloof mijn oren niet als ik Koenders hoor 'babbelen' over kleine boertjes
die 800 miljoen moeten krijgen. Waar was de hulp aan de nabestaanden van boeren
in Zuid-Afrika die werden vermoord? En waar blijft de hulp voor boeren die nu in
Zimbabwe van hun boerderij worden verdreven? Natuurlijk weet Koenders dat deze
boeren nooit hulp nodig hadden omdat ze op wereldschaal producten leverden. Maar
voor hen kwam er geen financiële steun. Schande! Dictators in Afrika moeten
worden aangepakt; we moeten geen miljoenen in hun corrupte systemen pompen.
Weggegooid geld.

Carla Isselmann

Liegen

Tjeenk Willink wekt de indruk dat onze regering altijd eerlijk is en de waarheid
spreekt (Tel.13/04). Nou meneer Willink, hoeveel voorbeelden wilt u hebben van
politieke leugens en misleidingen van het 'volk'? Ik heb een 'zeecontainer' vol
voor u. Balkenende heeft niet alleen 'gelogen' wat Fitna betreft maar heeft ons
land ook nog eens 'verraden' in Lissabon, zoals Kok het ooit in Maastricht deed
met zijn 'tijdelijke' kwartje en ons zonder het ons te vragen het 'monetaire
wc-papier' (sorry, de euro) door de strot duwde. Volstaat dit!?

Piet Schapendonk

Jomanda

Jomanda verwijst mensen met ernstige ziekten altijd door naar een arts. De
melding van een bacteriële infectie bij Sylvia Millecam kwam voordat de
borstkanker zich had geopenbaard. Jomanda is geen genezeres. Zij stelt geen
diagnose maar functioneert als doorgeefluik van de andere wereld. Ze is integer
en trekt geen verantwoordelijkheden naar zich toe. Als medium is zij zuiver en
oprecht. Daarvoor verdient zij respect en geen valse beschuldigingen.

Hulsberg, Tilly Fiona

LOAD-DATE: April 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              127 of 185 DOCUMENTS



                                  De Telegraaf

                            10 april 2008 donderdag

Koopzondag gewaardeerd verzetje;
"Overheid, betuttel ons toch niet zo!"

SECTION: WATUZEGT; Blz. 6

LENGTH: 692 woorden

SAMENVATTING

Er zijn twee manieren om winkels te bezoeken. Het noodzakelijke winkelen waarbij
we eten en drinken inkopen en het voor velen aangename tijdverdrijf dat geen
winkelen meer wordt genoemd, maar 'funshoppen'. Daarbij overstijgen slenteren,
kijken en het bezoeken van horecagelegenheden het belang van kopen. Funshoppen
is een uitje. De meeste mensen funshoppen graag op zondag, nadat de gewone
inkopen van de week gedaan zijn.

VOLLEDIGE TEKST:

Maar het kabinet wil het aantal koopzondagen verminderen en bereidt een nieuwe
winkeltijdenwet voor om het 'ge-funshop' aan banden te leggen. Waarom in
vredesnaam? Laat ons toch lekker shoppen! U ging via de WUZ-site de barricaden
op om uw geliefde verzetje te redden.

Want u houdt van funshoppen, tenminste, het grootste deel van u. Dat blijkt uit
de uitslag van onze Stelling van de Dag. We ontvingen 4038 reacties en u vindt
met ruim 72% voorstemmers dat de koopzondag gered moest worden. Winkelen, is uw
oordeel, is een prettig tijdverdrijf.

Ofschoon we het bezoek aan de supermarkt niet onder funshoppen rekenen, hebben
we toch ook geïnformeerd op welke tijden u de supermarkt wilde bezoeken. Daarbij
is 45% tevreden als de supermarkten op werkdagen en zaterdag open zijn, maar
spreekt een nét iets groter deel zijn voorkeur uit voor supermarkten die óók op
zondag open zijn. Ook een dagelijkse avondopenstelling van supermarkten vindt
met 75% voorstemmers veel bijval.

De zondag is voor de voorstemmers van de stelling de ware funshoppersdag. En al
die tegenstemmers die tegen koopzondagen zijn 'omdat je je geld maar één keer
kunt uitgeven' zet u in hun hemd met de verzekering dat u níét meer geld
uitgeeft als de winkels 's zondags open zijn. U bent een zelfbewust
budgetbeheerder. Dat is daarmee dan ook weer gezegd.

Wat 70% van u, richting overheid, ook graag even gezegd wilt hebben, is dat u
vindt dat het geen taak voor de overheid is om zich met winkeltijden bezig te
houden. Laat gemeenten, laat winkeliers, laat wijken de vrije hand en dan komt
men er gezamenlijk best wel uit. Dat biedt de bestuurderen in Den Haag de
gelegenheid zich met andere zaken bezig te houden. Files, onderwijs,
bejaardenzorg... Den Haag: vul dat zelf maar in.

En specifiek moppert u tegen minister Rouvoet dat u niet door hem en zijn partij
betutteld wenst te worden. De zondagsrust is een christelijk stokpaardje, maar
duidelijk niet dat van u.

Begrip

Want 29% van de deelnemers heeft er begrip voor dat mensen vanuit hun
geloofsovertuiging de zondagsrust willen respecteren, maar 53% verbindt aan dat
begrip de mededeling dat hij/zij daar zelf geen rekening mee wenst te houden.

'Vindt u dat mooie, oude steden één dag per week vrij van winkelrumoer zouden
moeten zijn?' vroegen wij u. Daar is 33% het mee eens, 58% ziet dat niet zitten.
Zeker nooit op een stille zondag door een van onze vele mooie, eeuwenoude steden
gedwaald... Eeuwenoude steden hebben allemaal dezelfde winkels, maar wat
bebouwing betreft zijn ze stuk voor stuk uniek en stuk voor stuk het bekijken
waard. We willen ook nog even het misverstand de wereld uit helpen dat mannen
niet van funshoppen houden. Toegegeven, de vrouwen scoren met 81% liefhebbers
hoger, maar toch geeft ook 66% van de mannelijke deelnemers aan funshoppen
aangenaam te vinden.

In de overige antwoorden gaan de dames en heren deelnemers aardig gelijk op.
Waar we de antwoorden uitsplitsen op leeftijd, wordt vooral duidelijk dat
jongeren tot 35 jaar met 81% voorstemmers liever winkelen dan de 55-plussers die
met 64% voorstemmers wat minder geld en tijd aan de mammon offeren.

Wellicht komen ook van hen de aansporingen om wat meer 'fun' te zoeken in de
natuur, het bos, de heide, het strand en niet te vergeten het gezin. Want: "Het
is goed om, los van religie, een dag in de week rust te creëren in deze
hectische samenleving." Maar al met al is uw mening het best samengevat door een
deelnemer die gewoon lekker wil shoppen en richting Den Haag verzucht: "Laat het
gewone volk nou toch zijn verzetje!" Dus: Rouvoet, let op uw zaak!

Marianne JanssenVandaag is er weer een Stelling van de Dag. U kunt eraan meedoen
van 11.30 tot 15.30 uur via www.telegraaf.nl of www.wuz.nl..

LOAD-DATE: April 9, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              128 of 185 DOCUMENTS



                                  De Telegraaf

                              8 april 2008 dinsdag

Vlaardingen wordt weer slagveld;
'Acteurs' laten  historische   gebeurtenis  herleven

SECTION: METROPOOLROTTERDAM; Blz. 29

LENGTH: 328 woorden

SAMENVATTING

Van onze correspondent      VLAARDINGEN, dinsdag      Het naspelen (in juni
a.s.) van de historische slag bij Vlaardingen (1018) door gelegenheidstroepen
uit heel Europa wordt volledig via internet voorbereid.

VOLLEDIGE TEKST:

Hoofdregisseur Kees Nieuwenhuijsen neemt wekelijks vanachter de computer de
manoeuvres door met bataljonscommandanten uit onder andere Duitsland, Polen,
Tsjechië en Ierland.

Aan de veldslag, die plaatsvindt op 14 en 15 juni, doen zo'n 175 middeleeuwse
figuren mee. Hun kleding en uitrusting hebben ze nauwkeurig nagemaakt, naar
historisch voorbeeld. De deelnemers zijn zogenoemde re-enactors: gewone burgers
die voor de liefhebberij historische gebeurtenissen uitbeelden.

Nieuwenhuijsen: "Zulke clubs vind je in heel Europa. Het zijn allemaal mensen
met een normale baan, die in het weekend verkleed als Romein, ridder of
Napoleonsoldaat meedoen aan een historisch evenement."

Maliënkolders

Zelf mag de amateurhistoricus Nieuwenhuijsen, in het dagelijks leven
automatiseringsdeskundige, zich graag in middeleeuwse wapenuitrusting hijsen.

In zijn klerenkast hangen maliënkolders en ridderhelmen naast spijkerbroeken en
T-shirts. Hij beschikt over een heel wapenarsenaal, zoals zwaarden, bijlen en
speren. De motivatie van oud-Vlaardinger Nieuwenhuijsen: "Het verleden proberen
te begrijpen door het zo authentiek mogelijk te beleven."

De slag bij Vlaardingen, waarin West-Friese boeren onder aanvoering van graaf
Dirk III een groot leger van de Duitse keizer in de pan hakten, luidde het
ontstaan van Holland in.

De heropvoering in juni belooft een groots spektakel te worden. Nooit eerder
kwamen in Nederland zo veel gelegenheidskrijgers bijeen. Het Oranjepark doet
dienst als slagveld. In een tentenkamp laten de re-enactors zien, hoe de
Europeanen van de elfde eeuw zich kleedden, wat ze kookten en hoe ze hun wapens
smeedden.

Het Vlaardings Archeologisch Kantoor, medeorganisator van het evenement,
verwacht toeschouwers uit heel Nederland.

LOAD-DATE: April 7, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              129 of 185 DOCUMENTS



                                  De Telegraaf

                              8 april 2008 dinsdag

Geen 20%

SECTION: BINNENLAND; Blz. 3

LENGTH: 215 woorden


In een bijna zeldzaam vertoon van eensgezindheid hebben werkgevers en vakbonden
gezamenlijk een voorstel gedaan: de geplande verhoging van de btw van 19 naar
20% moet niet doorgaan.

Het voorstel is buitengewoon zinnig. Want door het schrappen van de
btw-verhoging kan een forse loonsverhoging achterwege blijven. Immers, door het
schrappen van de btw-verhoging blijft de koopkracht op peil. Een hogere btw tast
de koopkracht aan, wat gevolgen heeft voor de geëiste loonsverhoging. Juist het
opkrikken van de lonen zou slecht zijn voor de Nederlandse economie die toch al
barre tijden tegemoet gaat als gevolg van de wereldwijde kredietcrisis.

Tot nu toe heeft het kabinet bar weinig gedaan om die dreigende loongolf te
voorkomen. Veel meer dan een pleidooi om verstandig om te gaan met de lonen, is
er niet vernomen uit Den Haag.

Nu ligt er een prima plan op tafel. Natuurlijk mag het kabinet als
tegenprestatie eisen dat de looneisen inderdaad gematigd zullen blijven. En
daarnaast ligt er voor het kabinet een klusje op tafel. De verhoging van de btw
zou twee miljard euro opleveren. Dat gat moet worden gedicht, niet door andere
belastingen te verhogen maar door minder geld uit te geven. De zuinigheid die
van de hardwerkende burger wordt gevraagd mag óók van de ministers worden
gevraagd.

LOAD-DATE: April 7, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              130 of 185 DOCUMENTS



                                  De Telegraaf

                              6 april 2008 zondag

Vrijspraak nog geen eerherstel

SECTION: ZONDAG; Blz. 9

LENGTH: 547 woorden


Onschuldig vastzitten is vreselijk. Laat staan als ook nog eens een levenslange
gevangenisstraf wordt uitgesproken. Ex-verpleegster Lucia de B. kan erover
meepraten. Als haar zaak tenminste wordt heropend en nieuwe rechters de eerder
opgelegde straf vernietigen.

Lucia de B. kwam afgelopen week vrij nadat duidelijk werd dat er in het
onderzoek naar haar veronderstelde betrokkenheid bij zeven moorden grote fouten
zijn gemaakt. Het bracht minister Hirsch Ballin (Justitie) tot de unieke stap
haar alvast op vrije voeten te stellen. Dit terwijl de Hoge Raad nog moet
beslissen of de strafzaak moet worden overgedaan.

Nachtmerrie

Maar is de nachtmerrie voor De B. werkelijk voorbij als ze straks wordt
vrijgesproken? Ik denk het eerlijk gezegd niet. De maatschappij zit meestal niet
te wachten op ex-delinquenten, onschuldig of niet. Veel mensen redeneren in de
trant van 'waar rook is, is vuur' en mijden ex-gedetineerden als de pest. Het
oordeel wordt geveld zonder enige kennis van de feiten. Dat geldt overigens niet
alleen voor 'gewone' burgers, maar ook voor professionals.

Binnen een dag na het nieuws over de vrijlating van Lucia de B. kreeg ik een
brief van een aantal bewaarders uit Nieuwersluis. Zij deden een boekje open over
vermeend wangedrag van Lucia de B. in de bajes. "Zo onschuldig als Lucia zich
doet voorkomen, is in tegenspraak met wat ze aan medegedetineerden heeft bekend
en gezegd", aldus de brief, waarna een opsomming volgt van haar misdragingen
achter de tralies.

Stel dat het waar is wat de bewaarders schrijven, is dat gedrag dan een bewijs
voor haar schuld? Natuurlijk niet. Eerlijk gezegd kan ik me bij dat gedrag van
Lucia de B. nog wat voorstellen ook. Ervan uitgaande dat ze inderdaad ten
onrechte tot levenslang werd veroordeeld, hoe gefrustreerd en verward zou ú
daarvan raken?

Precies een week geleden had ik een interview met Marco R., die in een
viervoudige moordzaak levenslang tegen zich hoorde eisen. Anders dan in de zaak
van Lucia had R. het geluk dat hij zowel in eerste aanleg als in hoger beroep
werd vrijgesproken. De rechters keken zeer kritisch naar het politieonderzoek en
veegden de resultaten volledig van tafel.

Maar wat R. meemaakte, staat Lucia de B. waarschijnlijk ook te wachten. Zelfs na
de ondubbelzinnige vrijspraak wordt R. geconfronteerd met scepsis van mensen in
zijn omgeving. De argwaan in zijn richting veroorzaakt niet alleen zakelijke
schade, maar kost ook vriendschappen. En dan heb ik het nog niet over de
geestelijke schade, veroorzaakt door de gedachte mogelijk levenslang te worden
opgesloten voor iets wat je niet hebt gedaan.

Paria

Marco R. klopte voor geestelijke hulp bij een psycholoog aan. Na één bezoek
kreeg hij te horen dat hij zou worden doorverwezen naar iemand anders. De
medicus kende namelijk iemand in zijn omgeving die in contact stond met de
nabestaanden van een van de slachtoffers. Hij vond het daarom niet gewenst R. te
behandelen. "Ik wacht nu al maanden op een nieuwe afspraak", vertelde Marco me
afgelopen zondag. "Zelfs artsen beschouwen me dus nog altijd als een soort
paria."

Het gevecht om onder een onterechte veroordeling uit te komen, is vaak al
loodzwaar. Maar helaas voor Lucia de B. en Marco R.: de échte strijd om
eerherstel gaat daarna pas beginnen.

Reacties of tips?

jvdheuvel@telegraaf.nl

LOAD-DATE: April 5, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              131 of 185 DOCUMENTS



                                  De Telegraaf

                             5 april 2008 zaterdag

EENVOUD

SECTION: BINNENLAND; Blz. 3

LENGTH: 459 woorden


Als stukkiesschrijver moet je ook waken voor de bedrieglijke eenvoud van het
bestaan.

Trots op Nederland, bijvoorbeeld: dat lijkt gefundenes Fressen. Zo wil Rita
Verdonk, om te verhinderen dat grote bouwprojecten langdurig worden vertraagd,
de inspraak bij besluitprocedures danig beperken. Als dergelijke onderwerpen
voorbij zeilen ben je al heel snel geneigd om te concluderen - Rita omringt zich
maar wat graag met vastgoedtypes - dat het pistool waarmee de trekker kan worden
overgehaald je op een zijden kussentje wordt aangereikt.

Makkelijk hoor, denk je dan. Je legt bovendien nog een keertje uit wat populisme
is, suggereert dat Rita een film gaat maken waarin zij VVV-fragmenten van een
klompendans in Schagerbrug, een fierljepwedstrijd in Franeker en een
biggenwerptoernooi in Ootmarsum aan elkaar plakt, en produceert óók nog even een
paar grappen over het feit dat de burger via de ToN-website kan meedenken over
het programma.

Hupsakee: stukje klaar.

Maar ja, neem nu alleen het nieuws van de dag van gisteren.

Ik liet het tot mij doordringen en besefte dat Verdonks anti-Haagse beweging,
mits regelmatig op de woekering van onkruid gecontroleerd, alleen maar kan
groeien op de dikke laag compost die al die typisch polderlandse berichten
inmiddels op de Akker van de Nationale Ergernis hebben gevormd.

Ik citeer: "De spitsstrook op de A1 bij Hoevelaken gaat volgende week alsnog
open. Na een uitspraak van de Raad van State heeft de strook er vier jaar
ongebruikt bij gelegen. Het ministerie van Verkeer kreeg deze week van de raad
alsnog te horen dat de strook open kan."

Wat is een overheid waard die VIER jaar lang hardwerkende burgers overbodig de
file injaagt? Volgens mij vlucht een groot deel van al die arme zielen zo in de
armen van Rita Verdonk, net als degenen die vernamen dat de
protestants-christelijke Besturenraad het Boek der Overbodigheden aan minister
Ronald Plasterk heeft overhandigd, een negen kilo (!) zwaar geschrift waarin
alle overbodige regels en protocollen binnen het onderwijs op een rijtje zijn
gezet.

Nog niet overtuigd? Dan verwijs ik nog even naar het plan van dit reli-rode
kabinet om het aantal koopzondagen te verminderen - ja, echt: het is 2008 - en
naar een uitspraak van de politierechter in Dordrecht, die een moslim die Geert
Wilders rechtstreeks met de dood had bedreigd, slechts een boete van 500 euro en
een voorwaardelijke celstraf oplegde, veel minder dan geëist. "In het vonnis",
aldus de edelachtbare, "heb ik rekening gehouden met wat Wilders zelf over
moslims zegt."

Eén dag nieuws...

Voor Rita Verdonk wordt het bestaan er daarentegen wél steeds gemakkelijker op.

Als zij de schaar waarmee zij dit soort berichten uit de krant kan knippen in de
nabijheid houdt, heeft zij niet eens een programma nodig.

LOAD-DATE: April 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              132 of 185 DOCUMENTS



                                  De Telegraaf

                             5 april 2008 zaterdag

'Trots op NL' scoort;
BEWEGING STAAT OF VALT MET RITA VERDONK

SECTION: WATUZEGT; Blz. 2

LENGTH: 717 woorden

SAMENVATTING

De eerste programmapunten van Trots op Nederland (ToN) van Rita Verdonk zijn
goed gevallen bij een meerderheid van de bijna 4500 deelnemers aan onze Stelling
van de Dag. Hoewel er opvallend veel overeenkomsten zijn met de opvattingen van
VVD en Geert Wilders' PVV, blijkt dat veel ondervraagden blij zijn met de
standpunten van 'IJzeren Rita'. Ruim driekwart neemt ToN dan ook serieus.

VOLLEDIGE TEKST:

Maar het is ook oppassen geblazen voor de leider van de nieuwe politieke
beweging. Als Rita Verdonk om wat voor reden dan ook als leider zou wegvallen,
dan klapt de boel als een kaartenhuis in elkaar. Dat vindt althans bijna twee
derde van alle deelnemers.

Vooralsnog gaat 69 procent ervan uit dat ToN bij de volgende verkiezingen een
succes wordt en 60 procent zegt zelfs serieus te overwegen om de beweging van
Rita te steunen.

"ToN geeft een stem aan het gewone volk en staat dichter bij de doorsnee
Nederlander dan de rest van de politiek", reageert een voorstander van de
stelling. "ToN is opgezet om Nederland weer wat leefbaarder te maken voor de
meerderheid, zonder eenzijdig te focussen op de minderheden. Dat neem ik graag
serieus", valt een andere deelnemer bij.

Kritiek

Toch valt er onder de deelnemers ook nogal wat kritiek te beluisteren. "Het is
volstrekt onduidelijk hoe deze beweging de problemen die zij noemt wil
aanpakken. Veel geschreeuw, maar geen onderbouwing", meent een sceptische
deelnemer. "ToN wordt gefinancierd door opportunisten, die hun eigen belangen
willen veiligstellen. Dat was bij de LPF ook al het geval", schrijft een andere
lezer.

De VVD is de partij die volgens 70 procent van de deelnemers de meeste last zal
ondervinden van ToN. Geert Wilders' PVV is goede tweede met 48 procent, op de
voet gevolgd door het CDA met 43 procent. "ToN is krachtiger en duidelijker dan
de VVD en beschaafder dan de PVV", schrijft een deelnemer.

Rita is de kracht van ToN, maar tevens de achilleshiel. Als zij zou wegvallen,
ziet 61 procent geen toekomst meer in de beweging. Bijna een op de drie
ondervraagden vreest dat ToN uiteindelijk ten onder zal gaan aan interne
strubbelingen. Politiek amateurisme à la LPF vormt een grote bedreiging. Toch
gaat 59 procent ervan uit dat het niet zover hoeft te komen als Rita maar stevig
in het zadel blijft. Volgens deze deelnemers zal ToN ook op de lange termijn een
machtsfactor zijn in de nationale politiek.

Wel vindt een meerderheid van 50 tegen 43 procent dat Rita volledige openheid
van zaken moet geven over de financiering van haar beweging. Niet dat zij ervan
wordt verdacht geld aan te nemen uit het criminele circuit, maar transparantie
is nou eenmaal in de politiek een belangrijk goed. "En wie niets te verbergen
heeft, loopt ook geen risico", meent een van de ondervraagden.

Nationalisme

Dat Rita met haar speech appelleert aan nationalistische gevoelens is bij veel
deelnemers goed gevallen. Bijna driekwart komt er openlijk voor uit dat ons land
nationalisme nodig heeft om trots op Nederland te kunnen zijn. "Waarschijnlijk
bedoelen veel lezers patriottisme in plaats van nationalisme. Met name jongeren
weten het verschil niet", nuanceert een oudere deelnemer.

Het meest populaire thema van Rita's programma is volgens 52 procent een hardere
aanpak van het gespuis. Op de tweede plaats komt een strenger toelatingsbeleid
voor vluchtelingen met 51 procent, terwijl 33 procent zich kan vinden in de
heropvoeding van allochtone boefjes.

Daarentegen ziet 49 procent afschaffing van de provincies niet zitten, 34
procent heeft moeite met halvering van de Tweede Kamerzetels en 28 procent wil
niets weten van beperking van de inspraak bij grote bouwprojecten.

Boegbeelden

Tot slot de rivaliteit tussen de twee rechtse boegbeelden Verdonk en Wilders.
Bijna 70 procent vindt Rita een stuk gematigder dan Geert. Rita kan volgens 61
procent ook beter coalities sluiten dan haar collega van de PVV.

Maar Wilders krijgt ook nog een opsteker van de deelnemers. Liefst 55 procent is
van mening dat niet hij, maar het kabinet heeft gelogen in het Fitna-debat.

Ruim driekwart van alle ondervraagden wil in het belang van de politieke
transparantie dat kabinet en Wilders opheldering geven over wie de waarheid
sprak.

Maandag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: April 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              133 of 185 DOCUMENTS



                                  De Telegraaf

                             3 april 2008 donderdag

'Heimwee naar oude, vertrouwde postbode!'

SECTION: WATUZEGT; Blz. 6

LENGTH: 859 woorden


Vroeger kwam de postbode elke dag rond 11.00 uur met een bestelwagentje de
brieven, aangetekende stukken en pakketjes bezorgen. Maar dat moest efficiënter
en dus werd er geprivatiseerd. Met het gevolg dat er nu tussen 11.00 en 15.00
uur een bestelwagen van KPN voorrijdt met de aangetekende stukken, tussen 10.00
en 16.00 uur een wagen van TNT met de pakjes en de postbesteller op de fiets
tussen 16.00 en 17.00 uur de brieven in de bus doet. Niet erg efficiënt en
klantvriendelijk, lijkt me. En nu worden tot overmaat van ramp ook nog de meeste
postkantoren gesloten. Ik heb heimwee naar die oude vertrouwde postbode.

Tilburg, Hans von der Fuhr

Schotels

In Amsterdam-Bos en Lommer worden schotels van de huizen verwijderd. De mensen
zijn hier boos over, ondanks het feit dat zij al eerder werden gewaarschuwd en
bovendien een vergoeding ontvangen van 150 euro. Jaren geleden werden alle
tv-antennes van onze daken gesloopt om plaats te maken voor een centraal
antennesysteem en de kabel. Wij hebben nooit een vergoeding gehad, integendeel,
we kregen wel een rekening 'voorgeschoteld'.

fj.tempelaars@wanadoo.nl

Handicap

Je dure polshorloge kan van slag raken als je vanaf de tee met je driver een
backswing maakt en vervolgens met centrifugale kracht afslaat (Tel.02/04). Een
dubbele 'handicap' dus. Afslaan is een gokje met je kostbare klokje.

Alphen aan den Rijn,

P.J. Deeleman

Veiligheid

Volgens onze regering en volksvertegenwoordigers is de aanwezigheid van moslims
in Nederland geen bedreiging van de veiligheid. Maar waarom worden politici,
journalisten en andere burgers dan beveiligd? En waarom kondigt de AIVD
regelmatig alarmfases af? Madrid en Londen hebben reeds de prijs moeten betalen
voor hun 'goedgelovigheid'. Niet alle moslims zijn gewelddadig of terroristisch,
maar wij moeten niet terug naar de dag waarop Colijn ons suste met: 'Gaat u maar
rustig slapen...'

Breda, P.J.G.A.Ego

Doofpot

Denkt Nederland nu echt dat Herfkens dat geld gaat terugbetalen? Natuurlijk
niet! Haar misstap wordt in één van de vele doofpotten gestopt die Den Haag rijk
is. Het zou het parlement sieren als ze om een 'tastbaar' bewijs zou vragen
waaruit klip en klaar blijkt dat onze Eveline het bedrag dat haar ten onrechte
is uitbetaald, heeft teruggestort. De 'gewone' Nederlander wordt ook 'tot op het
bot uitgekleed' als hij/zij de overheid moet (terug)betalen! Gelijke monniken,
gelijke kappen.

Zeist, Frans de Boer

Vuilniszakken

Het afval mag in verschillende Amsterdamse stadsdelen pas na 21.00 uur buiten
worden gezet. Mensen die hun vuilniszak eerder langs de weg plaatsen, lopen
risico op een boete van 50 euro. Veel bejaarden durven de straat echter niet op
in het donker met het gevolg dat ze soms weken met die zakken in hun tuintje (of
op het balkon) zitten. Zou het niet mogelijk zijn een sticker op die afvalzak
aan te brengen, waardoor de controlerende ambtenaar kan zien dat het gaat om een
zak van een oudere?

Hilversum, Joop Kuijer

Slapjanussen

Waarom horen we de Partij van de Dieren niet over de afslachting van zeehondjes
in Canada? Die slapjanussen houden zich in de Kamer liever bezig met onnozele
voorstellen, want dat is 'de ver van mijn bed'-affaire en het is er bovendien
veel te koud voor acties.

Oss, Giel Schuivens

Alternatief

De reguliere geneeskunde wil de alternatieve genezers regels opleggen
(Tel.02/04). Dit is niet anders dan een ordinaire machtsgreep. Waarom zouden die
'andere' hulpverleners 'alternatief' worden genoemd? Omdat de reguliere
geneeskunde geen enkel 'alternatief' te bieden heeft. Zo komt het natuurlijk
nooit tot samenwerking tussen reguliere en alternatieve hulpverleners wat
natuurlijk het beste zou zijn. Jammer, want bij mij staat het belang van de
patiënt voorop en niet de regels.

Amsterdam, G. Wouters

Voedselbanken

Steeds meer mensen in het land zijn afhankelijk van de voedselbanken. De recente
bezuinigingen in combinatie met de gestegen kosten voor levensonderhoud zijn
hiervan de oorzaak. Velen zijn 'door het sociaal minimum gezakt', waardoor ze
zelfs de dagelijkse levensbehoeften niet kunnen aanschaffen. En ons 'sociale'
kabinet houdt de hand nadrukkelijk op de knip, hoewel er voldoende financiële
ruimte is.

Hilversum, G.P. Klarenbeek

Managers

'Wederom groot verlies voor Zwitserse bank', 'verkeersboetes met 20 procent
omhoog', 'thuiszorg ouderen verslechterd'. Alle drie de onderwerpen hebben een
gemeenschappelijke oorzaak: de niet aflatende hebzucht van leidinggevenden.
Overal waar het 'management' op bezoek is geweest, laat het een spoor van
vernielingen achter. Zoals al door anderen is opgemerkt: 'Het management haalt
de ziel uit de samenleving ten faveure van zichzelf'. Waarom die samenleving dit
nog steeds pikt, is mij een raadsel.  Odoorn, A.R. Girbes sr.

Boetes

De boetes in Nederland gaan weer flink omhoog. De Nederlandse politie deelt de
meeste snelheidsboetes uit van de hele wereld. Zou dat wellicht de reden zijn
waarom wij zo weinig respect kunnen opbrengen voor die politie? Politieagenten
hebben zich nog nooit naar behoren van hun eigenlijke taak - de bescherming van
de burger - gekweten. Daarentegen heeft zij zich altijd tégen die bevolking
gekeerd.

Fortuna Murcia (Spanje),

Frans Wouterse

LOAD-DATE: April 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              134 of 185 DOCUMENTS



                                  De Telegraaf

                            27 maart 2008 donderdag

Provincie wil centrale TenneT in polder;
Hoop voor bewoners Wateringse Veld

SECTION: HAAGLANDEN; Blz. 37

LENGTH: 468 woorden

SAMENVATTING

door Jeroen Ketelaars      DEN HAAG, donderdag      Er gloort hoop voor de
bewoners van het Wateringse Veld nu Provinciale Staten zich gisteren heeft
uitgesproken tegen de bouw van het hoogspanningsstation van TenneT pal naast de
wijk.

VOLLEDIGE TEKST:

Provinciale Staten vinden dat het dagelijks bestuur van de provincie een
"uiterste poging" moet doen om ervoor te zorgen dat het bovengrondse schakel- en
transformatorstation in de verderop gelegen Harnaschpolder gebouwd wordt in
plaats van vlak tegen de woonwijk aan.

Tevens dringt de provincie aan op het zoveel mogelijk ondergronds aanleggen van
alle hoogspanningsleidingen rond de Haagse nieuwbouwwijk, zeker de Zuidring die
het traject Wateringen-Zoetermeer omvat.

Dwaling

"Het transformatorstation is weliswaar een technisch hoogstandje van TenneT,
maar voor de gewone burger is het bepaald geen sieraad", aldus Etienne van
Nassau van het CDA, de grootste Statenfractie, die de plannen om het station bij
de Wateringse Veld te bouwen een 'planologische dwaling' noemt.

"Wij zijn heel erg blij", zegt Helene Vooys, bestuurslid van bewonersvereniging
De Vijvers, over de beslissing van Provinciale Staten. "Nu krijgen we eindelijk
de aandacht die we willen voor dit absurde plan."

De bewoners van Wateringse Veld verzetten zich al jaren met hand en tand tegen
de plannen van TenneT om het hoogspanningsstation pal naast de woonwijk aan te
leggen. Voor de koeling zal er onder andere 600.000 liter olie bij opgeslagen
worden, zodat de Hagenaars vrezen voor een ramp als er met het station iets
misgaat. Vorig jaar voltrok zich in het Duitse plaatsje Diele een waar inferno
toen een soortgelijk station uit het niets ontplofte.

Gesteund

De bewoners van het Wateringse Veld weten zich gesteund door het Haagse
gemeentebestuur. Alleen de gemeente Westland, op wiens grondgebied het geplande
hoogspanningsstation komt te liggen, staat van begin af aan achter het omstreden
plan van TenneT.

Hoewel Vooys enorm opgelucht is met het signaal van Provinciale Staten, wil zij
nog niet te hard juichen: "Het is een nuttige en waardevolle stap, maar
uiteindelijk kan alleen de minister erover beslissen."

Deze week stelde PvdA-Kamerlid Roos Vermeij al vragen over het TenneT-station
aan minister Cramer (Ruimtelijke Ordening) en minister Van der Hoeven
(Economische Zaken).

Vermeij wil dat het kabinet bekijkt of het schakelstation in de Harnaschpolder
kan worden gebouwd.

Betalen

TenneT wil voorlopig niet van wijken weten, omdat verhuizing naar de
Harnaschpolder het project veel vertraging zou opleveren en het daardoor 20
miljoen euro duurder zou uitvallen.

"En de vraag is wie dat moet gaan betalen", aldus een woordvoerster van het
energiebedrijf. "Wij beschikken over alle benodigde vergunningen en houden
vooralsnog gewoon vast aan de lijn die we hebben ingezet."

LOAD-DATE: March 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              135 of 185 DOCUMENTS



                                  De Telegraaf

                             26 maart 2008 woensdag

'Premtime' zit overal bovenop;
Op jacht naar knelpunten in de samenleving

SECTION: RTV; Blz. 2

LENGTH: 427 woorden

SAMENVATTING

"Wij zijn de enige tv-actualiteitenrubriek met de voeten in de samenleving. De
straat is ons werkterrein. Niet de politiek is onze aangever, maar de gewone man
of vrouw die in de knel zit. Als wij problemen signaleren, gaan wij erop af en
zoeken de confrontatie via de journalistieke erecode van hoor en wederhoor. Tja,
en dan kan het er wel eens heftig aan toegaan."

VOLLEDIGE TEKST:

Aan het woord is Prem Radhakishun, die vanaf vandaag weer op pad gaat met
Premtime. In de nieuwe serie wordt hij bijgestaan door de 24-jarige Jalal
Bouzamour. "Een aanwinst met lef en frisse ideeën", prijst Prem zijn
copresentator.

"Door onze werkwijze horen wij vaak als eerste wat er mis is in de samenleving.
Meestal volgen de andere media en de politiek pas maanden later. Vandaag
signaleren wij dat burenruzies steeds gewelddadiger worden. Een zwaar onderschat
probleem. Je zult zien dat over een half jaar of zo een dik overheidsrapport zal
verschijnen met de conclusie dat burenruzies zwaar onderschat worden", schampert
hij.

In de eerste aflevering strijkt Prem neer in het Zuid-Hollandse dorpje
Melissant, waar de buren elkaar letterlijk naar het leven staan. De Libanese
familie El Maoula wordt daar al enkele jaren belaagd door de overburen. Ten
einde raad heeft vader El Maoula zijn vrouw en vijf kinderen laten onderduiken
in Duitsland. Prem en Jalal onderzoeken ter plekke wat er aan de hand is en
roepen o.a. de burgemeester ter verantwoording.

"Het probleem is dat iedereen altijd verstoppertje speelt. Niemand wil
verantwoordelijkheid nemen. Zo wordt de burger het bos ingestuurd en aan zijn
lot overgelaten. En voor deze mensen willen wij de spreekbuis zijn."

Eerder baarde Prem opzien met reportages over Lonsdale-jongeren, radicale
moslimjeugd, schuldhulpellende en Polen die onze banen zouden inpikken.

"Wij hebben heus niet de pretentie een oplossing op maat te bieden. Wij zijn op
de eerste plaats tv-makers en geen wereldverbeteraars. Maar als je af en toe een
succesje boekt, dan geeft dat toch een kick. In 2006 hadden we een reportage
over Dimitri, een kind van Wit-Russische asielzoekers. Dat ventje zat gevangen
in een soort stuip en leek reddeloos verloren. Kortgeleden vernamen we dat zijn
behandeling aanslaat. Het gaat nu beter met hem en dat zijn lichtpuntjes
waarvoor je het allemaal doet", glimlacht de tv-maker, die dolblij is met de
verschuiving van Premtime naar de woensdag. "Eerder zaten we op onmogelijke
tijdstippen. Bijvoorbeeld tegenover Paul de Leeuw en Idols. Toen heb ik even
serieus overwogen om ermee te kappen", bromt Prem.

LOAD-DATE: March 26, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              136 of 185 DOCUMENTS



                                  De Telegraaf

                             19 maart 2008 woensdag

Wij mijden islamitisch land;
Wilders' film bepaalt keuze vakantiebestemming

SECTION: WATUZEGT; Blz. 6

LENGTH: 758 woorden

SAMENVATTING

Niemand heeft Wilders' film Fitna nog gezien, maar de inhoud ervan houdt de
gemoederen meer dan bezig. Niet alleen Nederlanders hebben het er druk mee, ook
de gemoederen in islamitische landen raken al aardig verhit. Tot nu toe gaan we
zonder problemen op vakantie in islamitische landen als Turkije, Marokko of
Indonesië. Maar zijn we daar straks nog wel welkom? Of beschouwt iedereen ons
daar als 'Wilders-aanhanger' en wacht ons dientengevolge een agressieve
ontvangst? Kortom: gaat u dit jaar onbezorgd op vakantie in een islamitisch
land? "Nee", antwoordt 75% van de 3549 deelnemers aan onze Stelling van de Dag.
"Dit jaar zoek ik mijn heil liever elders."

VOLLEDIGE TEKST:

Premier Balkenende heeft Wilders op zijn verantwoordelijkheid gewezen. Ook heeft
hij laten weten dat Nederland de film niet zal en niet wil verbieden, omdat
Fitna beschouwd moet worden als een product van de vrije meningsuiting. Wel zei
Balkenende zich zorgen te maken.

Zinloos

Volgens 87% van de deelnemers aan de Stelling was dat een zinloos verhaal. "Wij
zijn dat verhaal in Nederland al lang vergeten, dus dat gaat helemáál op voor de
inwoners van de islamitische landen", merkt een deelnemer op.

U blijft daarom dit jaar en masse uit de islamitische landen weg. Ruim de helft
van de stemmers verwacht er niet veilig te zijn. Weliswaar is het toerisme een
belangrijke inkomstenbron voor die landen en staan de bewoners van bijvoorbeeld
Turkije niet als agressief bekend, maar u vreest onberekenbare uitbarstingen.
"En wie boos is, denkt niet genuanceerd", aldus een deelnemer aan de stelling.

Er is natuurlijk ook nog de mogelijkheid om wél naar zo'n vakantieland te gaan
en daar te zeggen dat u uit België of Frankrijk komt... Maar die truc wil
slechts 7% van de deelnemers toepassen. "Ik ben trots op mijn land en ze mogen
weten dat ik uit Nederland kom", zegt 39% van de deelnemers. En 36% peilt eerst
de mening van de vraagsteller voor hij besluit of hij zich als Nederlander
bekendmaakt of niet.

Nederlanders zijn al jaren enthousiaste Turkije-gangers. 'Maakt u voor Turkije
een uitzondering, omdat men in Turkije vrij westers denkt?' vroegen wij.
Ongeveer 15% van de deelnemers vindt dat Turken westers denken, 22% verwacht dat
de Turken minder fanatiek zullen reageren dan andere islamieten, maar liefst 34%
maakt dat onderscheid niet. "Ik scheer in een zaak als deze alle islamieten over
één kam", is hun stellige antwoord.

Offers

Neemt u het Wilders kwalijk dat hij met zijn politieke overtuiging zo ingrijpt
op uw persoonlijk leven? Helemaal niet. Twee op de drie deelnemers vinden het zo
belangrijk dat Wilders zijn verhaal naar buiten brengt, dat zij zich daarvoor
graag enige offers getroosten.

U toont zich er niet erg optimistisch over of de film een 'hype' zal zijn, die
snel zal overwaaien om dan vergeten te worden. Islamieten worden beurtelings
dom, gestoord, zot, geïndoctrineerd, niet weldenkend, oorlogszuchtig, radicaal
en haatdragend genoemd. En dat is dan nog maar een keus uit de weinig vleiende
benamingen. Volgens een aantal deelnemers aan de Stelling van de Dag zal het
niet lang meer duren voor de sharia in alle islamitische landen is ingevoerd om
van daaruit het Westen te veroveren. Politieke held Geert Wilders trekt bij
voorbaat ten strijde tegen de imams, de moslims en alle extremistische cellen
die zij kennelijk vertegenwoordigen en verkrijgt daarvoor veler lof. De
tegenstanders van de Stelling echter zien Fitna en alle commotie daarover vooral
als een storm in een glas water.

"De gewone man of vrouw weet vaak niet waarover het gaat en rellen zijn vaak
geregisseerd", merkt een van de deelnemers op. Anderen vinden Wilders, de film,
de media-aandacht ervoor en alle reacties op voorhand zowel zonde van de tijd en
de energie als een hinderlijke manier waarop Wilders in de kaart wordt gespeeld.

"Ik hoop dat het snel overwaait", verzucht een deelnemer. Een ander vreest dat
de film en de bijbehorende discussies nog maar een aanloop zullen zijn van deze
politicus.

"Wilders is verslaafd aan aandacht. Dit jaar gaat het over de islamieten,
volgend jaar over de hindoestanen", zegt hij. En keer op keer klinkt er van uw
kant vermanend: "Er is nog geen film te zien. Misschien is het wel een 1
aprilgrap. Ik denk dat de film puur gebakken lucht is."

En: "Eerst die film maar eens zien, daarna kijken we wel of we wat gaan doen. We
schreeuwen nu zonder dat we weten waarover we het hebben."

Marianne Janssen

Vandaag is er weer een

Stelling van de Dag. U kunt er aan meedoen van 11.30 tot 15.30 uur via
www.telegraaf.nl of www.wuz.nl.

LOAD-DATE: March 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              137 of 185 DOCUMENTS



                                  De Telegraaf

                              16 maart 2008 zondag

Politie verdient respect ... én meer geld

SECTION: ZONDAG; Blz. 9

LENGTH: 572 woorden


Hoewel ik over spanning en afwisseling in mijn werk bepaald niet mag klagen, is
het vak van misdaadverslaggever wat dat betreft toch niet te vergelijken met
mijn allereerste baan na de middelbare school. Op 17-jarige leeftijd
solliciteerde ik bij de Amsterdamse politie en werkte na de opleiding enkele
jaren als agent aan diverse districtsbureau's in de hoofdstad.

Wat een 'straatagent' jaarlijks voor zijn kiezen krijgt, maakt een gewone burger
zijn hele leven niet mee. Vechtpartijen, ernstige verkeersongevallen,
zelfdodingen, schiet- en steekincidenten; je staat er als politieman altijd met
je neus bovenop. Sterker, daar waar gewone mensen hard weglopen, wordt van een
agent verwacht dat hij handelend optreedt.

Nooit vergeet ik het gevoel van door het lichaam gierende adrenaline, toen we
voor de eerste keer van de meldkamer een zogeheten 'pit-opdracht' kregen. Het
hield in dat we de 'blauwe pit', het zwaailicht en de sirene, aan mochten
zetten, omdat er een spoedmelding was. In een overvolle kroeg in Amsterdam-Oost
was een massale vechtpartij uitgebroken, waarbij iemand ook nog zo vriendelijk
was een cafébezoeker een gebroken bierglas in het gezicht te duwen.

Ter plaatse was het één grote chaos, die nog eens werd vergroot toen de hele
meute zich tegen ons keerde. De orde kon pas weer een beetje worden hersteld
toen mijn collega en ik assistentie kregen van andere surveillanceauto's. Als
kersvers agentje kreeg ik vervolgens de taak om in de ambulance het verminkte
slachtoffer aan een eerste verhoor te onderwerpen.

Toen de man even een bebloede theedoek weghaalde om de ernstige verwondingen aan
zijn oog en wang te laten zien, moest ik moeite doen om niet mijn hoofd af te
wenden. In de jaren daarna zouden er nog veel van dit soort gevallen volgen,
maar het eerste incident, blijf je altijd bij.

Ik moest aan dat gevoel van die eerste spoedopdracht denken, toen ik afgelopen
week een dagje meedraaide met de politie Haaglanden. Tijdens een rit in een
surveillanceauto door Den Haag sprak ik met agent Arjan, een jonge Almeloër, die
vol enthousiasme vertelde over zijn werk. Ook hij had in de paar jaar dat hij
bij de politie werkt, al veel ellendige dingen meegemaakt. Ook zijn eerste
ervaring met geweld, betrof toevallig een uit de hand gelopen kroegruzie.

Toen we tussendoor even een broodje aten in de kantine van het hoofdbureau, kwam
er een spoedmelding binnen. In het gebouw van telecombedrijf Orange had een
steekpartij plaatsgevonden.

Gehaast reden we naar de plek, waar een werknemer zijn collega met een mes bleek
te hebben doodgestoken.

Ondanks alle commotie en emotie op de plaats van het misdrijf bewaarden Arjan en
zijn collega's hun kalmte, vingen de geschokte getuigen op en zorgden ervoor dat
het onderzoek direct kon starten.

Toen we de surveillance weer konden vervolgen, sprak ik met Arjan nog over het
salarisconflict tussen de politie en minister Ter Horst (Binnenlandse Zaken).
Volgens Arjan hield hij zich er niet zo mee bezig. Op bescheiden toon: "Ons
salaris is niet riant, maar we blijven gewoon ons werk doen hoor."

De woorden van agent Arjan zijn illustratief voor de opstelling van heel veel
Nederlandse politieagenten, die schandelijk worden onderbetaald, maar de burgers
niet in de steek laten als er problemen zijn. Voor die loyaliteit verdienen ze
alle respect...maar ook een structureel hoger salaris dan minister Ter Horst nu
biedt.

Reacties of tips? Mail naar: jvdheuvel@telegraaf.nl

LOAD-DATE: March 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              138 of 185 DOCUMENTS



                                  De Telegraaf

                             11 maart 2008 dinsdag

Steun aan politie brokkelt snel af;
'Laatste bod minister Ter Horst zeer acceptabel'

SECTION: Blz. 6

LENGTH: 687 woorden

SAMENVATTING

Het lijkt gedaan met de sympathie van de burger voor de politieacties. De
afgelasting van de voetbaltoppers van afgelopen zondag en de dreiging van een
verkeerschaos als gevolg van 'blokkades' doet voor veel mensen de deur dicht.
Driekwart van de ruim vierduizend deelnemers aan onze Stelling van de Dag vindt
het welletjes en meent dat de politie moet dimmen.

VOLLEDIGE TEKST:

Dat was in december nog heel anders. Toen steunde 62 procent van de
stellingdeelnemers de politie in hun strijd voor meer loon en zei 57 procent
zelfs dat agenten best nog eens voetbalwedstrijden mogen dwarsbomen met een
staking.

Hoewel een meerderheid van 53 procent er bij blijft dat de politie in het
algemeen onderbetaald wordt, is liefst 69 procent van mening dat het laatste bod
van minister Ter Horst (Binnenlandse Zaken) zeer acceptabel is. De bewindsvrouw
heeft een loonsverhoging van ruim 10 procent over drie jaar en twee eenmalige
uitkeringen van 2400 euro in 2008 en 1200 euro in 2009 (tot schaal 10)
aangeboden.

"Dat ze een probleem met de minister hebben is tot daaraan toe, maar laat ons
als burger er buiten. Wij zijn toch geen partij in deze zaak?" reageert een
voorstander van de stelling. "De acties dekken de lading niet meer. Het is een
ordinaire machtsstrijd van de politiebonden geworden, waarbij chantagemiddelen
niet worden geschuwd," valt een ander bij. "Zo'n vorstelijk cao-aanbod sla je
niet af."

Ondanks de heftige kritiek op de politiebonden heeft bijna een kwart toch nog
begrip. "Ook de politie heeft het recht om te staken. Welke middelen worden
gebruikt is niet zo van belang. Ze proberen gewoon hun recht te halen," meent
een tegenstander van de stelling. "Politie hoeft niet te dimmen. De minister
moet eens met structureel geld over de brug komen en niet met eenmalige
bedragen. Agenten staan qua loon al acht jaar stil," schrijft een andere lezer.

Ondanks deze bijval toont een ruime meerderheid van 58 procent niet langer
begrip voor de ontevredenheid van de politie over het laatste loonaanbod. Liefst
84 procent is van mening dat de politiebonden geen acties mogen voeren waarbij
de burger onevenredig zwaar wordt getroffen.

Voetbal

Twee derde van de deelnemers vindt niet langer politieacties gerechtvaardigd als
daardoor voetbalwedstrijden worden afgelast. En als het verkeer in het geding
is, komt liefst 83 procent in het geweer. Deze grote groep wil niets weten van
zogenoemde blokrij-acties, waardoor lange files kunnen ontstaan.

Bijna driekwart wil zelfs zover gaan om sancties op te leggen aan agenten die in
uniform of met een politieauto deelnemen aan acties. Iets wat minister Ter Horst
uitdrukkelijk verboden heeft. Als meest passende sanctie denkt ruim een derde
aan een boete, terwijl bijna een kwart het ontslag eist van de stakende
ambtenaar in functie. Ruim 20 procent pleit zelfs voor strafrechtelijke
vervolging als de acties leiden economische schade. Alleen ludieke acties, zoals
het niet uitschrijven van bonnen, kan de instemming krijgen van 80 procent van
alle ondervraagden.

Draagvlak

Een dan het afbrokkelende draagvlak van de politieacties in de samenleving.
Liefst 83 procent is ervan overtuigd dat de politie risico loopt de sympathie
van de burger te verspelen door de acties en een zelfde percentage vreest dat
aan het imago van 'oom agent' ernstig afbreuk wordt gedaan. Op dit punt worden
de politiebonden dan ook onverantwoord tot zeer onverantwoord gedrag verweten
door 69 procent van de deelnemers. "Politieagent is een zwaar beroep. Dit bod
beloont dat ook. Met voortzetting van de acties verliezen ze de steun van de
gewone man en ultimo ook het respect. Jammer, want het imago van de politie is
toch al niet zo best, schrijft een lezer.

Beste vriend

Op de vraag of de politie nog steeds uw beste vriend is, antwoord bijna twee
derde ontkennend. Een opmerkelijk resultaat. "De politie moet dimmen, omdat het
onschuldige burgers onevenredig zwaar treft. Dimmen, omdat je beste vriend niet
je vijand moet worden," besluit een andere deelnemer.

Vandaag is er weer een Stelling van de Dag. U kunt er aan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: March 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              139 of 185 DOCUMENTS



                                  De Telegraaf

                             11 maart 2008 dinsdag

geachte cohen

SECTION: Blz. 6

LENGTH: 211 woorden


De Amsterdamse burgemeester Job Cohen heeft u verbaasd met zijn "stoere taal"
over het voetbaltuig. 'Wat mij betreft is het 'one strike out' als men eenmaal
de fout in gaat', citeert G.L. van Eekhout uit Rotterdam hem. Prima, vindt deze
lezer, maar: "Ik zou wensen, dat hij deze stoere houding ook zou hebben ten
aanzien van andere terreurgroepen. Dat zou meer oplossen dan theedrinken onder
het mom van 'de boel bij elkaar houden'. Vraag het maar aan de gewone
Amsterdammer."

B. van Dijk uit Kapellen (B.) constateert dat Cohen de Engelse taal ('one strike
out') waarschijnlijk beter beheerst dan de Nederlandse. Want dat harde aanpak
van voetbalvandalen loont, wordt al jarenlang door vele Nederlanders hardop
geroepen!

Dat vindt ook keesvandiest@hotmail.com: "Cohen heeft het licht gezien. Hooligans
die zich in Engeland misdragen of alleen maar het veld oplopen tijdens een
wedstrijd, krijgen een torenhoge boete en een stadionverbod. Gevolg hiervan is
een volgens Cohen prima sfeer zonder rotzooi tijdens de wedstrijden. Dit is nu
precies wat de gewone man wil, meneer Cohen, hard optreden tegen mensen die zich
niet aan de regels houden. Fijn dat u dit eindelijk inziet en ik zou zeggen,
geef het door aan uw collega's van de PvdA in de regering."

Coosje Hiskemuller

LOAD-DATE: March 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              140 of 185 DOCUMENTS



                                  De Telegraaf

                             11 maart 2008 dinsdag

'We moeten eens luisteren naar de Afghanen'

SECTION: Blz. 6

LENGTH: 823 woorden


Als we een keer goed luisteren naar de bevolking van Afghanistan, waar onze
vlaggen worden verbrand en onze jongens worden vermoord, dan moeten wij toegeven
aan de wens van die bevolking. Weggaan uit dat land, en niet tegen de zin van de
bevolking daar blijven. Het scheelt ook veel geld.

joopkoekkoek@hotmail.com

Driekleur

Na vijftig jaar trouw mijn belastingcenten te hebben betaald, begrijp ik nu pas
de Nederlandse driekleur: als we de belastingaangifte in de bus krijgen, worden
wij rood van woede. Als we vervolgens het te betalen bedrag lezen, trekken we
wit weg, om ons dan ook nog een keer blauw te betalen. Maar we zijn beter af dan
de Amerikanen, die zien er nog sterretjes bij.

Woerden,

J.A. de Kampenaer

Ketter

Modern synoniem voor het woord ketter: klokkenluider. Tegenwoordig worden deze
mensen financieel, sociaal en mentaal afgebrand.

Geldermalsen,

mevr. A.P. de Klerk

Bedankt, Marco

Als oud-Rotterdammer ben ik buitengewoon in mijn sas met het snelle vertrek van
Johan Cruijff bij Ajax. Ik heb jarenlang moeten lijden onder de vele nederlagen
die Johan onze club met magistrale acties toebracht. Nu Cruijff Ajax niet mag
helpen, heeft Feyenoord weer kans op succes. Hartelijk dank daarvoor Marco van
Basten! Als PSV ook nog problemen krijgt, maakt Feyenoord weer kans kampioen te
worden. Zeker nu Van Marwijk weggaat. Zou Cruijff geen adviseur willen worden
bij Feyenoord? Hij wordt er met open armen ontvangen. Dat weet ik zeker.

f.witvliet@zonnet.nl

Regent

Normen en waarden gelden duidelijk alleen voor het gewone volk. Minister Rouvoet
leeft dus als een regent, want voor hem gelden die normen en waarden niet. Hij
tart de buren met een belachelijke uitbreiding van zijn woning, die niet eens in
het bestemmingsplan past. De gemeente doet hier heerlijk aan mee. Hij zou op
staande voet als minister ontslagen moeten worden omdat hij zijn
voorbeeldfunctie met voeten treedt. Hoe lang pikt het gewone volk onze
regentenregering nog, die alleen uit is op zelfverrijking.

Bunnik,

Riek Kerkhof

Fijn

Wat fijn om te lezen dat de gemeente Woerden graag wil meewerken om een grote
verbouwing van een woning mogelijk te maken. Toen wij met onze vergunningen
bezig waren, hebben wij er maar liefst zes maanden op mogen wachten, en dit
terwijl er van de omwonenden totaal geen bezwaren waren... maar ja, wij zijn dan
ook geen vicepremier. Of heeft dat er niets mee te maken?

De Meern, Cathy Kruijswijk

Vroom

Ondanks al zijn vrome praatjes is het handelen van Rouvoet hier in de praktijk
niet mee in overeenstemming. Tot tweemaal toe is zijn plan afgewezen en nu
probeert hij gebruikmakend van zijn positie als vicepremier de boel alsnog naar
zijn hand te zetten. Benieuwd of de gemeente Woerden haar rug recht houdt. In
het bijbeltje van de zich christen noemende Rouvoet worden zulke mensen
farizeeërs en schriftgeleerden genoemd. Waar blijf je met je voorbeeldfunctie,
André? 'Niet zij die zeggen Here, Here...'

De Rijp,

J.H. Bruijnjé

Onderhandelen

Als je als minister vele malen een 'eindbod' op tafel legt. En als je als
minister het overleg voortijdig verlaat omdat je ambtenaren het verder wel
kunnen afhandelen. Ja, dan ben je een slechte en arrogante onderhandelaar, dat
is duidelijk. Als er vervolgens een aanbod op tafel ligt waar heel Nederland
alleen maar van kan dromen, en je zegt nee, dan ben je een rupsje nooitgenoeg.

Huizen, R.H. Schuijt

Groene Draeck

De explosieve stijging in onderhoudskosten van de Groene Draeck is helemaal geen
raadsel (Tel. 09/03) maar een logisch gevolg van het moderne creatieve
boekhouden van de huidige overheden. Uurlonen van (marine)personeel die reeds
betaald zijn door belastingopbrengsten, worden ook nog op het betreffend project
geboekt. Zie hier het ontstaan van de waanzin van de kostenstijging van de
overheden.

Nijkerk, L.J. de Wit

Schuldigen

Het is toch te zot voor woorden dat de schuld voor het niet doorgaan van
bepaalde voetbalwedstrijden bij de politie wordt gelegd. Wie zijn de schuldigen?
Dat zijn de ongedisciplineerde supporters van deze clubs, zij veroorzaken onrust
en geweld zodat de politie de echte voetballiefhebber moet beschermen. Deze
'supporters' moeten de hand in eigen boezem steken. Waarom kunnen sommige
wedstrijden wel doorgaan? Gedisciplineerde supporters?

Een bezorgde echtgenote

Reuma

Uit onderzoek blijkt dat naar schatting 2,3 miljoen Nederlanders te maken hebben
met reuma. Het is bekend dat bewegen een remmend effect heeft op het
ziekteproces. Momenteel wordt op tv reclame gemaakt voor de collecte van het
Reumafonds. Met stijgende verbazing zag ik hoe in het spotje een reumapatiënt
werd ge(de)motiveerd bij het verrichten van handelingen. Waar is de
reclamecodecommissie in dit geval? Is het niet zo dat het belangrijker is te
ondervinden wat wel mogelijk is? In 1948 werd bij mij als meisje van 10 deze
aandoening geconstateerd. Niet knokken tegen, maar werken met heeft mij gemaakt
tot wie ik ben. Weten wat je mogelijkheden zijn en ervoor gaan.

Hillegom,

Will van der Kroon

LOAD-DATE: March 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              141 of 185 DOCUMENTS



                                  De Telegraaf

                             10 maart 2008 maandag

SCHAATSEN 'GIET' VOOR CEES EN YOERI DAGELIJKS 'OAN'

SECTION: METROPOOLSPORT; Blz. 11

LENGTH: 511 woorden

SAMENVATTING

In Sportfamilies treedt wekelijks een sportfamilie voor het voetlicht. Vandaag
marathonschaatser Yoeri Lissenberg en zijn vader - allesregelaar - Cees. Als de
deur van de ijskast iets te lang openstaat, beginnen bij beiden de neusvleugels
al vervaarlijk te trillen. Slechts schepijs laat hun koud. Echte schaatsfanaten
zijn het. Om in de historische woorden van oud-voorzitter van de Elfstedentocht
Henk Kroes te blijven: 'It giet oan'.

VOLLEDIGE TEKST:

ALMERE - Wie beulen er in de zomer en zien af in de winter? Het had een
quizvraag kunnen zijn waarop maar één antwoord van toepassing is:
marathonschaatsers. Met genoegen ziet het 'gewone' volk vanuit de luie stoel de
mannen met longen als van een paard voortjakkeren. Het liefst onder een
staalblauwe lucht met rietkragen op de achtergrond, die uit piëteit voor de
krachtpatsers een buiging lijken te maken.

Cees (76) en Yoeri Lissenberg (37) behoorden en behoren tot dat noeste volkje
dat zich veelal het zweet in de bilnaad schaatst(e) voor vaak niet meer dan een
vetlederen medaille. Cees behoorde met schaatsgrootheden Egbert Vossebelt, Tinus
Roosendaal en Jeen van den Berg tot het illustere groepje dat aan de wieg stond
van het marathonschaatsen. ,,Toen Henk van der Grift wereldkampioen
langebaanschaatsen werd, had dat een enorme impact op het schaatsen. In 1961
werd de Jaap Edenbaan als eerste ijsbaan in Nederland geopend. In 1967 zijn we
begonnen met marathonschaatsen", aldus Cees, die in uiteenlopende functies bij
het marathonschaatsen actief is en met genoegen de prestaties van zoon Yoeri
gadeslaat.

Cees grossiert in vrienden; echter, de postbestellers uit Almere zien hem liever
vandaag dan morgen nog uit hun rayon verdwijnen. Want de onderdanen van 'Tante
Pos' sjouwden zich een breuk toen hij vorig jaar 75 werd. Alle
marathonschaatsers in de veteranenklassen stuurden hem een kaartje. Daarmee
kreeg de man die generaties landgenoten pootje over leerde, op schrift welk een
respect men voor hem heeft. "Ik ben vroeger begonnen als motorcrosser. Ik ging
schaatsen om mijn bovenbenen sterker te maken. Maar eenmaal geschaatst was ik
voorgoed verloren."

Yoeri heeft er niet het meest succesvolle seizoen uit zijn al elf jaar durende
carrière in de A-groep op zitten. ,,Al die veranderingen, die dit seizoen zijn
doorgevoerd zijn niet mijn ding. Maar dat ploegmaat Lars Hoogeboom de
alternatieve Elfstedentocht op de Weissensee won, was een geweldige
teamprestatie", aldus de man die komend seizoen de overstap maakt van Adformatie
naar Foekens en daar geacht wordt het kopmanschap op zich te nemen.

,,Ik kijk enorm uit naar het komende seizoen. Ook al omdat ik bij Foekens weer
herenigd word met mijn maatje Frans de Ronde", aldus de 37-jarige, die dit
seizoen de titel van het gewest Noord-Holland/Utrecht veroverde. Cees was ook
bij de triatlon van Almere actief als coördinator wisselregistratie. ,,Tijdens
dat evenement sliepen er wel vijftien schaatsende maatjes van Yoeri, die als
vrijwilligers meehielpen, bij ons in de schuur", besluit de multifunctionele
vrijwilliger.

JOUKE KOOIKER

LOAD-DATE: March 9, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              142 of 185 DOCUMENTS



                                  De Telegraaf

                              9 maart 2008 zondag

't Lijden gaat nooit over...;
Jan Janssen een van vele Nederlanders die in WO II in Duitsland te werk werden
gesteld  'Vluchtpoging mislukte;  mijn hart brak toen ik werd gepakt'

SECTION: ZONDAG; Blz. 21

LENGTH: 1276 woorden

SAMENVATTING

Jan A. Janssen reageerde vorig jaar, samen met meer dan 3300 anderen, op een
oproep in deze krant om belevenissen uit de Tweede Wereldoorlog in te sturen.
Persoonlijke ervaringen opgedaan tijdens de bezettingsjaren. Soms vertederend,
dan weer adembenemend. De 86-jarige Janssen, een van die gewone en anonieme
Nederlanders, werd in 1943 naar Duitsland gestuurd voor de beruchte
Arbeitseinsatz. "Wrok of haat koester ik niet. Maar    lijden, ja, dat deed je
en dat is deels nooit overgegaan."   HUISSEN - Opvallend hoe sommige data,
details en gebeurtenissen in het geheugen gegrift staan, ook al is het allemaal
zo lang geleden. Gelderlander Jan A. Janssen weet nog precies te vertellen op
welke dag hij in de Tweede Wereldoorlog zijn geliefde woonplaats vlakbij Arnhem
moest verlaten voor een onzekere en gevaarlijke toekomst in het door Engelse en
Amerikaanse vliegtuigen zwaar gebombardeerde nazi-Duitsland.

VOLLEDIGE TEKST:

"Dat was 27 april 1943, bijna 65 jaar geleden", vertelt Janssen, woonachtig in
een verzorgingstehuis. "Ik was 22, de dinsdag na Pasen moest ik mij melden.
Vervolgens ging het met de trein vanuit Arnhem diep Duitsland in. 'Hulparbeider'
wilden ze op mijn papieren invullen, het stond al in het contract. Maar dat zag
ik niet zitten. Ik had al veertien jaar in de bakkerij van mijn familie gewerkt,
dus veranderde ik die functie in 'bakker', ook al was ik eigenlijk
manusje-van-alles in de zaak. Zo had ik meer kans om te overleven, dat was me
toen al duidelijk!"

Via Dortmund kwam de jonge Janssen terecht in garnizoensstad Detmold, in de
deelstaat Noord Rijnland Westfalen, bij de familie Leveringhaus. "Die mensen
hadden een grote bakkerij, inclusief winkel, en leverden onder meer aan de
kazernes in de omgeving", aldus Jan Janssen.

"Hedwig en Rudi waren zeer Hitlergezind, ze droegen speldjes van de partij,
geloofden écht in dat Derde Rijk. Maar slecht waren ze niet, knechten die bij
hen tewerk waren gesteld - Polen, Belgen en ook ik - werden goed behandeld."

Toch hield de jonge inwoner van Huissen het er aanvankelijk niet lang uit.
Overmand door heimwee besloot hij eind juli van dat jaar "maar eens te gaan
lopen". "Eigenlijk gewoon vluchten dus", overpeinst Janssen. "Ik nam de
achterdeur en kocht een kaartje op het station. Ik reisde telkens kleine
stukjes, zodat niet meteen duidelijk werd dat ik  naar Holland wilde."

Dat lukte tot Gronau, tot vlakbij de Nederlandse grens. Toen hij daar de trein
naar Enschede wilde nemen, viel Janssen alsnog door de mand. "Je moet eerst door
de controle", werd hem bij het loket te verstaan gegeven.

"Ik stond op het perron en zag aan de overkant de trein met bestemming Twente,
klaar voor vertrek", vertelt hij. "Voor het spoor een bord, met waarschuwingen,
in meerdere talen: 'Wie hier loopt, wordt doodgeschoten'. Ik liet me er niet
door weerhouden, stak over en ging zitten. Pal naast een stel Duitse militairen.
De controleur stuurde me naar een ander deel van de trein: 'Je moet bij de
verlofgangers gaan zitten.' Toen diezelfde man later naar mijn kaartje vroeg,
wist hij dat ik was gevlucht. Ik kreeg een klap in mijn gezicht en moest mee
naar het stationskantoor. Toen ik het fluitje hoorde en de trein zag vertrekken,
brak mijn hart. Ik was verder van huis dan ooit."

Ruim zes weken werd de 22-jarige opgesloten in een Arbeitserziehungslager, een
kamp voor buitenlandse arbeiders die volgens de Duitsers over de schreef waren
gegaan. Hij moest werken op het vliegveld van Mülheim Ruhr en dat viel de jonge
Nederlander zwaar.

"We legden een nieuwe startbaan aan voor Messerschmitts, Luftwaffe-jagers, die
op de basis waren gestationeerd. Een vreselijke tijd, ook omdat ik het fysiek
niet aankon. Ik herinner me hoe een Pool die brand zou hebben gesticht, door de
nazi's werd opgehangen. Zijn landgenoten moesten toekijken. De volgende dag, op
de werkplek, zeiden onze bewakers: Dat was mooi hè, die executie..."

"We kregen amper te eten. Als de Duitsers die ons in de gaten hielden appels
aten, vlogen we als mussen op de achtergelaten schillen af. Een van die lui kon
gemeen schoppen, weer een ander schreeuwde, maar gebruikte geen geweld. Soms
gooide zo'n vent een peer in ons midden en zei: 'Fress nur!' We sliepen op
strozakken in een grote barak, daar telde je 's avonds het aantal vlooien,
luizen en teken op je lichaam. Ik heb er eens 99 gevangen."

Toen de straf er 15 september opzat en Janssen zijn kleding terugkreeg, kon hij
zich omdraaien in zijn eigen jas. "Zo mager was ik geworden. Bovendien had ik
een afschuwelijke wond aan mijn been, opgelopen door schoppartijen, de noeste
arbeid op het vliegveld en tijdens het in en uit vrachtwagens klauteren als we
werden weggebracht en opgehaald. Pijn, ook in mijn armen, die 65 jaren lang
nooit is overgegaan."

Meer dood dan levend werd de Nederlander teruggebracht naar Detmold, waar zijn
oude 'werkgever' al door buurtbewoners op de hoogte was gebracht. 'Jullie
Hollander is er weer!' De familie Leveringhaus bleek behoorlijk boos over zijn
vlucht. Toen hij, moe en verzwakt, op bed ging liggen, joegen ze hem de bakkerij
in. 'Wel weglopen, niet werken? Emotioneel? Vergeet het maar! Paneermeel moet er
worden gemaakt en ramen zul je lappen...'

Toch accepteerden ze Janssen alweer snel. De broer van bazin Hedwig was arts bij
de Wehrmacht, het Duitse leger, en verzorgde zijn wonden. Later zou hij zeggen
op het punt te hebben gestaan het meest gehavende been te amputeren...

"De daaropvolgende jaren heb ik het vluchten uit mijn hoofd gezet", vertelt
Janssen. "Het was de tijd dat je geregeld in de schuilkelder zat als de
geallieerde bommenwerpers kwamen. Een uitje was de gang naar de bioscoop, de
Duitsers vertoonden er hun propagandafilms. Ik kreeg bij Hedwig en Rudi goed te
eten, mocht elke zondag van ze naar de rooms-katholieke kerkdienst, ze waren
niet slecht voor me."

Revolver

"Rudi werd nerveuzer naarmate het oorlogsnieuws voor de Duitsers verslechterde.
Vooral voor de Russen waren ze doodsbang. Op een gegeven moment gaf hij mij zijn
revolver, die hij eigenlijk had willen bewaren om huis en haard te verdedigen
'als het zover was'. Maar hij durfde niet en ik heb het wapen voor hem in de
rivier gegooid."

De gevechten tussen Duitse troepen en Amerikanen om de stad in handen te
krijgen, duurden in april 1945 vier lange en bange dagen. Toen was de Tweede
Wereldoorlog voor Detmold en omgeving voorbij. "Volgens ons is het nu veilig om
terug te gaan, jongen", zeiden Rudi en Hedwig Leveringhaus tegen hun Nederlandse
bakkersknecht. Na een lange en moeizame reis bereikte Jan A. Janssen, inmiddels
24 jaar, zijn familie in Huissen. Het was september 1945.

Janssen: "Daarna heb ik contact gehouden met Rudi, Hedwig en hun drie kinderen,
aanvankelijk door heel geregeld te schrijven. In augustus 1961 ben ik voor het
eerst teruggegaan naar Detmold, met mijn vrouw en kinderen. We werden groots
ontvangen, de bakkerij bestond nog steeds. Het werd, totdat het echtpaar
uiteindelijk stierf, een jaarlijks ritueel. Oprecht aardige mensen, zij hebben
me geleerd niet rancuneus te zijn jegens Duitsers. Er waren goede en er waren
heel slechte. Ik heb beiden meegemaakt in die oorlog."

BOEK

Op onze oproep vorig jaar april in De Telegraaf op Zondag, geplaatst bij een
interview met Spitfire-vlieger Leo Hendrikx van 322 'Dutch' squadron Royal Air
Force, reageerden lezers van De Telegraaf massaal. Meer dan 3300 mensen stuurden
hun ervaringen gedurende die donkere bezettingsjaren van 1940 tot 1945. Een
aantal van deze vaak indrukwekkende brieven en e-mails zal, samen met twaalf
uitgebreide en bijzondere interviews met 'gewone' Nederlanders over de Tweede
Wereldoorlog, volgende maand in boekvorm verschijnen.

LOAD-DATE: March 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              143 of 185 DOCUMENTS



                                  De Telegraaf

                             8 maart 2008 zaterdag

Iedereen golft!;
Henk Heyster, directeur NGF:  'Snelst groeiende sport   van Nederland

SECTION: GOLF6; Blz. 6

LENGTH: 788 woorden

SAMENVATTING

ER wordt wel eens beweerd dat de eerst colfpartij in de    wereld zich afspeelde
bij het kasteel Kronenburg in de buurt van Loenen aan de Vecht op Tweede
Kerstdag 1297. Niettemin is de beoefening van de moderne golfsport in Nederland
een betrekkelijk nieuw fenomeen. Toen het in de Verenigde Staten al razend
populair was, werd het spel in Nederland nog uitsluitend door de elite gespeeld
op illustere banen zoals de Koninklijke Haagsche in Wassenaar (van 1893 en de
oudste van Nederland) en de Noordwijkse (van 1915).    Van een onzer
verslaggevers   URECHT - De afgelopen twintig jaar heeft de sport in ons land
echter een onvoorstelbare groeispurt doorgemaakt. Twee decennia geleden telde
Nederland 43 banen en 23.000 golfers; thans zijn er 188 banen en meer dan
306.000 geregistreerde spelers. Daarmee is golf, na voetbal en tennis, de derde
sport van ons land en tevens de snelstgroeiende. Voorts zijn er circa 30.000
golfers die niet bij de bond geregistreerd staan. Overigens doet ongeveer 30%
van de aangesloten leden mee aan wedstrijden.

VOLLEDIGE TEKST:

Henk Heyster is een van de personificaties van de golfsport. Hij is al 20 jaar
directeur van de Nederlandse Golf Federatie (NGF) en heeft de gehele
ontwikkeling meegemaakt van kaksport tot (min of meer) volkssport.

Hij zegt: ,,Golf is een individuele sport en deze sporten groeien veel sterker
dan teamsporten. Je regelt alles zelf: met wie je wilt spelen, waar je wilt
spelen en op welke dag. Daarbij is het een sport voor het leven. Je kunt rustig
op je zestigste met golfen beginnen en met een beetje aanleg en oefening toch
nog een behoorlijke speler worden."

Elitair

Volkssport? Sommige mensen zullen nu gniffelen. Heyster: ,,Iedere sport begint
elitair. Dat was ook met voetbal het geval. Nu zie je dat Jan Modaal ook een
balletje speelt. Ook de opmars van de middenstand is opmerkelijk. Op maandagen
spelen vooral winkeliers. Misschien wordt het in ons land nog niet als
volkssport erkend, maar wereldwijd is het de tweede sport. Er lopen op aarde 84
miljoen clubvoetballers rond en 70 miljoen aangesloten golfspelers."

Is het een ouwelullensport? ,,Dat was het misschien wel," zegt Heyster. ,,Maar
ook dat is veranderd. Ofschoon de gemiddelde leeftijd van onze leden 54 jaar is,
beleven steeds meer jongeren plezier aan deze sport. We hebben 16.000
jeugdspelers onder de 21 jaar. En ook zien we in toenemende mate dames lid
worden. Meer dan eenderde van onze leden behoort tot het vrouwelijke geslacht."

De onwetende die denkt dat golfen een soort knikkeren is zonder te bukken, heeft
het grandioos mis. Heyster: ,,Je kunt iedere aap een kunstje leren, maar als je
echt goed wil worden, heb je talent nodig en je moet beschikken over een
uitstekende oog-hand coördinatie, want iedere afwijking bij de afslag vergroot
zich enorm uit."

Zelf heeft hij een handicap (relatieve speelsterkte) van veertien, maar zijn
zoon heeft handicap 0 en hij kan dus precies de par van de baan spelen.

Golf is geen goedkope sport, maar je kunt het net zo duur maken als je wilt. Dat
geldt voor de uitrusting, maar ook voor het lidmaatschap van een club en de
greenfee die je als bezoeker moet betalen. Die toegangsprijs varieert voor een
18 holes baan van circa &euro;32 (Spaarnwoude) tot &euro;120 bij de
golfsociëteit De Lage Vuursche en dan nog alleen op werkdagen.

Pretpark

Heyster verduidelijkt: ,,Een rondje van vier tot vijf uur kost gemiddeld 40
euro. Dat is tien euro per uur. Het bezoeken van een pretpark is tegenwoordig
bijna net zo duur."

Wie zou denken dat de exploitatie van een golfbaan een lucratieve bezigheid is,
vergist zich. Heyster: ,,De ondernemers in deze branche verdienen helemaal niet
zo veel. Nederlanders zijn zuunige mensen. We rijden meestal niet in al te dikke
auto's rond en we zijn alles behalve dikdoeners en we zijn van nature goede
inkopers. Als we ergens anders onder gelijke omstandigheden een tientje
goedkoper terecht kunnen, zullen we dit in de regel niet nalaten te doen."

Ofschoon Nederland een overbevolkt land is, is er ruimte in overvloed om nieuwe
golfbanen aan te leggen. Er komt namelijk steeds meer overtollige agrarische
grond vrij die een andere bestemming moet krijgen. Hetzij voor de natuur, hetzij
als recreatieve voorziening, of voor andere doeleinden.

Heyster: ,,Elk jaar komen er gemiddeld zeven nieuwe banen bij. Een 18 holes baan
heeft een oppervlakte van ongeveer 60 hectare. Nog geen achtste daarvan wordt
intensief belopen, de rest is puur natuur."

Wanneer de groei van de golfsport stopt, is lastig te voorspellen.

Heyster: ,,In Amerika speelt 9% van de bevolking golf. Ik denk dat in ons land
op termijn een percentage van 5 tot 6% mogelijk is. Dan kom je uit op 800.000
leden. We kunnen dus nog wel even vooruit."

LOAD-DATE: March 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              144 of 185 DOCUMENTS



                                  De Telegraaf

                             March 6, 2008 Thursday
                              Stadseditie Edition

'Onze regering faalt op bijna ieder gebied'

SECTION: Pg. 6

LENGTH: 855 words


De regering in dit land laat al jaren te wensen over. Helaas is er geen goed
alternatief en daarom sukkelen we maar door. En als er een alternatief opstaat,
dan wordt hem op de één of andere manier de mond gesnoerd. Nederland lijkt al
jaren niet meer op een democratie, behalve als het om beledigen gaat! Deze
regering is bezig om iedereen tevreden te houden, behalve de inwoners van dit
land. Maar nog meer vind ik dat onze regering totaal faalt op bijna ieder
gebied. Ze zijn alleen bezig om de inwoners uit te knijpen. Als men een volk
tevreden houdt, wordt de samenleving veel prettiger.

Rotterdam, P. van Neck

Zaakjes

Naast hun riante vakantieperioden zijn politici (te) veel op reis en ambtenaren
volgen hun voorbeeld. Het jaarlijkse aantal vliegtickets, vooral naar de
Antillen, is echter een goed bewaard geheim. Intussen regelen topambtenaren die
hier achterblijven, hun eigen zaakjes: met ontwikkelingsgeld, aanbestedingen,
vervalste rapporten, illegale bonussen of salarisverhogingen en declaraties.
Alleen Zwitserse bankrekeningen zijn nog niet boven tafel gekomen.

Waalwijk, L.J.J. Dorrestijn

Score

'Score bij Citotoets beste in zeven jaren' (Tel.05/03) en wel 535,4 punten (let
op de fractie). In termen op een ouderwetse schaal van 0 t/m 10 is dit een 9,74;
zeg maar een 10-. De laagste Citoscore was 534,5 in 2005 en dit is op een 0-10
schaal 9,72; zeg maar een 10-. Gelukkig benadrukt Cito dat ze geen harde
uitspraken kunnen doen. Ik wel: briljante leerlingen en niks geen
zesjesmentaliteit. Maar wordt het niet eens tijd dat we van deze
wollensokkenrekenmethode afscheid nemen?

B. Slager

Tussenpersonen

De grote verzekeringsmaatschappijen en banken bouwen elke vijf jaar weer een
nieuw en nog groter hoofdkantoor op de meest exclusieve plekjes in Nederland.
Blijkbaar hebben ze geld in overvloed. De gewone man die dacht een goed product
te hebben gekocht bij deze banken en verzekeringsmaatschappijen om de studie van
zijn kinderen te kunnen betalen, laten ze al jaren (zeer bewust) barsten. Net zo
vaak als de maatschappijen van kantoor wisselen, wisselen ook de tussenpersonen
die bij mij langskomen om weer nieuwe en veel betere producten te promoten. Had
ik al deze betaalde premies maar gewoon op een spaarrekening gezet, dan had ik
mijn kinderen met een Mercedes naar school kunnen brengen. Tussenpersonen zijn
bij mij niet meer welkom. Hun prachtige laptops met rekenvoorbeelden zijn een
ondoorzichtig sprookje waar ze na vijf jaar zelf ook niet meer in kunnen
geloven!

Sassenheim, R.J. Verhaar

Bosbelasting

Bosbelasting komt er toch, het is nog onduidelijk hoe of wat, maar rijke ouderen
die eerder willen stoppen met werken, gaan financieel voor de bijl. En
natuurlijk is er weer een politicus die graag zijn naam laat voortleven door de
belasting zijn naam mee te geven. IJdelheid is troef in Den Haag en dat betalen
wij. En zo kan het Haags gepeupel weer scoren in het buitenland, want daar gaan
al die inkomsten grotendeels toch naar toe.

Utrecht, R. Advokaat

Wilhelmus

Ik ben blij met Van Marwijk als bondscoach. Alles, en dat bedoel ik niet
vervelend voor Van Marwijk, is beter dan de sfinx Van Basten. Alleen hoop ik van
harte dat zijn eerste daad zal zijn onze Hollandse voetballers het Wilhelmus te
leren, dan hoeven wij ons niet te ergeren als er maar een paar kunnen of willen
meezingen.

Elly Holet

Rijopleiding

De KNMV is van mening dat alle motorrijders geschoold moeten worden met
voortgezette rijopleidingen. En waar kan je zo'n voortgezette rijopleiding
volgen? Juist ja, bij de KNMV. Hoezo, preken voor eigen parochie!

Amstelveen,

Wim Koblens

Bosbederf

Met de slogan 'Kappen met kappen' heeft Stichting de Woudreus in 2005 meer dan
9000 handtekeningen verzameld. Staatsbosbeheer, of is het Staatsbosbederf,
blijft echter doof voor deze oproep. Het enige dat gevraagd wordt, is om het
rustig aan te doen: getemporiseerd en gefaseerd. Niets van dit al. De
woordvoerster van SBB zegt (Tel.05/03): "Er gaan echt geen hele gebieden tegen
de vlakte." In het Dwingelderveld (Dr.) ziet u dat het tegendeel waar is: hier
is om en nabij duizend ha aan bos gekapt. Naaldbomen plus de Amerikaanse eiken.
Dit zonder herplant, want SBB heeft ontheffing. M.a.w. er komt geen bos voor
terug.

Dwingeloo,

Johan Vodegel

Kampioen

Het ziet ernaar uit dat we zowel in binnen- als buitenland de heer Wilders als
kampioen publiciteit mogen aanmerken. Het zou niet verwonderlijk zijn als hij de
zaak nog een paar weken zou rekken om daarna het verlossende woord te spreken op
1 april a.s.

Wouter Ast

Verkeerd

De fractievoorzitter van de SP heeft het wetenschappelijk bureau van deze partij
opdracht gegeven om de uitspraken, ideeën, publicaties etc. van Geert Wilders te
gaan analyseren. Door deze werkzaamheden in gang te zetten, gaat J. Marijnissen
toch wel een verkeerde kant op, nl. het spelen op de man. De Tweede Kamer is in
het leven geroepen om de regering te controleren. Om collega-fractievoorzitters,
ten eigen faveure, aan een onderzoek te onderwerpen komt derhalve niet van pas.
Als we in de Kamer voor dit soort onderzoeken tijd hebben, dan komt een reductie
van het aantal Kamerleden toch wel heel erg dichtbij.

Gieten,

M. Bruijn

LOAD-DATE: March 5, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              145 of 185 DOCUMENTS



                                  De Telegraaf

                            March 5, 2008 Wednesday
                              Stadseditie Edition

Geacht filmpje

SECTION: Pg. 6

LENGTH: 215 words


Geert Wilders en zijn film blijven de gemoederen bezighouden. Steeds meer lezers
houden rekening met de mogelijkheid dat de film een sprookje is. "Stel je voor
dat de film van Wilders helemaal niet bestaat! Misschien is het wel één groot
toneelstuk in navolging van De Grote Donorshow", schrijft J. ten Berghe uit
Purmerend. Dan nog vindt hij de missie van Wilders geslaagd: "Wereldwijd
demonstraties zonder dat iemand die film ooit gezien heeft! Sterker nog... ze
hebben geen idee waar Nederland ligt, maar lopen gewoon blind achter hun leiders
aan en doen wat ze opgedragen wordt." En hij merkt op: "Wilders is inmiddels
wereldwijd bekender dan Balkenende geworden." F. Nobel in Rijen vindt het niet
per se een slechte zaak als er wordt opgeroepen tot een boycot van Nederland.
"Dit zijn ook de landen waar o.a. Nederland met kruiwagens tegelijk geld naartoe
brengt. Als deze landen een boycot instellen of oproepen tot geweld, laten wij
dan stoppen met het ledigen van die kruiwagens met geld daar en laten we dit
geld in ons eigen land gebruiken. Ik denk dat een boycot voor ons dan alleen
maar gunstig uitpakt."

Maar Conny Blom vindt dat Wilders de staatsveiligheid in gevaar brengt. "Als hij
'de gewone man in de straat' was geweest, zou hij allang hebben vastgezeten."

Coosje Hiskemuller

LOAD-DATE: March 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              146 of 185 DOCUMENTS



                                  De Telegraaf

                             March 1, 2008 Saturday
                              Stadseditie Edition

Stroomstoringen nekken groei van Zuid-Afrika;
'grote problemen opgelost voor WK'

SECTION: Pg. 27

LENGTH: 527 words



HIGHLIGHT: PRETORIA - Goudmijnen dreigen met massaontslag, ziekenhuizen zijn
aangewezen op generatoren en thuis ontdooit het vlees in de diepvries. Door een
combinatie van economische groei en slechte planning kampt Zuid-Afrika met een
chronisch tekort aan elektriciteit. Stroomonderbrekingen zijn aan de orde van de
dag. De ellende gaat zeker vijf jaar duren.


Zuid-Afrikanen zijn al wat langer gewend aan de rood opflikkerende meldingen die
tijdens de soapseries onder aan het televisiescherm te zien zijn: 'Power alert,
schakel alle boilers en onnodige lichten uit'. Sinds januari is het menens: het
nationale elektriciteitsbedrijf Eskom moet bijna dagelijks wijk voor wijk de
stroom een paar uur afsluiten, domweg omdat er een tekort is.

De gevolgen zijn niet te overzien. Operaties in ziekenhuizen moeten worden
uitgesteld, wijnmakers kunnen hun vaten niet op temperatuur houden en toeristen
komen vast te zitten in de kabelbaan naar de Tafelberg. De rest van Afrika
gniffelt besmuikt, want Zuid-Afrika was altijd 'de grote broer' die zijn zaakjes
goed op orde had. President Thabo Mbeki heeft inmiddels de hand in eigen boezem
gestoken. Ondanks talrijke waarschuwingen van experts weigerde zijn regering te
investeren in meer krachtcentrales.

Miljoenenstad Johannesburg maakte deze week een schema bekend met
stroomonderbrekingen van vier uur per wijk. "Door de langere, voorspelbare 'load
shedding' hoeft de stroom slechts 2 keer per week afgesloten te worden", aldus
de gemeente. Inmiddels hebben Zuid-Afrikanen 220 megawatt aan stroom bespaard,
genoeg om 139.500 huizen van stroom te voorzien.

Eskom heeft de regering inmiddels verzocht geen grote investeringen toe te staan
totdat in 2013 een nieuwe krachtcentrale operationeel is. De nationale Kamer van
Koophandel vreest dat de economische groei, die de laatste jaren boven de 5
procent lag, zal omslaan in een recessie. Ook de meeste analisten verwachten een
forse daling van de groei. Halvering van armoede en werkloosheid in 2014, zoals
de regering beoogt, zit er volgens hen niet meer in.

"De stroomonderbrekingen hebben nu het hele land in hun greep en als gevolg
hiervan komt de economische groei dit jaar waarschijnlijk onder 4 procent", zegt
Daniel Makina van de University of South Africa (Unisa). "De situatie kan alleen
worden verzacht als de prijzen van edelmetalen verdubbelen." Zuid-Afrika is één
van de belangrijkste producenten van goud en platinum, en diamanten.

Inmiddels rantsoeneert Eskom echter elektriciteit voor grote afnemers. Mijnen
krijgen nog maar 90 procent van de normale hoeveelheid stroomgebruik. In januari
gingen veel mijnen zelfs een week dicht, om te voorkomen dat werkers vast kwamen
te zitten onder de grond als gevolg van stroomstoringen. Vakbonden dreigen met
stakingen nu gouddelver Gold Fields heeft aangekondigd wellicht 6900 banen te
moeten schrappen.

Volgens Cees Bruggemans, econoom bij de Zuid-Afrikaanse FNB-bank, moet de
mijnindustrie juist ontzien worden bij 'load shedding', omdat de verliezen daar
keihard aankomen. Hij stelt dat er beter elektriciteit bespaard kan worden bij
huishoudens, de dienstverlenende sector en ministeries - waar op flexibele
tijden gewerkt kan worden. Geen minister durft echter de industrie voor te
trekken ten opzichte van de gewone man. "Zonder twijfel brengt dit meer
persoonlijk ongemak met zich mee", geeft Bruggemans toe.

Veel Zuid-Afrikanen zijn bang dat het land een modderfiguur zal slaan als
tijdens het WK voetbal in 2010 de stroom uitvalt. Eskom bezweert dit te kunnen
voorkomen.

LOAD-DATE: February 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              147 of 185 DOCUMENTS



                                  De Telegraaf

                            February 29, 2008 Friday
                              Stadseditie Edition

Stad haalt goudmijn binnen met beurzen

SECTION: Pg. 31

LENGTH: 269 words



HIGHLIGHT: Van onze verslaggevers AMSTERDAM, vrijdag Congresgangers zullen de
komende tijd de kas van Amsterdam flink spekken. De hoofdstad heeft twee
megavakbeurzen binnen weten te halen waar in totaal zo'n negentigduizend
bezoekers vanuit de hele wereld op afkomen.


Berekend is dat een congresbezoeker gemiddeld vierhonderd euro per dag uitgeeft
aan hotel, taxi's, restaurants en souvenirs en drie dagen blijft. Dat betekent
dus een miljoenenomzet voor Amsterdam.

Dit voorjaar is de RAI het toneel van de International Broadcasting Convention
(IBC). Vorig jaar werd deze beurs ook in Amsterdam gehouden en toen vestigde de
vakbeurs op het gebied van media, video en broadcasting met meer dan 1.300
exposanten en 47.000 bezoekers een 'all time high'-record.

"Hoewel niet bekend bij de gewone burger, is het goed ons te realiseren dat IBC
het grootste internationale evenement is dat jaarlijks in Nederland
plaatsvindt", zegt wethouder Economische Zaken, Lodewijk Asscher. "IBC geeft de
stad Amsterdam en de regio een enorme financiële spin-off", aldus de wethouder.

Middelpunt

In 2010 is de RAI een kleine week lang het middelpunt van de wereld op het
gebied van informatie- en communicatietechnologie. Met het World Congress on
Information Technology (WCIT) haalt de hoofdstad, na intensief lobbywerk, een
tweejaarlijks evenement binnen waar ruim 40.000 bezoekers uit heel de wereld
worden verwacht

De gemeente en het Rijk investeren elk 250.000 euro, maar de inkomsten zullen
die bedragen hoogstwaarschijnlijk dik overtreffen.

"We zijn er vreselijk trots op dat we erin zijn geslaagd om gastheer te mogen
zijn van dit prestigieuze congres", zegt Asscher. "Amsterdam zal zich een week
lang kunnen profileren als stad die ertoe doet voor alle belangrijke nationale
en internationale spelers op het gebied van ict."

"Het is écht een mega-event, dat de stad vele miljoenen euro's oplevert."

LOAD-DATE: February 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              148 of 185 DOCUMENTS



                                  De Telegraaf

                           February 28, 2008 Thursday
                              Stadseditie Edition

'Groen licht burgerinfiltranten';
'Geen enkel middel schuwen als het om onze veiligheid gaat'

SECTION: Pg. 6

LENGTH: 581 words



HIGHLIGHT: U vindt dat alle mogelijke middelen ingezet mogen worden om de
misdaad te bestrijden. Het overgrote deel van de deelnemers aan de Stelling van
de Dag is dan ook een groot voorstander van het inzetten van burgerinfiltranten
om criminelen te ontmaskeren. "We moeten geen enkel middel schuwen als het om
onze veiligheid gaat."


Als het aan het CDA ligt, moet justitie vaker burgerinfiltranten kunnen inzetten
om de georganiseerde misdaad te bestrijden, zo liet de partij deze week weten.
Door gebruik te maken van 'gewone' burgers kunnen misdrijven zoals drugssmokkel
eerder opgelost worden, aldus het CDA-Kamerlid Sybrand van Haersma Buma.

Ideaal

De burgerinfiltrant is een ideaal middel in de strijd tegen de zware jongens, zo
meent hij. En daar is de meerderheid van de deelnemers aan de Stelling van de
Dag het roerend mee eens.

Ruim 64 procent vindt dat het inzetten van burgerinfiltranten absoluut niet te
ver gaat. "Het is in sommige gevallen nog de enige manier om een zaak op te
lossen." En: "Als politie en justitie er niet uitkomen, dan moet het zo maar.
Misdaad moet hoe dan ook bestreden worden."

Ruim 66 procent van de deelnemers vindt dan ook dat justitie vaker
burgerinfiltranten zou moeten inzetten. Toch geeft u wel aan dat in principe
politie en justitie een zaak moeten oplossen, lukt dat niet, dan moet de weg
vrij zijn voor het gebruik van een burgerinfiltrant.

Zo bent u blij met de rol van Patrick van der Eem in de zaak-Natalee Holloway.
"Want nu weten we eindelijk wat er echt is gebeurd", zo benadrukt 22 procent.

Maar u vindt niet dat alle misdrijven geschikt zijn voor burgerinfiltratie. Zo
moeten burgerinformanten niet voor ieder wissewasje ingezet worden. Op de eerste
plaats komt volgens u het bestrijden van terrorisme. "Burgers inzetten tegen
terrorisme is een prima zaak", zo laat 66 procent weten. En: "Hoe meer mensen
zich daarmee bezighouden, hoe effectiever!"

Ook in het oplossen van moordzaken (veertig procent) is het inzetten van burgers
geoorloofd, iets minder belangrijk vindt u het aan het licht brengen van
(drugs)smokkel (35 procent). Toch noemt een kwart een ander idee van het CDA om
op bescheiden schaal partijen drugs bewust door te laten, om zo de grote jongens
te pakken, een prima idee.

Desondanks vindt 33 procent dat het inzetten van burgerinfiltranten veel te ver
gaat. "Er mag bij geen enkel misdrijf gebruikgemaakt worden van
burgerinfiltranten", zo vindt 22 procent.

Levensgevaarlijk

Als belangrijkste reden geeft u dat het veel te gevaarlijk is. En die angst
heerst ook onder de voorstanders van burgerinfiltratie. "Levensgevaarlijk", en:
"onverantwoord", zo laten meerdere deelnemers weten.

"Het lijkt me een gevaarlijke ontwikkeling, omdat het enorm ingrijpt in de
persoonlijke levenssfeer van een infiltrant en je die burger bovendien in gevaar
brengt." U twijfelt eraan of 'gewone' burgers wel genoeg capaciteiten hebben om
een misdrijf op te lossen. "Er bestaat ook nog zoiets als vakkennis. Laat de
politie maar infiltreren." En: "speurwerk moet alleen door rechercheurs gedaan
worden." Daarnaast benadrukt u het gevaar dat de infiltrant zelf het slechte pad
opgaat. "Straks krijgen we dubbelspionnen. Want wie weet of ze betrouwbaar
zijn?" vraagt een deelnemer zich verontrust af.

Juist omdat het zo gevaarlijk is, vindt u dat mensen die het aandurven om
infiltrant te zijn financieel flink beloond mogen worden. "Hoe moeilijker en
gevaarlijker de taak, hoe hoger de beloning", zo vindt 80 procent.

Al met al hebben 'gewone' infiltranten volgens u vooral één groot voordeel:
juist doordat ze 'gewone' mensen zijn, krijgen ze meer informatie los. En daar
gaat het u om: dat misdrijven eerder en sneller opgelost worden.

Rosanneke Jongbloed

Vandaag is er weer een Stelling van de Dag. U kunt eraan meedoen tussen 11.30 en
15.30 uur via www.telegraaf.nl of www.wuz.nl.

LOAD-DATE: February 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              149 of 185 DOCUMENTS



                                  De Telegraaf

                           February 26, 2008 Tuesday
                              Stadseditie Edition

Bezoedeld Duits blazoen

SECTION: Pg. 19

LENGTH: 453 words



HIGHLIGHT: Jarenlang dacht de financiële wereld, maar ook de gewone man, dat
Duitse managers anders waren dan hun collega's in het buitenland. Het
clichébeeld van een saaie, serieuze en onkreukbare bestuurder is er bij
generaties oosterburen ingeramd. De werkelijkheid heeft dit vooroordeel echter
ingehaald. Door allerlei schandalen hebben Duitse topmannen hun goede naam
verloren.


Klaus Zumwinkel stond aan het hoofd van een imperium. De afgetreden chef van
Deutsche Post was baas over bijna een half miljoen medewerkers. Zoals veel van
zijn collega's had hij toch nog tijd voor allerlei andere belangrijke functies.

Zumwinkel was toezichthouder bij Deutsche Telekom en Postbank, twee andere
voormalige staatsbedrijven waar de Duitse overheid nog steeds grootaandeelhouder
is, en ook bij verzekeraar Allianz, Lufthansa en Morgan Stanley.

Als bestuurder heb je dan een voorbeeldfunctie. Zeker als je in naam van de
staat het geld van de belastingbetaler beheert. Zumwinkel wist dat. Hij was
zelfs drager van het Bundesverdienstkreuz, de hoogste onderscheiding in de
Bondsrepubliek.

Vorige week werd bekend dat de manager genoemd werd als nieuwe baas bij Unicef
in Duitsland. Tot de boekhouding bij het VN-kinderfonds een rotzooitje bleek en
Zumwinkel struikelde over onvolledige belastingaangifte en zwart geld in
Liechtenstein.

Helaas is Zumwinkel niet de enige die er de laatste jaren voor gezorgd heeft dat
het aanzien van ondernemers in Duitsland aanzienlijke schade heeft opgelopen.

Deze week werden ex-medewerkers van Peter Hartz veroordeeld. De voormalige
VW-manager had hun een blanco cheque gegeven om de ondernemingsraad te paaien.

Dat ging niet alleen met miljoenen in cash geld, maar ook met hoertjes op kosten
van de firma. Die werden vanuit Portugal ingevlogen, of anders gingen de
managers en vakbondsleden wel op 'seksreis' naar Brazilië.

Peter Hartz was echter niet zomaar een topmanager. Hij was de belangrijkste
economische adviseur van oud-kanselier Gerhard Schröder. Hij had de samenvoeging
van de uitkeringen met de bijstand op een cd'tje gepresenteerd, een hervorming
die Schröder de kop kostte en waartegen miljoenen burgers de straat opgingen.

Volgens Transparancy International is Duitsland de afgelopen jaren flink gezakt
op de lijst van landen die corruptie het best bestrijden. Veel burgers zien hun
eigen land inmiddels als een soort bananenrepubliek, waar topmanagers en
politici in zo kort mogelijke tijd zo veel mogelijk geld vergaren, zonder aan de
maatschappelijke verantwoording van onderneming en staat te denken.

Vorig jaar werd bekend dat Siemens niet minder dan 420 miljoen euro als
smeergeld heeft ingezet. Bij de huidige hypothekencrisis moet de Duitse
belastingbetaler met miljardendonaties staatsbanken als IKB, West-LB en
Sachsen-LB overeind houden. Naast managers houden vooral veel politici toezicht
op deze wankelende geldhuizen.

De burgers tussen Aken en Zittau zijn het langzaam een beetje beu. Ze hebben het
vertrouwen in de economische elite verloren.

Het imago van de betrouwbare, eerlijke en degelijke bestuurder is door de
schandalen verleden tijd.

Rob Savelberg

LOAD-DATE: February 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              150 of 185 DOCUMENTS



                                  De Telegraaf

                            February 22, 2008 Friday
                              Stadseditie Edition

'Ook Germaine moet worden beveiligd!'

SECTION: Pg. 6

LENGTH: 838 words


Germaine, de vrouw die in reactie op haar beroving per ongeluk de (Marokkaanse)
tasjesrover klemreed waarbij deze helaas kwam te overlijden, wordt zo bedreigd
dat zij al drie jaar ondergedoken leeft (Tel.21/02). Aan de vooravond van de
rechtszitting wist een groepje agenten haar echter te arresteren; ze werd
gedwongen naar de zitting te gaan waardoor zij extra in de schijnwerper van haar
bedreigers komt te staan. Waar is men in hemelsnaam mee bezig? Aangezien
overduidelijk sprake is van levensbedreiging dient Germaine voortaan - nét als
veel andere Nederlanders - te worden beschermd tegen de 'uitwassen' van onze
multiculturele samenleving. Want waarom zouden politici wel en gewone burgers
die zijn 'gepromoveerd' van slachtoffer tot dader niet worden beveiligd?

Breda,

P.J.G.A.Ego

Euroramp

Ofschoon het Zweedse parlement voorstander was van de introductie van de euro
heeft het het volk via een referendum laten beslissen. En die heeft de
'euroramp' weten te voorkomen door massaal nee te stemmen. Hadden wij ook maar
een regering met zo veel respect voor de democratie dat zij niet alle, voor het
volk belangrijke, zaken laat bekonkelen door plucheplakkers in duistere
achterkamertjes!

Tilburg,

Hans von der Fuhr

Benzineprijs

Weer gaat de benzineprijs in ons land omhoog. Belachelijk! Wat boffen de
inwoners in onze buurlanden toch. Zij kunnen nog tegen een redelijke prijs
autorijden. Nog even en Nederlandse automobilisten moeten gaan sparen om een
ritje te kunnen maken.

Sleeuwijk,

Cas Heijenk

Kerstboom

Als de truckchauffeurs die hun vrachtwagens ombouwen tot een kerstboom dit geld
en hun energie zouden besteden aan een alarmeringssysteem voor de rechterkant
van hun combinatie, zouden er veel minder slachtoffers vallen bij het rechts
afslaan. Een eenvoudige geluidsinstallatie, aangevuld met een paar rode
knipperlichten, kost minder dan wat men nu soms uitgeeft.

Sneek, F.H. Dijkstra

Polen

Minister Donner probeert ons wijs te maken dat wij 'niet meer zonder Polen'
zouden kunnen (Tel.21/02). Hij gaat er 'alles aan doen om die mensen hierheen te
krijgen'. Je zou bijna denken dat ze in Den Haag knettergek zijn. Er zijn in dit
land meer dan voldoende werklieden waarvan er velen onterecht thuiszitten (als
ze niet elders aan het klussen zijn). Hoogste tijd dus om de stoere taal van
vóór de verkiezingen waar te maken en déze arbeidskrachten in te zetten.

Utrecht, R. Advokaat

Stapvoets

De Nederlandse snelwegen behoren tot de veiligste in Europa. De kans op een
dodelijk ongeval ligt hier twee tot vier keer lager dan in andere EU-landen
(Tel.20/02). Het grootste deel van de voertuigen in dit land moet elke dag
stapvoets rijden vanwege de vele files. Dan kan er ook weinig gebeuren.

Huizen, R.H. Schuijt

Afspiegeling

Het verbaast mij niet dat het een zootje is bij de marechaussee (Tel.20/02). De
afgelopen jaren is in het kader van een laagdrempelig aannamebeleid bij de
overheid, defensie en politie iedereen zomaar 'binnengehaald' teneinde te komen
tot een afspiegeling van de maatschappij. Daarin is men in ieder geval
uitstekend geslaagd. En daar betaalt de overheid nu de tol voor.

Weesp,

R.J. Klinkenberg

Bloedgeld

Ik ben het volkomen eens met het plan van Tom Driessen (Dienst Nationale
Recherche) om het vermogen van criminelen af te pakken (Tel.21/02). Maar geef
van de opbrengst dan bijvoorbeeld aow'ers zonder aanvullend pensioen een
extraatje. Dan dient dit 'bloedgeld' tenminste nog een goed doel. Zorg ervoor
dat het niet verdwijnt in de grote pot van Wouter Bos.

Purmerend, Sanne Vermeulen

Democraat

Joop den Uyl heeft een tweede smeergeldaffaire voor de Kamer verzwegen
(Tel.21/02). Een politieke doodzonde. Er zijn figuren die vinden dat Den Uyl een
echte democraat was. Maar een democraat is voorstander van een staatsvorm die
invloed van het hele volk op de regering erkent. Joop den Uyl was dus géén
democraat. Helaas geldt dat ook voor moderne politici. Hun standaard antwoord op
scherpe journalistieke vragen is: 'Geen commentaar' of 'U begrijpt dat ik daar
geen antwoord op kan geven'. Begrijpen doen wij het als burgers allang niet
meer, maar dat is ook de bedoeling van deze bestuurders, die slechts op
persoonlijk, dan wel op partijbelang uit zijn.

f.witvliet@zonnet.nl

Eenzijdig

Het artikel over de problemen tussen schaatsster Neeke Smit en De Friesland
Zorgverzekeraar is eenzijdig (Tel.19/02). Zonder onze tussenkomst is door een in
Duitsland werkende Nederlandse orthopeed een experimentele laserbehandeling
uitgevoerd die niet valt onder dekking van de Zorgverzekeringswet. Mevrouw Smit
stelt dat zij telefonisch (antwoordapparaat) toestemming heeft gekregen van De
Friesland, maar dat zou ingaan tegen onze werkwijze. Mevrouw beroept zich op
'gewekte verwachtingen' omdat een deel van de kosten (specialistenconsult) wel
door ons betaald is. Deze betaling had niet gedaan mogen worden en is dus in
haar voordeel geweest. In de begeleidingsbrief is direct gesteld dat verdere
kosten niet vergoed zouden worden. Van gewekte verwachtingen hierdoor is dus
geen sprake.

Hans Feenstra, De Friesland

Zorgverzekeraar

LOAD-DATE: February 21, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              151 of 185 DOCUMENTS



                                  De Telegraaf

                           February 19, 2008 Tuesday
                              Stadseditie Edition

'Mensen met 'zwaar' beroep op 65e versleten!'

SECTION: Pg. 6

LENGTH: 828 words


Ik word echt verdrietig van mensen als prof. dr. Rudi Westendorp (Tel.16/02),
die beweren dat mensen na hun 65e nog rustig kunnen doorwerken. Toen mijn man
drie jaar geleden eindelijk mocht stoppen met werken, had hij bijna 47 jaar op
de bouwplaats gestaan. Mensen met een lichamelijk zwaar beroep zijn versleten
als ze 65 jaar oud zijn. Waarom wordt zo vaak gesuggereerd dat 'iedereen' op die
leeftijd nog fit genoeg zou zijn om door te werken? Waarom wordt nooit rekening
gehouden met diegenen die 'op' zijn. Dat snap ik gewoon niet!

Oude Pekela, Gerrie ter Horst

Bobo's

De commissie-Coronel (Tel.15/02) maakt pijnlijk duidelijk wat er gebeurt met een
club zoals Ajax, als de bobo's belangrijker denken te zijn dan datgene waar het
écht om gaat bij een vereniging: het voetbal. Als die heren in hun opzichtig
glimmende pakken op de ereplaatsen op de tribune blijven zitten om maar vooral
gezien te worden, zal het nog lang onrustig blijven bij die club.

Heerhugowaard,

Theo C.A. Hoogland

Geloofwaardig

Als alle mensen die het zo nodig vinden dat de Nederlandse sporters 'een daad
stellen tegen de dictatuur en de mensenrechten in China' even hun huis doorlopen
en goed kijken naar alle apparaten en in hun kledingkasten, zullen zij terstond
begrijpen dat zij met hun oproep totaal niet geloofwaardig zijn.

Weert, G. Spek

Fraude

'Vuil ophalen of uitkering wordt gestopt' (Tel.16/02). Eureka! Dat bespaart maar
liefst 16 miljoen euro, alleen al voor Rotterdam. Eindelijk wordt er naar ons
geluisterd en gebeurt er wat wij willen. Terecht, want het gaat ook om ons geld.
Dit project dient onmiddellijk te worden uitgebreid over het hele land. Want die
fraudeurs zitten niet alleen in Rotterdam en vuil ligt overal. Het geld dat met
de aanpak van deze fraude wordt bespaard, mogen de gemeenten natuurlijk niet in
eigen zak steken.

Veghel, G. Wessel

Privacy

Justitie en politie krijgen toestemming om in de toekomst een centrale database
met biometrische gegevens, inclusief vingerafdrukken, van alle Nederlanders te
doorzoeken. Een Kamermeerderheid zou de plannen steunen; alles onder het mom van
een betere criminaliteitsbestrijding. Dit wetsvoorstel is in strijd met de
mensenrechten en met het recht op privacy. In combinatie met de kilometerheffing
waardoor wij te allen tijde traceerbaar zijn, is dit een uiterst gevaarlijke
ontwikkeling waar ik hevig tegen protesteer.

Mijdrecht, M. Kemper

Bankieren

Privacy is 'ver te zoeken' bij het internetbankieren voor studenten van de
Rabobank. Je staat daar met z'n vieren naast elkaar. Zelfs een 'schaamwandje',
zoals in urinoirs wordt opgehangen, kon er niet af. Gezellig hoor, samen
geldzaken regelen...

Oosterwolde,

F.H. Janssen

Mensenhandel

Nederland 2008: terwijl justitie van de ene vormfout naar de andere struikelt en
de politie zich rot rent achter die 'vervelende' wildplassers aan, tiert de
mensenhandel in ons land en krijgen nietsontziende pooiers volop de kans om
vrijwel ongehinderd vrouwen en, vaak erg jonge, meisjes de prostitutie in te
drijven! Het is de hoogste tijd dat de ogen opengaan in ons ooit zo mooie landje
aan de zee!

Tiel,

Willem Vizee

Borrelpraat

Eindelijk geeft onze regering het toe: de vele miljoenen euro's die de afgelopen
jaren in dictatoriale Afrikaanse landen werden gepompt, zijn totaal verkeerd
terechtgekomen (Tel.17/02). Het 'gewone' volk doorzag dit allang. De voorgangers
van het VVD-Tweede Kamerlid Arend-Jan Boekestijn wisten natuurlijk ook wel dat
deze ('ontwikkelings')geldstromen volkomen nutteloos waren. Corrupte
regeringsleiders spekten er hun eigen schatkas mee en kochten er geavanceerde
wapens van. Onze regering zou eens wat meer naar wat ze spottend 'borrelpraat'
noemen moeten luisteren. Dan zouden ze weten hoe burgers denken over hun
(wan)beleid.

Mw. A.C. Reinders-Vink

Zorg

Vorige week verscheen het vernietigend oordeel over de politiek inzake het
onderwijs.

Wedden dat we over een jaar of vijf precies dezelfde rapportages over de zorg
krijgen? Pas dan worden ze (hopelijk) wakker in Den Haag. Maar intussen gaan de
echte zorgverleners (de zogenaamde handen aan het bed) ten onder aan de vele
voorgeschreven vergaderingen en aan de verplichting tot het schrijven van
rapporten. Dames en heren ministers, ik wens het jullie niet toe... maar ook
júllie kunnen afhankelijk worden van die zorg.

Hilversum,

L. van der Schoot

Brandstof

Volgens het CBS zijn onze aardgasreserves over twintig jaar op. Toch stimuleert
onze milieubewuste (?) overheid het rijden op deze brandstof. Waarom ze dat
doen, willen (of kunnen) ze mij niet uitleggen. Wat ze mij wel konden uitleggen,
is dat het verboden is om zeer milieuvriendelijk op schoongemaakte frituurolie
te rijden. Ik heb mijn wagen namelijk laten aanpassen met een ombouwset zodat
deze daarop kan rijden en veel minder schadelijke stoffen uitstoot dan een
dieselauto. "Als u dat doet, krijgt u van ons een fikse boete!" was het
antwoord. Over twintig jaar is ons aardgas op, maar de milieukennis in Den Haag
is thans al uitgeput.

ruud@elsbett.com

LOAD-DATE: February 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              152 of 185 DOCUMENTS



                                  De Telegraaf

                           February 16, 2008 Saturday
                              Stadseditie Edition

Reclame voor het eigen politieke bedrijf

SECTION: Pg. 2

LENGTH: 857 words


De ene na de andere door het kabinet benoemde commissie onderzoekt iets om aan
te tonen wat het kabinet graag aan ons wil tonen. Zo ook de commissie die moest
aantonen dat de gewone burger weer meer vertrouwen in de rechtsstaat heeft
gekregen. Conclusie van die commissie: 'Een zekere vorm van trots (!) op, en
eerherstel voor de publieke dienst zou hier en daar niet misstaan' (Tel.14/02).
Als er íets is dat de kloof tussen burger en politiek vergroot, dan is het dit
soort bedrog; deze reclame voor het eigen politiek bedrijf; deze kletspraat van
door de belastingbetaler bekostigde hersenspoeling van het grote publiek. Met
alle miljoenenverslindende commissies die we al onder Balkenende hebben moeten
bekostigen, kan dit er ook nog wel bij. De leugens over de EU-grondwet, die nu
'verdrag' heet indachtig, ziet het ernaar uit dat Balkenende cs. op dit soort
volksverlakkerij een eeuwig durend patent hebben bemachtigd.

Deventer, J. v.d. Brandeler

Misvatting

Politici moeten zich positiever over de publieke zaak uitlaten en met hen een
ieder die boven het maaiveld uitsteekt! De commissie die moest bekijken hoe de
mensen weer meer vertrouwen in de rechtsstaat kunnen krijgen, bestond zeker uit
ambtenaren. Zij vindt dat dit doel behaald kan worden door symptoombestrijding,
maar dat is een misvatting. De totale publieke sector moet eens begrijpen dat
hij ten dienste van de burger staat, door hen betaald wordt en dat wij van hem
een goede prestatie mogen verwachten. Als die daaraan gaan voldoet, dan komt dat
respect er wel weer, maar niet zoals het nu gaat. De Nederlandse overheid is in
diverse zaken als een slecht betrouwbare partner naar voren gekomen en dat zorgt
ervoor dat de burger er geen vertrouwen meer in heeft.

pfromijn@hotmail.com

Wie straks?

Waar moeten we nou de volgende keer op stemmen? De PvdA had het grootste verlies
bij de laatste verkiezingen, maar het hele beleid is op deze partij gericht. Op
welke partij je ook stemt in dit land, die zal altijd moeten samengaan met
andere partijen, en dat betekent dus dat het beleid dat de meeste mensen willen
in Nederland, nooit en te nimmer uitgevoerd zal worden. Als de partijen van
Wilders en Verdonk heel veel stemmen krijgen de volgende verkiezingen zullen zij
genegeerd worden, en in een apart bankje gezet worden. Dat kan ik nu al
voorspellen. En maar kletsen over een democratisch Nederland. Naar de
meerderheid van de bevolking wordt totaal niet geluisterd.

Hoofddorp,

John van der Schaaf

Joran

Als Joran tegen de politie zegt dat hij heeft gelogen, wordt hij geloofd. Dus
iemand die zegt dat hij liegt, spreekt de waarheid. Snapt u het nog?

Johan de Korte

Praten

Ik vraag mij af wanneer we in Nederland stoppen met praten en beginnen met het
verhogen of verbreden van de dijken. Iedereen weet dat het water stijgt en dat
er zwaardere stormen aankomen. Iedereen weet dat er iets moet gebeuren. Maar
straks is het weer als in 1953 en praten we nog steeds. Het verhogen/verbreden
van de dijken is een langdurige klus en hoe eerder we beginnen, hoe beter het
is.

Leeuwarden, Rob Zoet

Bedrog

Lazovic moet zich doodschamen. Eerst met een schwalbe een penalty versieren, dan
zijn 'excuses' daarvoor aan de scheidsrechter maken en vervolgens op televisie
en in de krant vol 'trots' vertellen dat hij niet anders kon, want anders was de
bal achter gegaan en nu leverde het tenminste nog wat op (een onterechte goal
dus). Het is dat het niet mogelijk is, maar Lazovic verdient hiervoor een
schorsing van minimaal vijf wedstrijden wegens enorme onsportiviteit en bedrog!

Almere, R.M. van der Burgt

Spelen

De ChristenUnie roept op tot een 'sobere' opening van de Olympische Spelen.
Pierre de Coubertin zou zich omdraaien in zijn graf. De hele opzet van de Spelen
is dat de mensen elkaar beter zouden gaan begrijpen, omdat de Spelen niets met
politiek of oorlog te maken hebben. De ringen staan daar nu juist symbool voor.
Helaas misbruiken politici alles om hun standpunt kracht bij te zetten uit naam
van zogenaamde democratie. ChristenUnie gebruik de Spelen waar ze voor bedoeld
zijn, namelijk verbroedering en laat het dus met rust.

Bovenkarspel,

Ruud Buddenberg

Stomen

Amsterdam gaat oude auto's weren (Tel.13/02). Wanneer gaan ze eens iets aan de
verkeerslichten doen in de stad. Zo staan er tussen Jodenbreestraat en
Amstelstation (1,5 km) veertien(!) verkeerslichten, waarvan ik er altijd zeven
of acht tegen heb, daar sta ik dan maar te stomen. Hier en daar zou het veel
beter kunnen. Hier hoor ik de politiek nooit over.

Gert Bosch

Woorden

De drugshandel, witwaspraktijken en mensensmokkel op Sint Maarten zijn de
premier een doorn in het oog (Tel.12/02). 'Er is alle reden te zeggen, dat kán
niet. Kritiek is op zijn plaats'. Goed gezegd, meneer Balkenende, goed gezegd.
Geen daden, maar woorden.

Beverwijk, Wim Niesten

Blunderen

Na een jaar lang blunderen en mensen tegen de schenen schoppen, en na een jaar
lang van betweterigheid en van een gebrek aan intelligentie en daadkracht... kan
minister Vogelaar nu alsjeblieft ontslagen worden (zonder wachtgeld) vanwege
gebleken incompetentie, slechte contactuele eigenschappen en een belabberde
uitdrukkingsvaardigheid?

Amsterdam, L. v.d. Meer

LOAD-DATE: February 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              153 of 185 DOCUMENTS



                                  De Telegraaf

                           February 16, 2008 Saturday
                              Stadseditie Edition

KADER1

SECTION: Pg. 2

LENGTH: 113 words


COMMANDO'S IN BEELD

Peter Blok (57) trok lange tijd op met de commando's en kon zo prachtige foto's
van deze special forces maken. Zijn boek 'Korps Commandotroepen' (isbn
978-90-811599-1-3, uitgever Onkelhout Groep) kwam tot stand naar aanleiding van
het 65-jarig bestaan van het korps, 22 maart 2007. Het is nu ook voor de 'gewone
burger' verkrijgbaar. Blok won tal van fotoprijzen, zat twee jaar op de
Koninklijke Militaire Academie, maar ging uiteindelijk studeren aan de TU Delft.
Vervolgens werd de ingenieur fotograaf. Het Legermuseum Delft, waar tot 12 mei
een bijzondere tentoonstelling over de Nederlandse special forces te zien is,
toont een aantal van zijn commandofoto's.

LOAD-DATE: February 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              154 of 185 DOCUMENTS



                                  De Telegraaf

                            February 15, 2008 Friday
                              Stadseditie Edition

Paniek in de Londense City;
Einde van gunstige belastingmaatregel

SECTION: Pg. 29

LENGTH: 810 words



HIGHLIGHT: LONDEN - Lopen Griekse reders, Saoedische prinsen, Amerikaanse
bankiers en Russische oligarchen straks massaal weg uit de City, het financiële
hart van Londen? En nemen ze in hun kielzog een heel legertje talentvolle
grootverdieners mee? Dat is de vraag die in Groot-Brittannië steeds
nadrukkelijker wordt gesteld nu de Britse minister van Financiën, Alistair
Darling, deels een einde wil maken aan de even unieke als gunstige
belastingregeling voor buitenlanders in zijn land.


Zelfs binnen de eigen regering bestaat de vrees dat voor een te verwaarlozen
stijging van de belastinginkomsten de kip met de gouden eieren wordt geslacht.

Darling probeerde gisteren een deel van de angst van het leger welgestelde
buitenlanders in Londen weg te nemen. Er komt geen heksenjacht op de inkomsten
die men verdient buiten het Verenigde Koninkrijk. Die verdiensten blijven buiten
schot.

Wat wél overeind blijft in de plannen is de nieuwe belastingspremie van 30.000
pond, die buitenlanders moeten gaan betalen als ze ervoor kiezen in de
non-domicilieregeling te blijven. Die nu nog gratis regeling staat buitenlanders
die in Groot-Brittannië wonen toe slechts belasting te betalen over het in het
Verenigd Koninkrijk verdiende inkomen. Ideaal voor internationale
grootverdieners als Chelsea-eigenaar Roman Abramovich en staalgigant Lakshi
Mittal.

Schijntje

Voor dergelijke miljardairs is 30.000 pond een schijntje. De
belangenverenigingen van de Londense City wijzen er echter op dat dit bedrag
voor de tienduizenden beginnende bankiers, advocaten en accountants wel degelijk
een aderlating is.

Het zou de toestroom van nieuw talent in de weg staan en een uittocht
veroorzaken van de buitenlanders zonder wie de city niet kan draaien.

Wat een Nederlandse bankier in de City in het bijzonder steekt is het
plotselinge karakter van de maatregel. ,,30.000 pond netto is een hoop geld. En
wie zegt me dat het volgend jaar geen 50.000 pond wordt? Ik heb morgen een
afspraak met mijn belastingadviseur, misschien vertrek ik daarna wel naar
Nederland."

Hij is niet de enige. De Nederlands-Britse Kamer van Koophandel belegde gisteren
zelfs een bijeenkomst waar juristen nog eens uitlegden hoe het nieuwe systeem,
dat al in april in moet gaan, werkt.

Simon Walker van de belangenvereniging voor private equity legt uit dat in deze
sector 90% van de werknemers buitenlander is. ,,Londen domineert deze markt in
Europa, maar de bedrijven zijn flexibel. Niemand zegt dat ze in Londen moeten
blijven."

Kortzichtig

Het financieel aanpakken van de door miljonenbonussen verwende cityboys kan op
veel sympathie rekenen bij de gewone man op straat. Walker vindt dat echter
kortzichtig. Hij wijst ook op het imago van Groot-Brittannië. ,,In het verleden
was het land zeer genereus voor de City, maar nu zijn de spelregels veranderd.
Dat zal veel geld gaan kosten. Alleen de private equity bracht dit jaar aan
diensten hier al 5,4 miljard pond op."

Zelfs binnen de eigen regering bestaat de vrees dat voor een te verwaarlozen
stijging van de belastinginkomsten de kip met de gouden eieren wordt geslacht.

Darling probeerde gisteren een deel van de angst van het leger welgestelde
buitenlanders in Londen weg te nemen. Er komt geen heksenjacht op de inkomsten
die men verdient buiten het Verenigde Koninkrijk. Die verdiensten blijven buiten
schot.

Wat wél overeind blijft in de plannen is de nieuwe belastingpremie van 30.000
pond, die buitenlanders moeten gaan betalen als ze ervoor kiezen in de
non-domicilieregeling te blijven. Die nu nog gratis regeling staat buitenlanders
die in Groot-Brittannië wonen toe slechts belasting te betalen over het in het
Verenigd Koninkrijk verdiende inkomen. Ideaal voor internationale
grootverdieners als Chelsea-eigenaar Roman Abramovich en staalgigant Lakshi
Mittal.

Schijntje

Voor dergelijke miljardairs is 30.000 pond een schijntje. De
belangenverenigingen van de Londense City wijzen er echter op dat dit bedrag
voor de tienduizenden beginnende bankiers, advocaten en accountants wel degelijk
een aderlating is.

Het zou de toestroom van nieuw talent in de weg staan en een uittocht
veroorzaken van de buitenlanders zonder wie de city niet kan draaien.

Wat een Nederlandse bankier in de City in het bijzonder steekt is het
plotselinge karakter van de maatregel. ,,30.000 pond netto is een hoop geld. En
wie zegt me dat het volgend jaar geen 50.000 pond wordt? Ik heb morgen een
afspraak met mijn belastingadviseur, misschien vertrek ik daarna wel naar
Nederland."

Hij is niet de enige. De Nederlands-Britse Kamer van Koophandel belegde gisteren
zelfs een bijeenkomst waar juristen nog eens uitlegden hoe het nieuwe systeem,
dat al in april in moet gaan, werkt.

Simon Walker van de belangenvereniging voor private equity legt uit dat in deze
sector 90% van de werknemers buitenlander is. ,,Londen domineert deze markt in
Europa, maar de bedrijven zijn flexibel. Niemand zegt dat ze in Londen moeten
blijven."

Kortzichtig

Het financieel aanpakken van de door miljoenenbonussen verwende cityboys kan op
veel sympathie rekenen bij de gewone man op straat. Walker vindt dat echter
kortzichtig. Hij wijst ook op het imago van Groot-Brittannië. ,,In het verleden
was het land zeer genereus voor de City, maar nu zijn de spelregels veranderd.
Dat zal veel geld gaan kosten. Alleen de private equity bracht dit jaar aan
diensten hier al 5,4 miljard pond op."

LOAD-DATE: February 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              155 of 185 DOCUMENTS



                                  De Telegraaf

                          February 13, 2008 Wednesday
                              Stadseditie Edition

Koopkracht daalt meer dan gedacht;
Inflatie oorzaak van tegenvaller

SECTION: Pg. 3

LENGTH: 290 words



HIGHLIGHT: Van onze parlementaire redactie DEN HAAG, woensdag De portemonnee van
Nederlanders wordt dit jaar nog krapper dan het kabinet op Prinsjesdag
voorspelde.


Uit gisteren uitgelekte cijfers van het Centraal Planbureau (CPB) blijkt dat de
koopkracht in 2008 licht lager uitvalt. In september ging het kabinet ervan uit
dat de meeste mensen er gemiddeld een kwart procent op achteruit zouden gaan.
Dat valt dus slechter uit.

Oorzaak van de koopkrachtdaling is onder meer een hogere inflatie. Voor dit jaar
gaan de rekenmeesters uit van 2,5 procent, terwijl met Prinsjesdag nog een
geldontwaarding van 2 procent werd voorspeld. Voor 2009 gaat het CPB ervan uit
dat alles nog duurder wordt, namelijk met 2,75 procent.

Economische groei

Met de economie gaat het ook minder. De rekenmeesters stellen voor de tweede
keer de raming voor de economische groei naar beneden bij. Door de kredietcrisis
in de VS groeit de economie 1,75 procent, terwijl in september nog werd
uitgegaan van 2,5 procent. In 2009 ziet het CPB de economische groei weer
opveren naar 2 procent.

Ondanks de remmende economie blijft de kabinetsdoelstelling van een
begrotingsoverschot van 1 procent in 2011 in zicht. Voor 2008 gaat het CPB uit
van een overschot van 0,7 procent en voor 2009 van 1 procent.

De CPB-cijfers worden door het kabinet gebruikt om te bezien of het beleid voor
het lopende jaar aangepast moet worden.

Volgens PvdA-Kamerlid Paul Tang laten de cijfers zien dat er op geen enkele
manier een recessie in aantocht is. "Het was heel verstandig van het kabinet om
niet in paniek te raken, zoals de VVD gedaan heeft", stelt hij. Volgens de VVD
bewijzen de cijfers opnieuw dat hardwerkende Nederlanders de dupe worden. Het
liberale Kamerlid Frans Weekers blijft erbij dat het kabinet zich rijk rekent
door uit te gaan van een gemiddelde groei van 2 procent per jaar in plaats van
1,75 procent, zoals de vorige kabinetten deden.

LOAD-DATE: February 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              156 of 185 DOCUMENTS



                                  De Telegraaf

                            February 8, 2008 Friday
                              Stadseditie Edition

'Dankzij partijpolitiek weer een prachtige baan'

SECTION: Pg. 6

LENGTH: 848 words


Doodziek word je ervan als gewone burger, wanneer je leest hoe ons onderwijs is
geruïneerd. De verantwoordelijken Netelenbos, Wallage, Ritzen en Deetman hebben,
hoe slecht ze het ook hebben gedaan, weer prachtige, dik betaalde banen. Waarom
worden deze lieden nooit afgerekend op hun wanprestaties? Zelfs iemand als
Netelenbos, die er op diverse terreinen een zootje van heeft gemaakt, wordt
dankzij partijpolitiek weer prachtig aan een nieuwe baan geholpen. Een gewone
burger zou zijn ontslagen en zou met zo'n cv nooit meer aan de bak komen.
Partijpolitiek is kennelijk veel belangrijker dan landsbelang.

af.donker@planet.nl

Mammoetwet

Op 1 augustus van dit jaar zal het 40 jaar geleden zijn, dat de zgn. Mammoetwet
door het kabinet-Cals werd ingevoerd. De wet had ten doel het onderwijs op een
meer moderne leest te schoeien. Het originele wetsontwerp zag er goed uit,
echter de volksvertegenwoordiging vond het nodig zoveel amendementen in te
dienen dat in feite van de wet weinig tot niets overbleef. Met het resultaat dat
nu, 40 jaar later, het onderwijs tot een minimumpeil is gedaald. De
verantwoordelijken hiervoor zouden zich dood moeten schamen. Jammer genoeg is
dat niet gebeurd en gaan ze gewoon door en de belastingbetaler blijft betalen.

a.scheffelaar@gmail.com

Vrouwen

Volgens de heer Azahhaf, die solliciteerde voor gevangenbewaarder, worden
vrouwen hooggeacht in de islam. Dat verhaal wordt altijd verteld, inclusief de
vergelijking met juwelen. De islam is echter helemaal niet vriendelijk voor
vrouwen: in getuigenissen en erfenissen tellen ze voor de helft. Dat was 14
eeuwen geleden voor vrouwen een enorme verbetering, nu lopen ze achter. In de
islam is de man de gevangenbewaarder van de vrouw (meisje). Hij wordt juist
hooggeacht, want hij mag alles! Zij mag braaf zijn en thuisblijven. Wanneer je
hier een vrouw een hand geeft, erken je haar als gelijke. En dat is juist het
probleem.

Hélène Bleyers

Veilig

Schiphol is toch al jaren zo lek als een mandje? Voor de 'strenge' controle moet
je je zakmes inleveren en na de 'strenge' controle kun je in elk restaurant tien
messen in je binnenzak stoppen. Toen ik daarover bij een infobalie iets zei, zei
die persoon zeer lauwtjes: "O, u zit niet op een risicovlucht." Met andere
woorden, als daar iets gebeurt, is dat niet zo erg. Ze geven je echt een veilig
gevoel zo.

Papendrecht, A. de Jager

Geen feest

Ik vind het getuigen van weinig respect tegenover slachtoffers en hulpverleners
dat W.H. Boekhorst te Lisse spreekt over 'blauwe feestverlichting' (WUZ 06/02)
na een verkeersongeval. Ik kan u vertellen dat het geen feestje is als wij
slachtoffers aan het verzorgen zijn. En als u goed kijkt dan zult u zien dat het
achterste en voorste voorrangsvoertuig de optische signalen gebruiken. Die
dienen als beveiliging en buffer voor de slachtoffers en hulpverleners die daar
aan het werk zijn, en dat is hard nodig, want bijna dagelijks worden de vouwen
uit onze broek gereden. En ondanks die beveiliging vallen er jaarlijks onder de
hulpverleners gewonden en zelfs doden. En ik weet waar ik over praat want ik
werk sinds 1986 als ambulanceverpleegkundige in de regio Amsterdam en omstreken.

Edam, M.J. de Boer

Drank

De tegenwoordige jeugd probeert van alles uit. Maar dat er zomaar drank te koop
is met zo'n hoog alcoholpercentage, zoals Joran van der Sloot had gedronken, dat
is een misdrijf. Misschien wel verkocht door een jeugdige barkeeper, maar de
bedrijfsleiding en de handel en de producenten zouden beter moeten weten. En een
overheid die zoiets laat gebeuren, vind ik ook tekortschieten. Veel voorlichting
is op zijn plaats.

Sevenum, A. Janssen

Vragen

Het lijkt net alsof je als patiënt of oudere naar de winkel moet. Vragen om
zorg. Koude bureaucratie. Krijg je als bewoner van een bejaardenoord een boef
aan je bed die als straf moet helpen. Is de oudere goed genoeg om die ellende op
te vangen? Is de bewoners van zo'n huis wel eens naar hun mening gevraagd? Wil
hij/zij een persoon in een boerka aan het bed? Ik heb ruim 40 jaar te maken met
'zorg'. Je haalt de 'verzorgende' personen er zó tussenuit en dat zijn er
gelukkig velen. Echte zorg komt voor een groot deel uit het hart.

Naaldwijk, Isabella Scheper

Bloot

Het filmpje van de SP is de pijnlijke waarheid. Maar onze regering neuzelt over
de automatische tolpoortjes. Voorstel: geen tolpoorten, bpm handhaven en min.
20% van de opbrengst naar de thuiszorg. Dan hoeven onze ouderen ook niet meer
voor iedereen met de billen bloot.

Dicky Schipper

Dijk

Nederland, hersendood achter een dijk van regels.

Geldermalsen,

mevr. A.P. de Klerk

Big spender

Het gat in de hand van Job Cohen blijft maar groter worden. De PvdA in
Amsterdam-Zuidoost geeft 50 miljoen uit voor het rooien van een bestaand,
prachtig park voor een nieuw bos. Om leraren naar de leerlingen thuis te sturen
voor een opbeurend praatje wordt 850.000 euro uitgetrokken. Terwijl de lokale
belastingen de afgelopen 5 jaar met 47,5% zijn gestegen, doet de PvdA of er
niets aan de hand is. Wie stopt de Partij van de Achteruitgang. Men klaagt
binnenshuis, maar datzelfde huis is straks onbetaalbaar.

Amsterdam, B. Heus

LOAD-DATE: February 7, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              157 of 185 DOCUMENTS



                                  De Telegraaf

                           February 7, 2008 Thursday
                              Stadseditie Edition

Flop

SECTION: Pg. 3

LENGTH: 221 words


De levensloopregeling is een flop geworden. De regeling maakt het mogelijk om -
met steun van de fiscus - een deel van het salaris te sparen waarmee verlof kan
worden gefinancierd.

Het klinkt als een mooie regeling, maar de praktijk valt zwaar tegen. Werknemers
mogen jaarlijks maximaal 12% van het salaris sparen om onbetaald verlof mogelijk
te maken. Het mooie was dat daardoor zorgverlof of tijd voor een studie kon
worden gefinancierd. Maar wat blijkt? De weinige mensen die meedoen, gebruiken
de extra vrije tijd vooral om eerder met pensioen te gaan. Dat was nu net níét
de bedoeling van het verlofsparen.

De redenen voor het mislukken zijn legio. Zo is de regeling ingewikkeld; meedoen
vereist veel formulieren. Ook staan werkgevers niet te trappelen om deelname te
stimuleren, want daardoor verdwijnt personeel eerder of tijdelijk. Bovendien is
het een regeling die er vooral is voor de hoge inkomens; alleen zíj zijn in
staat om een deel van het inkomen opzij te leggen. Jan Modaal heeft elke cent
salaris nodig om met het gezin rond te komen.

Kortom, nu blijkt dat de samenleving niet zit te wachten op verlofsparen, wordt
het tijd om het voortbestaan van de regeling maar eens op de agenda te zetten.
Waarom een regeling die veel werk en administratie veroorzaakt, in leven houden
als er bijna geen belangstelling voor is?

LOAD-DATE: February 6, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              158 of 185 DOCUMENTS



                                  De Telegraaf

                            February 5, 2008 Tuesday
                              Stadseditie Edition

Boer Frans als BN'er een voorbeeldfunctie...

SECTION: Pg. 6

LENGTH: 842 words


Boer Frans moet naar rechter (Tel. Zondag). Zijn logerende vrouwen mochten niet
schieten. Reactie politie: normaal gesproken maakt de politie niet zo'n punt van
dit soort vergrijpen, maar nu Frans een zeer bekende Nederlander geworden is,
heeft hij een voorbeeldfunctie. Nou, BN'ers en voorbeeldfuncties... dan ken ik
er nog wel een paar! Een argumentatie van niks. Hier geldt toch als overal
elders: gelijke monniken, gelijke kappen? Waar was de hermandad zaterdagavond in
het programma van mentalisten? Hoe zat dat met dat geladen pistool? Zoiets zou
toch niet vertoond mogen worden. Ik hoop voor Frans dat het met een sisser
afloopt en dat hij met zijn toekomstige partner gezellig op jacht mag gaan.

Zutphen, E. Brinkhuis

Rabo-renners

Wanneer de Rabobank de commissie-Vogelzang instelt, kun je naar de waarheid
fluiten.

Kapellen, Van Dijk

Zeepbellen

Toen de banken naar de beurs werden gebracht, heeft dit geleid tot een grote
vlucht van de innovatie van financiële producten, zoals de heer Wellink zo mooi
kan zeggen. Simpel gezegd tot innovatie van financiële zeepbellen met als gevolg
exorbitante zelfverrijking van de top en vertroebeling van het bankwezen. De
geldinlegger, spaarder, werd gereduceerd tot een lastig aanhangsel. Dit alles
rechtvaardigt de vraag of banken wel op de beurs thuishoren of behoren terug te
keren tot de rij der dienstverleners?

Ravenstein,

J. de Rooij

Protest

Hizb ut Tahrir, een islamitische organisatie die openlijk onze democratie
verwerpt en zelfs een bomaanslag in Nederland als wenselijk beschouwt, blijkt op
nogal wat steun te kunnen rekenen in ons land. Een zorgelijke situatie waar
echter weinig ophef over ontstaat, dit in tegenstelling tot de vele reacties op
de uitspraken van Geert Wilders. Waar zijn de protesten van Tofik Dibi en de
zijnen en waar is het manifest van Doekle Terpstra en bekend Nederland, om de
verwerpelijke uitspraken van Hizb ut Tahrir een halt toe te roepen? Hier past
maar één slogan: politieke correctheid brengt de samenleving ernstige schade
toe.

Den Haag, Robert Geerdink

Tijd

Onze junks op betaalde vakantie, onze gratis schoolboeken uit het zicht en de
burger is tot op het tandvlees financieel uitgekleed. Het doet mij deugd dat een
aantal ministers en staatssecretarissen de tijd heeft om op carnavalsreces te
gaan. En waar hebben ze het over? Over de opvolging van een burgemeester!

Veldhoven, J. Elbersen

Lollig

In de zondagseditie van De Telegraaf een grote foto van de lollige ministers en
aanhang die verkleed carnaval vieren! Leuk hè? In ander Nederland leven mensen
van de voedselbank en zitten in de kou door geldgebrek. Eén troost; ze hebben
ook geen geld om de krant te kopen.

J. Sengers

Dienstplicht

Dat scholieren zich nuttig maken voor de minderbedeelden en zwakkeren in deze
maatschappij (Tel. 02/02) lijkt mij zeer nuttig. Men had dit al veel eerder
moeten doen, jaren geleden, i.p.v. de verplichte militaire dienstplicht een
sociale dienstplicht. Dat is goed voor de maatschappij en voor de jongeren, die
leren hiervan om rekening en respect voor anderen te hebben. Tevens kan de
regering hier makkelijk geld voor vrij maken, want deze regeling levert alleen
maar op. Wat zou je zeggen van een besparing op jeugdcriminaliteit en andere
dure projecten? En de jongeren zelf krijgen dan ook hun respect en
zelfvertrouwen terug.

Amsterdam,

J.L. Ouwendijk

Schop

Het lijkt mij een goed idee om niet alleen de jongeren onder de 27 die een
bijstandsuitkering komen vragen een schop onder hun achterste te geven (Tel.
04/02), maar dit ook te laten gelden voor ministers die hun eerder gedane
beloftes niet zijn nagekomen.

Tuitjenhorn,

Marja van der Graaf

Inrichting

Met afgrijzen het artikel gelezen over dat krakerstuig in Leiden (Tel.02/02),
dat gedoogd en nog gesubsidieerd wordt ook, terwijl de brave hardwerkende burger
zich precies aan de wet moet houden en het gelag mag betalen! Zoiets kan alleen
maar groeien door een laffe en lakse overheid die pertinent weigert in te
grijpen. Helaas begint dit in onze nationale open inrichting dat Nederland heet,
gemeengoed te worden.

Hoogwoud, Ron Koster

Opslag

Hoera, de cao is erdoor en zowaar... ik krijg weer opslag! Jammer dat de vreugde
in dit land altijd zo van korte duur is. Elke maand hard werken om te zien dat
een groot deel van je geld naar de schatkist gaat. Vervolgens koop je van het
geld dat je overhoudt spullen waar nu 20 procent btw op zit, dus ook dat gaat
weer naar de schatkist. Als we het dan over het afnemen van energie hebben, dan
betaal je eerst btw en vervolgens de energiebelasting dubbel, dus om de
schatkist te spekken. Als je uiteindelijk doodgaat, mogen je nabestaanden ook
weer de schatkist vullen door belasting te moeten betalen over het luttele geld
dat na al die belastingheffingen is overgebleven. Rijk worden in Nederland,
vergeet het maar. Hoezo graaien?

Dorien de Vries

Idols

Gordon, je had helemaal gelijk dat je wegliep! Ik heb twee dochters en de
laatste tijd een heel grote telefoonrekening, dus die meiden bepalen wie er
blijft of vertrekt, jij mocht erbij zijn voor de kijkcijfers!

J.A. de Kampenaer

LOAD-DATE: February 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              159 of 185 DOCUMENTS



                                  De Telegraaf

                            February 1, 2008 Friday
                              Stadseditie Edition

Toekomst van carnaval is onzeker;
Zelfs in het zuiden staat volksfeest onder druk

SECTION: Pg. 6

LENGTH: 700 words



HIGHLIGHT: Heeft carnaval nog toekomst? Komend weekeinde is het weer zover. Met
name beneden de rivieren en in de achterhoek gaan honderdduizenden mensen de
straat op om carnaval te vieren. Toch is er dit jaar nogal wat negatieve
commotie rond het volksfeest. De angst voor 'comazuipen' door jongeren,
verhoging van de bierprijzen door grote brouwers en de zogenoemde
Wilders-pruiken vallen niet bij iedereen in de smaak. Ongeveer de helft van de
ruim tweeduizend deelnemers meent dat carnaval zijn beste tijd heeft gehad. De
andere helft vindt van niet.


Het zal weinigen verbazen dat carnaval in het zuiden nog steeds ongemeen
populair is. Liefst 62 procent van alle deelnemers van beneden de Moerdijk
bestrijdt dat carnaval zijn beste tijd heeft gehad. Opmerkelijk genoeg is ruim
een derde van de deelnemende zuiderlingen een andere mening toegedaan. Zij
worden in hun opvatting gesteund door 55 procent van de deelnemers uit het
noorden, dat zich wel kan vinden in deze stelling.

"Als geboren en getogen Brabander vier ik al vijftig jaar carnaval. Maar ik moet
eerlijk toegeven dat het niet meer is zoals vroeger. Nu zie ik jongeren al 's
middags laveloos in de goot liggen. Veel mensen, waaronder ook zuiderlingen,
weten niet meer waarover carnaval werkelijk gaat. Het is voor hen verworden tot
een groot zuipfeest". reageert een lezer van beneden de Moerdijk. "Vroeger was
er carnaval en dan een hele tijd niets. Tegenwoordig is het bijna ieder weekend
carnaval, vooral voor de jeugd. Dat is mede de schuld van de ouderen", valt een
ander bij.

Toch zijn er ongeveer net zoveel deelnemers die vierkant afstand nemen van de
stelling. "Carnaval is van alle tijden. Natuurlijk is er verschil in de wijze
waarop hieraan aandacht wordt gegeven. Het is geen landelijk fenomeen, maar
gelukkig een lokaal gebeuren," schrijft een lezer.

"Brabant en Limburg zonder carnaval bestaan niet. Dat is hetzelfde als kerstmis
zonder kerstboom en nieuwjaar zonder vuurwerk", reageert een ander. "Naar mijn
mening leeft carnaval meer dan ooit! Snap helemaal niets van die stelling. Kom
maar eens op maandag in Den Bosch kijken. Wat een feest!"

Van de deelnemers aan deze stelling woont 61 procent boven de rivieren en 39
procent daar beneden. Bijna driekwart van alle ondervraagden houdt dit jaar
carnaval voor gezien. Dat geldt overigens ook voor de helft van de deelnemers
van beneden de Moerdijk.

Bijna driekwart van alle ondervraagden heeft wel eens carnaval gevierd en 57
procent vindt het nog steeds een leuk volksfeest. Carnaval is en blijft een
feest voor zuiderlingen. Zelfs de deelnemers van boven de rivieren geven dat
eerlijk toe. Van deze groep zegt 44 tegen 39 procent dat noorderlingen geen
carnaval kunnen vieren.

Comazuipen

Alcoholmisbruik onder met name jongeren blijft een groot probleem van carnaval.
De GGD Hart van Brabant heeft dit jaar gewaarschuwd voor het zogenoemde
comazuipen, ofwel drinken tot je erbij neer valt. Bijna de helft van alle
deelnemers is van mening dat jongeren pas na hun zestiende (de wettelijk
toegestane leeftijd) een biertje geschonken mag worden. Liefst 41 procent wil
deze leeftijd opschroeven tot 18 jaar. Wel vindt 81 procent dat de uitbater van
een café extra moet opletten of jongeren niet te veel gedronken hebben. De
drukte in het café mag volgens 70 procent geen excuus zijn voor de
horecaondernemer om zich aan deze verantwoordelijkheid te onttrekken.

Van de carnavalsvierders onder de deelnemers zegt een kwart helemaal geen
alcohol te drinken, 13 procent drinkt tussen de 6 à 10 biertjes per dag, 12
procent drinkt 10 à 15 biertjes per dag en 16 procent drinkt meer dan 15
biertjes per dag. De helft is overigens van mening dat zonder alcohol net zoveel
plezier aan carnaval beleefd kan worden als met drank. Het voornemen van de
grote brouwers om vlak voor carnaval de bierprijs te verhogen is bij de meeste
deelnemers in het verkeerde keelgat geschoten. Liefst 45 procent noemt de
prijsverhoging abnormaal en een poging van de brouwers om snel nog extra winst
te maken over de ruggen van de gewone burger heen. Ruim een kwart zegt dat de
verhoging riekt naar onderlinge prijsafspraken.

En dan de Wilders-pruiken. Een op de drie laat het onverschillig. Eveneens een
op de drie vindt het een leuk idee en een kwart noemt het daarentegen een plat
initiatief. Ruim 80 procent zegt de Wilders-pruik in ieder geval niet op te
zetten.

Waarmee een meerderheid van de deelnemers ook grote moeite heeft, is het gedrag
van politici die tijdens de carnavalsdagen zo nodig met feestmuts op het podium
moet bestijgen. Zo'n 40 procent noemt dit belachelijk gedrag en 15 procent
diskwalificeert het als opportunisme.

Vandaag is weer een Stelling van de Dag. U kunt er aan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: February 1, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              160 of 185 DOCUMENTS



                                  De Telegraaf

                            January 29, 2008 Tuesday
                              Stadseditie Edition

Nederland bindt in

SECTION: Pg. 11

LENGTH: 381 words


Nederland was gisteren even het middelpunt van de Europese Unie. Grote lidstaten
hadden de druk op Den Haag stevig opgevoerd: staak het verzet en teken een
stabilisatie- en associatieakkoord met Servië - algemeen gezien als het
voorportaal van een volledig lidmaatschap. Uiteindelijk rolde er uit de
vergadering van ministers van Buitenlandse Zaken een ander, ook door Nederland
gesteund aanbod aan Belgrado: een politiek samenwerkingsakkoord.

Te tekenen op 7 februari, ter aanmoediging van de pro-Europese president Tadic
die het op 3 februari moet opnemen tegen de nationalist Nikolic. Zijn
overwinning wordt in Brussel gevreesd, nu de opstandige provincie Kosovo elk
moment de zelfstandigheid kan uitroepen.

Tot dusver wilde Nederland nergens een handtekening onder zetten zolang de
Serviërs generaal Mladic, verantwoordelijk voor de massamoord in Srebrenica,
niet bij het Joegoslavië-Tribunaal in Den Haag afleveren. Heeft minister
Verhagen met zijn "handreiking aan Servië" een draai van 180 graden gemaakt? Ja,
zo voelt het, en toch is het juiste antwoord nee.

Zowel de lidstaten, de Europese Commissie als de pro-Europese Servische minister
Jeremic (live op de Servische staatstelevisie) toonden zich gisteren absolute
meesters in het aanprijzen van gebakken lucht als een 'historische doorbraak'.
Want meer is het politieke akkoord niet, ook al wordt het smakelijk opgediend.

Het enige wat de EU de Serviërs aanbiedt is om ze intensief te helpen met de
voorbereiding op nadere samenwerking, inclusief de kandidaatstatus. Vermelde
zaken als onderlinge vrijhandel, visaverstrekking en studentenuitwisseling zijn
weliswaar concreet, maar er wordt slechts uitzicht op geboden. "Het Servische
volk maakt deel uit van de Europese familie", zo luidt het. Daarmee verschilt de
'politieke dialoog' nauwelijks van de conclusies die met vaste regelmaat op de
Europese top van regeringsleiders worden genomen.

Keert Verhagen dan als overwinnaar terug naar Den Haag? Zo simpel is het nu ook
weer niet. Ook al gaat het om een vrij nietszeggend document: hij heeft wél z'n
handtekening ergens onder gezet. Juist gezien zijn rechtlijnige opstelling is
dat aan de gewone burger lastig uit te leggen, zeker nu de rest van de EU
maandag 28 januari 2008 bejubelt als een historische dag.

brussel@telegraaf.nl

LOAD-DATE: January 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              161 of 185 DOCUMENTS



                                  De Telegraaf

                            January 29, 2008 Tuesday
                              Stadseditie Edition

'De betutteling kent geen grenzen meer'

SECTION: Pg. 6

LENGTH: 870 words


De betutteling kent in dit land geen grenzen meer. Bij McDonald's kijk je al
over je schouder of je zorgverzekeraar niet staat mee te kijken. Een pakje
sigaretten koop je alleen nog in een andere stad, het liefst na zonsondergang.
Hoongelach is je deel als je 's ochtends op kantoor geen last van je
sportschoolspieren hebt. En nu is het vuurwerk aan de beurt. De duurbetaalde
volksvertegenwoordiging vraagt zich af of wij, gepeupel, ons vuurpijltje wel
rechtop in een flesje kunnen zetten. Ze zouden beter eens aan het werk gaan en
's lands problemen aanpakken. De politiek krijgt toch steeds meer de vorm van
een bestuursclubje van de plaatselijke vierdeklasser. Niet te betrappen op
visie, laat staan op het maken van lastige keuzes. Pappen en nathouden luidt het
devies, het liefst met de kop in het zand. Je bent een rund als je je politieke
baantje niet aankunt.

Apeldoorn, Enrico Belfi

Wilders

Wilders licht een tipje op van de sluier die over zijn anti-Koranfilm hangt
(Tel. 26/01). De film verhit de gemoederen al maandenlang. Volstrekt ten
onrechte, omdat de film op voorhand te kwalificeren is als gebakken lucht. De
PVV-voorman is immers geen groot theoloog of kenner van de islam! In het licht
van het maskeren daarvan, wat hij behendig doet door selectief te winkelen in de
Koran, moet zijn film dan ook geplaatst worden. Daardoor is, in tegenstelling
tot wat Wilders doet voorkomen, zijn film niet van wezenlijk belang, alle
commotie ten spijt. Het grote gevaar waarvoor hij 'ons' wil behoeden, hoe nobel
dat streven ook is, bestaat eenvoudig niet.

Zwolle,

Wouter ter Heide

Scooters

Ik ben scooterhandelaar en repareer geen Chinese scooters omdat ik niet of
nauwelijks aan onderdelen voor deze merken kan komen. Wij hebben ook geen
passende onderdelen op voorraad waardoor wij de regel ''s morgens gebracht en 's
middags klaar' niet kunnen waarmaken. Daarnaast zijn voor deze klanten alle
reparaties altijd te duur. Als ik iets repareer en de volgende week is er wat
anders stuk (wat niet ondenkbaar is), is het altijd mijn schuld. De stelling dat
wij deze scooters niet willen repareren omdat ze niet bij ons vandaan komen
(Tel. 28/01) is nonsens.

Alkmaar , M. Schoenmakers

Vuurwerk

Voortaan mag er met oud en nieuw slechts tussen 10 uur 's avonds en 02.00 's
nachts geknald worden (Tel. 26/01). Mijn acht kleinkinderen gaan om acht uur
naar bed na het afsteken van wat vuurwerk. Dus het einde van hun show dankzij
onze slappe regering?! What's next?

Zoeterwoude, Ben van Delden

Eierengooier

Als er tijdens Nieuwjaar een orgie van geweld en vernielingen door Nederland
trekt worden er nauwelijks aanhoudingen verricht. Het vasthouden van twee
personen die een agent molesteren is niet mogelijk, maar het aanhouden van een
87-jarige die eieren gooit naar de buurman (Tel. 25/01), dat lukt wel! Tsja,
verschil moet er zijn.

Veldhoven, J.Elbersen

Vandalisme

Twee hooligans vernielen een treinstel en veroorzaken een schade van ruim 1
miljoen euro (Tel. 26/01). Elk weekeinde worden door soortgelijke vandalen vele
bushokken en andere openbare voorzieningen tot de grond toe afgebroken. Dat deze
lieden in ons slapjanusland niet of nauwelijks worden gestraft, het zij zo, maar
dat wij de moedwillig aangerichte schade niet eens verhalen is de limit en
getuigt van een mateloze slapheid. Zolang wij dit tuig niet de volledige
rekening presenteren voor hun daden - letterlijk en desnoods tot hun dood - zal
er nóóit iets in dit land verbeteren.

J. Lepage

Skiërs

Gewonde skiërs worden nu al de dupe van zorgverzekeraars die ten koste van alles
goede zorg onbereikbaar maken (Tel. 26/01). De voorlopers van Amerikaanse
toestanden dienen zich aan waarbij mensen doodgaan omdat ze geweigerd worden
door ziekenhuizen. Dit omdat de zorgverzekeraar geen overeenkomst met ze heeft.
Ik ben benieuwd wanneer dat in Nederland gaat gebeuren. Ik houd mijn hart vast.

R. Schouwvlieger

Tijdverspilling

Kamerdebatten vaak tijdverspilling (Tel. 26/01). Waarom verbaast het mij nu weer
niets dat wij, de gewone burgers, daar al zo veel eerder achterkwamen dan u,
meneer Bos? Natuurlijk is een Kamerdebat over de toekomst van het ouderenbeleid
tijdverspilling. In die tijd kunt u samen met uw collega's namelijk veel beter
uw handen laten wapperen in de verzorgingstehuizen, waar geen minuut tijd
verspild wordt en er ondanks dat nog geen tijd is om iedereen regelmatig te
douchen.

G. van Vuuren

Hypocriet

Paarden barbaars behandeld, kopt De Telegraaf (25/01). De SP en de
Dierenbescherming schreeuwen moord en brand. Dat er in de Oostvaardersplassen
ieder jaar 500 tot 700 doodgaan van de honger door overbevolking mag blijkbaar.
In januari en februari is er niets te eten voor de 1100 paarden en 1100 koeien.
Privépersonen worden aangepakt, maar Staatsbosbeheer is blijkbaar te groot en te
machtig.

Swifterbant, P.Kostelijk

Malawi

Boeren uit Malawi klagen dat ze na een dagje irrigatiepompen bedienen maar matig
presteren in bed (Tel. 26/01). Ik neem aan dat deze waterpompen er gekomen zijn
met ontwikkelingsgelden, zodat deze Afrikanen zélf voor hun watervoorziening,
dus voeding kunnen zorgdragen. Maar als die mannen hun seksleven prefereren
boven voeding en gezondheid voor hun vrouwen en kinderen, wat doen wij daar dan
nog?

Benschop, Jolien Ashton

LOAD-DATE: January 28, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              162 of 185 DOCUMENTS



                                  De Telegraaf

                            January 28, 2008 Monday
                              Stadseditie Edition

Wat merkt u van de beurscrisis?

SECTION: Pg. 2

LENGTH: 85 words


Wat heeft de beurscrisis van de afgelopen week voor gevolgen voor de gewone man
of vrouw die een beleggingshypotheek, koopsompolis of levensverzekering heeft?

Radar rekent het vanavond voor u uit. Verder in de consumentenrubriek: klachten
over de warmtepleister, te gebruiken bij spierpijn in bijvoorbeeld de nek of de
rugstreek. Radar kreeg meldingen van mensen die na gebruik van de pleister nare
wonden kregen. Ook bleek de warmtepleister, die heftig kan irriteren, soms
nauwelijks van de huid los te krijgen.

LOAD-DATE: January 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              163 of 185 DOCUMENTS



                                  De Telegraaf

                           January 23, 2008 Wednesday
                              Stadseditie Edition

'Een Toyota Prius voor onze politici?'

SECTION: Pg. 6

LENGTH: 835 words


Onze grote voorbeelden, de politici, nemen het niet zo nauw met het milieu als
het gaat om hun eigen voertuig (Tel.20/01). Balkenende: BWM 7-serie, geen
energielabel. Rouvoet: Chrysler 300, energielabel E. Verhagen: Citroën C6,
energielabel F. Van der Hoeven: Citroën C6, energielabel F. Verburg: Audi A6,
energielabel F. De 'gewone man' wordt snel uit zijn verslindende leasebak
gemept, totdat Wouter Bos er achter komt dat deze maatregel ook weer te veel
kost en moet verdwijnen, kijk bijvoorbeeld maar naar de pc-privéregeling en de
premiespaarregeling. Goed voorbeeld doet goed volgen, dus een Toyota Prius voor
de politieke mannen en vrouwen?

Menaldum,

Ferry W. Dijkstra Voerman

Tolerantie

Bijna dagelijks wordt door bekende Nederlanders en hoogwaardigheidsbekleders
opgeroepen tot meer tolerantie. Maar hoe is het mogelijk dat de burgerbevolking
om nog meer tolerantie wordt gevraagd, terwijl een relatief kleine groep
raddraaiers op geen enkele wijze tot de verantwoording wordt geroepen? Diezelfde
burgerbevolking die gevraagd wordt iedere keer de andere wang toe te keren,
voelt zich niet langer serieus genomen. De enige oproep die de Nederlandse
burger nog wenst te accepteren, is de oproep tot keihard ingrijpen.

Den Haag,

Robert Geerdink

Bijlage

Wat een fantastische bijlage dinsdagmorgen in de bus. Een echte verrassing voor
de liefhebber van de paardensport.

De Cocksdorp,

Margriet Meijer

Cholesterol

Velen zetten vraagtekens bij de preventieve werking van cholesterol verlagende
simvastatines, die door 1,5 miljoen Nederlanders blijken te worden geslikt.
Onderzoeksrapporten spreken elkaar tegen en deskundigen buitelen over elkaar
heen. Bij de objectiviteit moet een groot vraagteken worden gezet, aangezien de
medische industrie er alles aan is gelegen om dit medicijn, waaraan miljoenen
worden verdiend, in het pakket te houden. Maar stel dat het voor bepaalde
groepen mensen werkt, dan kan men zich de volgende vraag stellen: wat heeft het
ethisch gezien voor zin om het leven te rekken tot je tachtigste om vervolgens
zonder koekje bij de koffie en zonder toiletpapier weg te kwijnen in een
verpleeghuis met als enige verzetje de wekelijkse douche. Burgum, Willem Hageman

Blotebillenboete

Krijgen potloodventers die hun broek voor vrouwen laten zakken nu ook eindelijk
drie maanden cel?

Amsterdam C. Hopman

'Boer'

Je kunt je afvragen of het succes van 'Boer zoekt vrouw' niet voor een groot
deel te danken is aan het gebrekkige aanbod op de overige zenders.

Almere, R. Klunder

Bos

Wat leuk dat minister Bos zegt dat "Nederland wel een stootje kan hebben"
(Tel.21/01). De vraag is natuurlijk of de Nederlanders nog een stootje kunnen
hebben, na alle stootjes die ze de afgelopen tijd al hebben gekregen.
Brandstoffen, energie, ziektekostenverzekering, thuishulp, enz. Het wachten is
op de uiteindelijke 'uppercut'. Het is nog altijd zo dat als Amerika een hoestje
heeft, Nederland de griep krijgt. En Amerika lijdt nu aan een dodelijke vorm van
vogelgriep. Bos zal nu echt met medicijnen moeten komen, want een paracetamol en
een vriendelijk woord zijn nu niet voldoende.

Helvoirt , R.Schulte

Kat

Gelukkig heeft de douane nog bedenkingen om die superpoes niet zomaar ons land
binnen te laten (Tel.22/01). Mocht het dier geweigerd worden, dan kunnen de
eigenaars in spe hun geld aan wat beters uitgeven. Hebben ze dan toch een 'kat
in de zak' gekocht?

Den Helder, J.G. Vos

Hulp

Verhagen biedt Israël hulp (Tel.22/01). Heel even kon ik mijn ogen niet geloven
toen ik deze kop las. Eindelijk een minister die persoonlijk hulp biedt. Helaas,
Verhagen had het over Nederlandse overheidssteun. Wat lijkt het mij toch
heerlijk om hulp toe te zeggen als je het uit de bodemloze subsidieput van
Nederland kunt halen. Alleen de mensen die moeten zorgen dat deze put gevuld
blijft, werd niets gevraagd.

Naaldwijk, Philip Sta

Inhalig

Mijn beleggingsadviseurs probeerden mij een maand geleden over te halen te
investeren in risicovolle aandelen. Niet omdat dat goed is voor mij als
belegger, maar omdat de bank dan meer provisie en bewaarloon ontvangt. Vanwege
de toen al bekende problemen bij banken en de dreigende recessie heb ik mij
beperkt tot deposito's en obligaties. Als ik het advies van de bank had gevolgd,
was ik nu rond 20 procent van mijn belegd kapitaal kwijt geweest. De inhalige
houding van veel financiële instellingen is stuitend. Al jarenlang lichten zij
bewust klanten op met ondoorzichtige lijfrentes, 'op maat' hypotheken,
bankderivaten waar niemand wat van begrijpt en ondoorzichtige, uiterst klein
gedrukte condities. Iedere dag bedenken ze trucs om nóg meer winst te kunnen
maken. Financiële instellingen zijn een waterhoofd in onze maatschappij
geworden. Het wordt hoog tijd dat daar een einde aan komt door zeer strenge
regelgeving of door oprichting van een non-profitbank. Wie durft!

f.witvliet@zonnet.nl

In beeld

Blij dat Annemarie Jorritsma ook op het verjaardagsfeestje was van prinses
Margriet. Zonder haar was de aanwezigheid van de prinses en de Koningin niet
eens opgevallen!

Bakkeveen, Tiede Visser

LOAD-DATE: January 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              164 of 185 DOCUMENTS



                                  De Telegraaf

                           January 23, 2008 Wednesday
                              Stadseditie Edition

TAAL

SECTION: Pg. 3

LENGTH: 450 words


Hoe nu de opmerking te duiden van Zijne Doorluchtigheid drs. W. J. Bos, minister
van Financiën van het Koninkrijk der Nederlanden, dat een recessie 'volstrekt
niet aan de orde is'?

De afgelopen etmalen hebben ons wederom geleerd dat regeerders ineens een heel
afwijkend taalgebruik aanwenden wanneer zij zich geroepen voelen de
financieel-economische toestand van de staat ten overstaan van het volk te
diagnosticeren.

"Het gaat fantastisch", bezwoer Jan Peter Balkenende ons vorige week nog, zonder
ook maar een spoortje van ironie.

Vervolgens donderden de beurzen als WTC-torens in elkaar, geheel volgens de
voorspellingen van de talloze experts die beseften dat zelfs in het land van de
onbegrensde mogelijkheden nog geen ballon is uitgevonden die je kunt blijven
opblazen zonder dat-ie uit elkaar knalt, met alle internationale gevolgen van
dien.

Een beetje econoom weet dat ook Jan Modaal alhier moet bloeden als zijn
Amerikaanse epigoon John Sixpack te veel op de pof heeft mogen leven. Zodra er
geld wordt geleend van instellingen die daartoe geld lenen van instellingen die
daartoe geld lenen van instellingen die daartoe geld lenen van instellingen,
enzovoorts, kan je op de Big Bang wachten, zo oorverdovend dat zelfs Amerikaanse
renteverlagingen van driekwart procent nauwelijks als oordopjes kunnen fungeren.

Het lijkt mij daarom onmogelijk dat de premier, met al die adviseurs om zich
heen, totaal verrast werd toen Zwarte Maandag zich aankondigde.

En toch zei hij dat het fantastisch ging.

Veel mensen beweren dat politici en belangrijke bankmensen die zoiets roepen dat
in de hoop doen dat het volk er intuint en de hand dientengevolge niet op de
knip gaat houden.

Als iemand als Balkenende met verwijzing naar de ellende in de VS suggereert dat
de Amerikaanse economie in tegenstelling tot die van Azië steeds onbelangrijker
wordt voor Nederland, wordt dat door hen onder dezelfde categorie gerangschikt.

Op mijn slechtere momenten zou ik dat zelf glashard liegen noemen, gebaseerd op
de wetenschap dat psychologie in de economie een grote rol speelt.

Op mijn betere momenten weet ik dat onze volksvertegenwoordigers nu eenmaal niet
jokken. Hoe durf ik. Het zijn verdorie heel nette mensen.

Ik pleit daarom voor een handleiding. Een Groen Boekje, zeg maar, voor de
belegger, waarin duidelijk wordt gemaakt wat bewindslieden en andere financiële
experts van enige importantie nu precies bedoelen wanneer zij ergens hun
commentaar op loslaten.

Hieronder alvast wat tips.

Het gaat fantastisch = Uitkijken, zwaar weer op komst.

Onze economie kan wel een stootje hebben = Onmiddellijk al je aandelen van de
hand doen.

Een recessie is volstrekt niet aan de orde = Reddingsvesten aan en honderd
Weesgegroetjes.

LOAD-DATE: January 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              165 of 185 DOCUMENTS



                                  De Telegraaf

                            January 21, 2008 Monday
                              Stadseditie Edition

Met naam en toenaam

SECTION: Pg. TE004

LENGTH: 745 words


Veel mensen met een dubbele naam weten haarfijn waaraan ze die te danken hebben.
Voor wie dit ook wil weten van anderen, is er sinds kort Het dubbele namen boek,
een opsomming van scharnierende familienamen, met informatie over de oorsprong
ervan.

De voetballer Jan Vennegoor of Hesselink zou oorspronkelijk komen uit een
boerenfamilie die Vennegoor heette en woonde op het erf Hesselink. De
ondernemersfamilie Fentener van Vlissingen ging pas zo heten nadat Cornelis van
Vlissingen en Maria Fentener hun zoon in 1794 noemden naar haar vader, waardoor
hij Pieter Fentener van Vlissingen ging heten. En de familienaam Verdonck
Huffnagel doet vermoeden dat Kamerlid Rita Verdonk, al is het zonder 'c', en de
Haagse wethouder Frits Huffnagel verre familie zijn ...

Voor de invoering van de Burgerlijke Stand in 1811 waren er nauwelijks regels.
In dat jaar moest iedereen de naam opgeven waaronder hij bekendstond. Of
waaronder hij bekend wilde staan, natuurlijk. Sindsdien is voor wijziging van
een naam toestemming van de regerende vorst nodig.

Zo is de achternaam van Jaap de Hoop Scheffer, secretaris-generaal van de NAVO,
ontstaan doordat de wees Jacob Gijsbert Scheffer vanaf 1823 werd opgevoed door
zijn halfoom Jacob de Hoop. Uit dankbaarheid vroeg Jacob Gijsbert toestemming
beide achternamen samen te voegen en zo geschiedde per Koninklijk Besluit.

"Namen kopen, dat is nooit mogelijk geweest en ook nu niet", zei Coen baron
Schimmelpenninck van der Oye, voorzitter van de Hoge Raad van Adel, tijdens de
boekpresentatie bij uitgever Balans in Amsterdam. "Wie zijn naam wil wijzigen,
dient een verzoek in bij de Koningin. Maar de leges moeten vooraf betaald worden
en het geld wordt niet terugbetaald als het verzoek niet wordt ingewilligd."

Het neemt niet weg dat wie eerder een heerlijkheid verwierf, zich in 1811 wel
degelijk daarnaar kon laten noemen. Bij de naam Wittert van Hoogland vermelden
de auteurs "door koop 1737".

Anderen dragen al generaties lang een dubbele naam, zonder dat die ooit is
ingeschreven. Jhr. Aert van der Goes van Naters heette pas zo nadat hij de
heerlijkheid Naters erfde in 1913 en hij zich op eigen gezag daarnaar ging
noemen. Daar kwam geen Koninklijk Besluit aan te pas, evenals aan talloze
indrukwekkende namen die toch in de Burgerlijke Stand terechtkwamen. De
ambtenaren zijn namelijk niet erg streng geweest.

Het boek, gebaseerd op de volkstelling van 1947, gaat uit van 4850 dubbele
geslachtsnamen. "Hiervan worden 3337 namen onrechtmatig gevoerd", concluderen de
auteurs, die constateerden dat veel dubbele namen, vaak zijn ze van ná 1811,
nooit koninklijk zijn goedgekeurd.

De naam van minister Ernst Hirsch Ballin (Justitie) zou bijvoorbeeld pas sinds
1965 worden gevoerd. De auteurs vermelden geen bijbehorend Koninklijk Besluit.

Tussen de buitenlandse namen in het boek, zoals die van Dénes graaf Festetics de
Tolna of die van de voormalig ceremoniemeester van de Koningin Gilbert Monod de
Froideville, staan overigens geen Turkse of Marokkaanse families. "Die waren er
niet bij in 1947", verontschuldigde medeauteur Christoph ten Houten de Lange
zich. Als genealoog zag hij overigens hoe weinig mensen er 'honderd procent
Nederlander' zijn. "Het zegt iets over de volksaard."

Journalist Yvo van Regteren Altena nam evenals de baron een exemplaar in
ontvangst en constateerde: "De gewone man, zogezegd, heeft een fascinatie voor
dubbele namen. Toch heb ik er weinig voordeel van."

Het namenboek geeft ook de Nederlandse families met een Latijnse of Griekse
naam, niet dubbel maar toch mooi, zoals Couperus, Markus en Hajenius. Ook
voormalig staatssecretaris Atzo Nicolaï komt hierin voor. "De herkomst van zijn
naam werd gesitueerd in Zuid-Europa en hijzelf werd ingedeeld bij politici met
een allochtone herkomst", luidt het. Maar hij heeft een gelatiniseerde naam, net
als vakbondsvoorzitter Agnes Jongerius. Vooral in Groningen en Friesland vonden
dominees, onderwijzers en andere gestudeerden een Latijnse of Griekse naam toch
sjieker. Nog steeds worden namen gelatiniseerd. Zo is 'mol' in het Latijn
'talpa', zoals de voormalige tv-zender van John de Mol heette.

De achternaam van oud-minister Pieter Winsemius betekent vertaald 'uit Winsum'
"In de VS noemden ze me insane-ius", gniffelde Winsemius bij de presentatie van
het namenboek. " In mijn tijd in het kabinet kreeg ik wel eens kritiek op de
nieuwe dingen die ik bedacht: 'Kunstmatige winseminatie', werd het genoemd."

Dus een enkele naam levert ook al geen voordeel op.

LOAD-DATE: January 20, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              166 of 185 DOCUMENTS



                                  De Telegraaf

                            January 20, 2008 Sunday
                              Stadseditie Edition

Militair mag bijverdienen in diensttijd

SECTION: Pg. TE007

LENGTH: 199 words


door Theo Besteman

AMSTERDAM, zondag

Een beroepsmilitair en legermuzikant mocht in de baas zijn tijd honderden uren
buiten de kazerne oefenen en zelfs privéoptredens met zijn band opvoeren om de
belastingaangifte van zijn bedrijfje fors te drukken.

Dat blijkt uit een net vrijgegeven uitspraak van de rechtbank Utrecht. De
anoniem gehouden beroepsmilitair, een bugelspeler, kreeg voor een
belastingaftrek van 6300 euro steun van de rechter, tot ergernis van de
Belastingdienst.

"Het mag, maar dit is aan gewone burgers niet uit te leggen", reageert
belastingadviseur Bert Bongers op de uitspraak. De beroepsmuzikant verdiende
onder diensttijd maar buiten de kazerne geld met zijn optredens. Hij speelde in
een jaar 462 uur van zijn voor het leger ingeroosterde tijd buiten de kazerne.
Die uren mocht hij vervolgens gebruiken om de zogeheten zelfstandigenaftrek voor
zijn bedrijfje op te voeren, waardoor hij minder belasting hoefde te betalen.

Het leger had daar geen problemen mee: de muzikant moest oefenen om op niveau te
blijven. Volgens het leger was hij daarom vrij om thuis te blazen. Dat hij die
tijd in zijn eigen bedrijfje stak en vervolgens aftrek opvoerde, noemt de
rechtbank acceptabel.

LOAD-DATE: January 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              167 of 185 DOCUMENTS



                                  De Telegraaf

                           January 19, 2008 Saturday
                              Stadseditie Edition

WEG MET BN'ERS!;
Liever programma's met gewone mensen

SECTION: Pg. 17

LENGTH: 369 words



HIGHLIGHT: Programmamakers opgelet: volgens de uitslag van ons onderzoek, waarin
de stelling luidt 'Geef mij maar gewone Nederlanders op tv', is het gros van de
Nederlandse kijkers BN'ers spuugzat. Maar liefst 87 procent geeft aan liever
naar programma's met gewone mensen te kijken. Feitelijk staat het resultaat
gelijk aan de kijkcijfers van afgelopen week: Boer zoekt Vrouw trok afgelopen
zondag bijna 3,8 miljoen kijkers. Op bezoek van de EO wist op de maandagavond
ruim 1,5 miljoen kijkers aan zich te binden.


'Overdaad Schaadt' luidt het commentaar op het aanschuiven van allerlei
prominenten in verschillende programma's. Meest opvallend is de reactie op het
programma Wie is de Mol. 39 procent van de ondervraagden geeft in het onderzoek
aan wél naar het programma te kijken als er weer onbekende mensen aan mee gaan
doen. Programma's waarin de gewone Nederlander centraal staat is bij 65 procent
favoriet. 'Bekende Nederlanders hebben van die omhooggevallen ego's. Geef mij
maar een nuchtere Nederlander'. Vooral het overschot van steeds dezelfde
gezichten blijkt een storende factor. 74 procent is van mening dat het
overdreven veel is. 'Het is net of je elke dag naar hetzelfde behang zit te
kijken.' BN'ers als kandidaat in programma's als Schaatsen met sterren worden
matig gewaardeerd.

Slechts 9 procent vindt het wel goed wat ze doen. In sommige uitzendingen praten
BN'ers over onderwerpen die niks te maken hebben met hun eigen vakgebied. 84
procent van de respondenten geeft aan dat men niet zit te wachten op de
persoonlijke mening van een BN'er. 90 procent is er zelfs van overtuigd dat de
BN'ers zich beter bij hun oorspronkelijke beroep kunnen houden.

Herkenbaarheid

Hoewel de meerderheid aangeeft Nederlandse sterren op tv niet te waarderen,
geeft 43 procent aan wel te begrijpen waarom deze mensen worden ingezet. 46
procent vindt dat herkenbaarheid een belangrijk item is in televisieland.
Programma's als Boer zoekt Vrouw,Ik vertrek en Memories worden door 30 procent
leuk gevonden. 33 procent is van mening dat juist de oprechtheid het programma
maakt terwijl 27 procent aangeeft naar het programma te kijken uit pure
ontspanning.

De mening over 'bekende Nederlander' wordt overigens niet onder stoelen of
banken gestoken. 53 procent vindt de status van het stardom in ons land
behoorlijk afgenomen, omdat het inmiddels wemelt van de BN'ers. 'Het is een
zelfgecreëerde kliek van wereldvreemden die door Hilversum in stand wordt
gehouden'. 58 procent is ervan overtuigd dat mensen die op tv te zien zijn veel
te snel het stempel BN'er opgedrukt krijgen. Hetzelfde aantal respondenten is
het eens over het feit dat de meeste programma's met BN'ers alleen goed zijn
voor het imago van de bekende Nederlanders zelf.

LOAD-DATE: January 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              168 of 185 DOCUMENTS



                                  De Telegraaf

                           January 19, 2008 Saturday
                              Stadseditie Edition

WEG STREPEN!

SECTION: Pg. 10

LENGTH: 541 words


Het koppelteken is een prooi geworden. Een notendop op wilde golven. Een lam in
een leeuwenmuil.

Ooit was het koppelteken bedoeld als hulpmiddel voor de lezer. Nu wordt het
afgebrand als zijnde hinderlijk voor de schrijver.

Het bedreigde leesteken maakte in 1995 nog een onverwachte comeback. Het kwam
plots in gebruik als scheidingswand tussen botsende klinkers, in de plaats van
het trema. Zoëven werd ineens zo-even, naäpen werd na-apen en toeëigenen werd
toe-eigenen. Je kunt je afvragen, wat er toen eigenlijk mis was met het trema.
Nou, niks hoor.

In 2005 werden de toepassingsregels voor het koppelteken wéér veranderd. Het
streepje werd geschrapt uit bijvoorbeeld bon-mot en hocus-pocus (nu bon mot en
hocus pocus). Het verscheen echter in bijvoorbeeld alleen-zijn en demi-monde. De
regels ervoor zijn als struikgewas, ondoordringbaar.

Ook in Groot-Brittannië is het koppelteken onlangs het doelwit geworden van een
pogrom. De nieuwste editie van de Shorter Oxford English Dictionary heeft het
streepje verwijderd uit maar liefst 16.000 (!) woorden, van cry-baby tot
ice-cream. Die 16.000 woorden worden nu los geschreven of aaneen.

Het voornaamste verschil met de Nederlandse situatie is, dat in Engeland de
overheid zich niet bemoeit met de spelling, maar dat overlaat aan 'de markt',
dus de uitgeverijen.

Die uitgevers zeggen slechts te handelen naar het gedrag van de taalgebruiker:
het publiek laat ze steeds vaker weg, wij dus ook. "Het gebruik van koppeltekens
in een tekst wekt steeds meer de indruk, dat die tekst door je grootmoeder is
geschreven", zei een van de redacteuren van de Shorter OED. Uit de tijd dus.

Veranderende gewoonten in het gebruik van de schrijftaal zijn niet per se
verkeerd. Essentieel is echter, dat de taalgebruiker niet onnodig in verwarring
wordt gebracht. En dat gebeurt in Nederland wél. Ook hier zouden de
spellinghervormers, zoals in Engeland, meer 'het publiek' moeten volgen. Dat
houdt een taal soepel hanteerbaar voor zo veel mogelijk mensen.

Maar in Nederland is de spelling een speeltje van overheidgestuurde
kamergeleerden, helaas. Want wie komt er nou op het idee om (laat ik maar bij
het koppelteken blijven) Benelux-land en Gestapo-chef met een streepje te
schrijven en Ajaxsupporter en Spanjeganger zonder? Ik wéét wel waarom (de nieuwe
regeltjes van 2005), maar daarom hoef ik het nog niet logisch te vinden.

Hetzelfde geldt voor samenstellingen als haute-couturewinkel en
grand-prixwedstrijd. Ze krijgen een streepje, maar waarom grandslamtitel en
intensivecareafdeling dan niet? Nogmaals: ik wéét het wel, maar de logica
ontbreekt. De regeltjes zijn niet uit te leggen, want niemand heeft aan de
gewone man gedacht.

Bij de meest recente spellinghervorming van 2005 is het koppelteken ook
geëpileerd uit woorden als Tweede Kamerlid, amateurbokser, langzaamaanactie,
christendemocratie, salto mortale. Vreemd genoeg is het verschenen in woorden
als Indo-Germaans, trans-Atlantisch, on-Bijbels en paard-en-wagen. Het is
allemaal aan een normaal mens nauwelijks uit te leggen.

Het koppelteken (maar eigenlijk onze hele spelling) is een marionet. Er wordt
naar believen aan de draadjes getrokken. Blijf eens af, zeg!

(Reacties:

Redactie Wetenschap,

postbus 376,

1000 EB Amsterdam of

hboogert@telegraaf.nl).

LOAD-DATE: January 18, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              169 of 185 DOCUMENTS



                                  De Telegraaf

                            January 18, 2008 Friday
                              Stadseditie Edition

Agenten undercover bij drugsverslaafden;
'Beter inleven en wellicht anders handelen' Actie 'Kruip in de huid van'

SECTION: Pg. 29

LENGTH: 407 words



HIGHLIGHT: door Fred Pruim ROTTERDAM, vrijdag Een grote groep Rotterdamse
politiemensen is een dag lang undercover gegaan als drugsverslaafde daklozen. De
agenten werden voor hun unieke actie uitgebreid onderhanden genomen door
grimeurs.


Doel van de opmerkelijke metamorfose was om zich beter te kunnen inleven in de
mensen die, vaak onder erbarmelijke omstandigheden, op straat leven. Door in de
huid te kruipen van de 'doelgroep' beleefden de agenten een unieke ervaring, die
volgens leidinggevenden heel goed van pas komt bij de aanpak van drugs- en
daklozen-overlast.

De undercoveractie vond plaats in de Rotterdamse wijk Bospolder/Tussendijken,
een van de gebieden in Rotterdam met relatief veel van dergelijke overlast. De
wijk ligt ingeklemd tussen het Marconiplein en Delfshaven.

Twaalf

Volgens de initiatiefnemers, operationeel brigadier Eddy Moerman en wijkteamchef
Jamil Abuhunein is de 'kruip-in-de-huid-van-actie' zo'n succes, dat het goed
mogelijk is dat het districtbreed wordt uitgerold.

In totaal kropen twaalf geüniformeerde politiemensen in de huid van een dakloze,
een dakloze drugsverslaafde of een (heroïne)prostituee. De agenten namen zelf
oude en vieze kleding mee, terwijl een ploeg grimeurs van de grimeopleiding uit
Breda voor de transformatie zorgde.

Overigens droegen de politiemensen 'voor het geval dat' onder hun
'daklozenkleding' wel hun politie-uitrusting met vuurwapen, handboeien,
pepperspray en portofoon. Geüniformeerde collega's bleven uit voorzorg in de
buurt.

Volgens initiatiefnemer Eddy Moerman was het idee om de agenten te laten
meemaken hoe gewone burgers reageren op daklozen en drugsverslaafden.

"Ze krijgen vaak een stempel opgedrukt, de burger loopt er liever met een grote
boog omheen. Ze worden nagekeken, kinderen worden vlug in bescherming genomen
als een moeder een dakloze ziet staan".

"Wij wilden agenten nu eens zelf laten meemaken hoe het is om te leven als
verschoppeling. Daardoor kunnen ze zich veel beter inleven en wellicht op een
andere manier handelen als agent", aldus Moerman.

Acceptatie

De metamorfose was zó goed geslaagd dat de nepdak-lozen volledig werden
geaccepteerd.

Een vrouwelijke agent, die was uitgedost als prostituee, kreeg op het
opvangcentrum condooms mee, terwijl een 'straatcollegaatje' haar totaal niet
herkende als agente, met wie ze normaliter bijna dagelijks te maken had. En
passant betrapten de undercovers ook nog een drugsdeal.

Volgens wijkteamchef Abuhunain loopt de overlast in de wijk behoorlijk terug.
"Geheel uitbannen is onmogelijk, maar we kunnen wel proberen om met onze
speciale aanpak zo veel mogelijk mensen in het hulpverleningstraject te krijgen.
En dat lukt ons tot nu toe heel aardig."

LOAD-DATE: January 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              170 of 185 DOCUMENTS



                                  De Telegraaf

                            January 18, 2008 Friday
                              Stadseditie Edition

Luchttaxi vestigt zich op Rotterdam Airport

SECTION: Pg. 29

LENGTH: 117 words


Van onze Rotterdamse

redactie

ROTTERDAM, vrijdag

Vanaf volgende maand is Rotterdam Airport een luchttaxibedrijf rijker, te weten
Bikkair.

Het kleine tweemotorige straalvliegtuig Cessna Citation Mustang waarmee Bikkair
vliegt, is vooral bedoeld voor zakenreizigers die snel naar het buitenland (of
terug) willen.

De luxe luchttaxi biedt plaats aan maximaal vier personen.

De Cessna heeft slechts een korte start- en landingsbaan nodig, waardoor het
vliegtuig in Europa gebruik kan maken van 1200 vliegvelden méér dan de gewone
burgerluchtvaart.

Klanten kunnen een tegoed aan vlieguren kopen en online vluchten boeken.
Oprichter Leendert Bikker hoopt in 2012 een vloot van meer dan honderd airtaxi's
te hebben.

LOAD-DATE: January 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              171 of 185 DOCUMENTS



                                  De Telegraaf

                            January 18, 2008 Friday
                              Stadseditie Edition

Op een ander bordje

SECTION: Pg. 21

LENGTH: 494 words



HIGHLIGHT: Het is dit jaar verre van een vetpot voor de hardwerkende
Nederlander. Dat was al eerder bekend en deze week werd het nogmaals bevestigd
door de rekenmeesters van budgetvoorlichter Nibud. Zij becijferden dat in 2008
mensen gemiddeld per maand Euro 13 minder te besteden hebben.


Dat brengt de vakbonden, de traditionele vertegenwoordigers van de werknemers in
ons land, in een lastige positie. Veel nieuwe cao's moeten worden afgesloten aan
het begin van dit jaar en de onderhandelingen staan bij voorbaat flink onder
druk.

Want er moeten centen bij, anders houden de werknemers te weinig over. Maar ook
de werkgeversonderhandelaars wacht een pittige klus. Zij weigeren de financiële
gaten die het kabinet laat vallen op te vullen. "Niet over onze rug", zo luidt
hun motto en ze proberen dan ook de loonsverhogingen binnen de perken te houden.

De ondernemers worden daarbij gesteund door niemand minder dan de minister van
Financiën, Wouter Bos. De PvdA'er, die in de befaamde tv-documentaire 'De Wouter
Tapes' opperde dat de mensen het 'vooral een beetje leuk moeten hebben', riep de
vakbonden en werkgevers op een akkoord te sluiten over loonmatiging. Te hoge
loonstijgingen vindt hij een risicofactor voor de Nederlandse economie.
Natuurlijk heeft Bos hierin gelijk, maar hij legt de bal wel heel makkelijk bij
de sociale partners. Hoewel de economie draait als een tierelier is het een
raadsel waarom dit toch een mager jaar voor werknemers moet worden.

Nu de burgers hun portemonnee sneller leeg zien raken, wordt de roep om
salarisverhoging almaar sterker. Daar is weinig tegenin te brengen. Het vorige
kabinet sprak van enkele zure jaren, maar die lijn lijkt doodleuk doorgetrokken
te worden. Dan begint het logischerwijs te rommelen. De bonden kunnen hun
achterban niet negeren. Daarnaast leeft onder hun leden - en ook bij de steeds
groter wordende groep niet-leden - ergernis over de topbeloningen waar nog immer
niks aan gedaan wordt. De grootverdieners mogen graaien en wij worden in de
wacht gezet, is de gedachte bij de midden- en lagere inkomens. Want de afgelopen
jaren bleven de cao-verhogingen behoorlijk bescheiden.

Het is dan ook niet verwonderlijk dat diverse nieuwe cao-overleggen momenteel
muurvast zitten. Zo is er in de zorg en bij de politie een hoop gemor en nu is
ook één van de grootste cao's gebarsten: de bonden in de metaaltechniek hebben
hun kont tegen de krib gegooid, omdat zij het loonbod van de werkgevers (2,5%
erbij) onacceptabel vinden. Jan Berghuis van FNV Bondgenoten laat daarbij geen
ruimte voor misverstanden. "Wij zijn opgericht om op te komen voor de salarissen
van werknemers en ik zit niet met Wouter Bos om tafel, maar met de werkgevers,
die gewoon over de brug moeten komen."

De bond wil minimaal een verhoging van 3,5% en als de werkgevers hier niet aan
voldoen, zullen vanaf februari acties volgen. Het bevreemdt dat er juist in
tijden van economische voorspoed door de bonden vaker wordt opgeroepen de
barricade op te gaan. Maar het is een logisch gevolg van de opgebouwde
frustratie. Het kabinet had er goed aan gedaan de problemen niet op het bordje
van de werkgevers te schuiven maar zélf de hardwerkende Nederlanders tegemoet te
komen. Want zo blijft er wel heel weinig 'leuks' over.

Herman Stam

LOAD-DATE: January 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              172 of 185 DOCUMENTS



                                  De Telegraaf

                            January 18, 2008 Friday
                              Stadseditie Edition

Russisch spook

SECTION: Pg. 11

LENGTH: 403 words


Er waart een spook door Rusland, het spook van de crisis. Of beter gezegd: de
angst voor een crisis, want op dit moment wijst niets erop dat het Russische
oliesprookje snel uiteen zal spatten. "Als het in de Verenigde Staten slecht
gaat, dan gaat het in Rusland juist beter", meent Andrej Kovaljov, een
veertigjarige historicus, doelend op de huidige Amerikaanse bank- en
hypotheekcrisis waarnaar de hele wereld met angst en beven zit te kijken.

Economen wijzen erop dat ook als de huidige comfortabele hoge olieprijs van rond
de 100 dollar per barrel zal dalen, het Kremlin voldoende valutareserves bezit
om de klap op te vangen. Bovendien zou de Russische economie inmiddels een eigen
dynamiek hebben, steunend op grootscheepse regeringsprojecten zoals de bouw van
een hypermoderne sportstad voor vele miljarden dollars in Sotsji, voor de
Olympische Winterspelen van 2014.

En toch hoor je het ineens overal, in de peperdure nachtclubs in Moskou, het
boemeltreintje van Sint-Petersburg naar Pavlovsk en in het grondstofrijke
Siberië. Van miljonair tot pauper zucht: zoals het nu gaat, zo kan het nooit
lang goed gaan. Is dit de typisch Russische melancholie?

"Hoezo melancholie? Brood, melk, bananen, sinaasappelen - sinds december is
alles in de winkels gewoon 20 procent duurder geworden", klaagt Natalja
Parfjonova, die met haar juristeninkomen van 2600 netto in de maand toch best
wat lijkt te kunnen lijden.

Officieel bedraagt de inflatie ruim een procent per maand, maar feitelijk ligt
deze veel hoger en zal een westerling in een Russische supermarkt zijn ogen
uitkijken. Dat een fles slobberwijn van vier euro in Moskou het viervoudige
kost, was al bekend. Maar wat te denken van twee sinaasappeltjes voor een euro?
Honderd gram sperziebonen voor drie euro, of vier plakken Duitse ham voor zeven
euro?

"Deze krankzinnige prijzen zijn het gevolg van de krankzinnige, ik zou bijna
zeggen perverse manier van produceren en zaken doen in Rusland," zegt een
insider. "In het hele traject moet je ontelbare malen smeergeld betalen: aan de
douane, de brandweer en anderen. De gewone man in de winkel moet dat
uiteindelijk betalen." Hij heeft vrienden die met dealtjes op een dag tonnen en
zelfs miljoenen opstrijken aan smeergelden en commissies. "Vooral zij zijn
angstig en voorspellen een nabije ramp. Ze zijn als de succesvolle misdadiger
die denkt: wanneer word ik nu eindelijk eens een keer gepakt?"

moskou@telegraaf.nl

LOAD-DATE: January 17, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              173 of 185 DOCUMENTS



                                  De Telegraaf

                           January 17, 2008 Thursday
                              Stadseditie Edition

Onvoldoende

SECTION: Pg. 3

LENGTH: 205 words


Na een jaar van getalm, stroperigheid en besluiteloosheid hebben de werkgevers
hun oordeel over het kabinet-Balkenende klaar: een pijnlijke onvoldoende.

De prestaties van deze ambitieloze coalitie geven daar ook alle aanleiding voor.
Hervormingen in de economische structuur of in de sociale zekerheid omzeilt dit
tandenloze kabinet, dat nu een jaar op de winkel past, terwijl de ondernemers
die zijn verenigd in VNO-NCW juist het ondernemersschap in alle lagen van de
samenleving willen stimuleren.

Maar dit kabinet verhoogt de lasten, zoals de accijnzen, introduceert een idiote
vliegbelasting en verhoogt de btw, maar weigert het ontslagrecht te
moderniseren, laat het onderwijs verder verloederen en demotiveert miljoenen
hardwerkende Nederlanders door de koopkracht niet op peil te houden. Om nog maar
te zwijgen over de files die het land verlammen en de verpaupering als het gaat
om de veiligheid op straat.

Het vertrouwen in verdere economische groei, niet dankzij dit kabinet maar
ondanks dit kabinet, blijft bij ondernemers recht overeind. Dat geeft de burger
moed.

En voor deze regering zou het een aansporing moeten zijn om na de slechte start
eindelijk eens de mouwen op te stropen. Anders worden dit vier verloren jaren.

LOAD-DATE: January 16, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              174 of 185 DOCUMENTS



                                  De Telegraaf

                           January 16, 2008 Wednesday
                              Stadseditie Edition

'Leg het normen- en waardenbeleid bij de KNVB...'

SECTION: Pg. 6

LENGTH: 856 words


In een land waar je rond de jaarwisseling voor honderden miljoenen ongestraft
mag vernielen, in een land waar je iedereen ongestraft de meest grove
beledigingen mag toevoegen, in een land waar de voorzitter van een voetbalbond
ongestraft duizenden agenten mag schofferen, in zo'n land grijpt de KNVB keihard
in als het woord lulhannes wordt gebruikt. Tip voor premier Balkenende: geef het
normen- en waardenbeleid in handen van de KNVB en het zal snel goed komen met
ons land.

Jacques van der Linden

Niet reageren

Het zou een goed voornemen van de schrijvende pers, tv en Kamerleden zijn om
niet meer te reageren op de proefballonnetjes die Wilders oplaat, maar ze gewoon
met de westenwind het land te laten verlaten. Wilders maakt er een gewoonte van
zich te onttrekken aan het debat. Zijn doel is overduidelijk: het verkrijgen van
aanhang door populistische opmerkingen die in de praktijk niet uitvoerbaar zijn.
Die goedkope strijdwijze zou niet beloond moeten worden met zo veel aandacht.

Wijk aan Zee,

Theo C.A. Hoogland

Dominee

Nu iedereen ten minste Euro 13 per maand moet inleveren ondanks de stijging van
het brutoloon, moet ik voor de zoveelste keer constateren dat Balkenende gewoon
heeft gelogen toen hij ons meldde dat na het zuur het zoet zou komen. Helaas
moet ik denken dat hij er soms maar op los kletst. Hij is slechts als dominee
geschikt.

Odoorn,

A.R. Girbes sr.

Chaos

'Zeker drie jaar chaos bij fiscus', kopte deze krant gisteren. Maar bij welke
overheidsdienst is het eigenlijk geen chaos? De gevolgen zijn enorm. De gewone
burgers zijn het spuugzat, omdat er door de oude gevestigde politieke partijen
niet naar hen geluisterd wordt, terwijl zij als belastingbetaler alleen maar
verder uitgezogen worden en de misstanden in dit land steeds verder uit de hand
lopen. De kiezer wordt door bestuurders en politici zand in de ogen gestrooid
met mooie beloftes over 'zoet en zuur', maar ondertussen is Nederland geen
'schip van staat', maar de bekende kruik, die net zo lang te water gaat tot zij
barst.

Deventer,

J. v.d. Brandeler

Rusland

Nederland is niet alleen niet bij machte de scheiding van kerk en staat goed
door te voeren, het handhaaft zelfs artikel 267 dat de belediging van
autoriteiten strafbaar stelt, en de politie het recht geeft onwelgevallige
posters en spandoeken te verwijderen. Want autoriteiten zijn vreselijk
belangrijk. Het lijkt hier Rusland wel.

Amsterdam, Ella Shant

Monster

Het is genoegzaam bekend hoezeer de VN zijn verworden tot een corrupt,
geldverslindend monster. Degenen die beweren er 'werk' te verrichten, zouden pas
geloofwaardig zijn als zij tien jaar voor kost en inwoning in een probleemgebied
veldwerk zouden verrichten in plaats van in een luxe flat en kantoor papieren
rond te schuiven.

Hier in Thailand kan voor vluchtelingen uit Birma door mensen die echt wat voor
armoede willen doen, veel meer 'werk' gedaan worden dan Herfkens ooit heeft
verricht op een kantoor en duur flatje en in de business class.

Haar brutaliteit is volkomen misplaatst.

Bangkok,

Carla Isselmann

Uit den boze

In 1992 werkte ik als politieagent in Utrecht. De wijk Kanaleneiland had toen al
last van Marokkaanse jongeren. Hard optreden was uit den boze, zelfs als er
geweld tegen politieagenten werd gebruikt. Kennen en gekend worden, was het
motto; simpel gezegd praten en verder niks. Dat dat de 'juiste aanpak' is
geweest en nog is, zien we onderhand wel terug. Je zou toch verwachten dat de
ogen na vijftien jaar wel een keer zouden opengaan. Ik ben er maar mee
opgehouden bij de politie...

Almere, R.M. de Jonge

Lef

Het getuigt wel van heel veel lef dat minister Bos van Financiën de moed heeft
om te vragen de lonen te matigen. Na al die jaren zuur zou dan in deze
kabinetsperiode het zoet komen. Het enige dat de Nederlandse burger waarneemt,
is een ander zuur. Alles wordt duurder. De dure olie krijgt hiervan de schuld.
De regering loopt echter zelf weer voorop om de burgers kaal te plukken. Hoe
naïef denkt de heer Bos dat de burgers zijn?

Maarssen,

J. Vermeule

Portemonnee

We horen steeds meer over het 'comazuipen' van zeer jonge kinderen. Ze worden
opgenomen en krijgen de nodige zorg. De rekening wordt betaald door de
verzekering dus de ouders merken helemaal niets van de kosten. Deze kinderen
brengen zichzelf met opzet in deze comatoestand en de ouders zouden dus zelf
moeten opdraaien voor alle kosten. Als je mensen echt wil wakker schudden, pak
ze dan in hun portemonnee. Ik ben bang dat als er niet iets gebeurt, er niets
zal veranderen en er doden gaan vallen.

Haren,

J.A.P. Hooykaas

Parkeerboete

Jan van Rooijen beklaagt zich (Tel.15/01) over zijn 'onterechte' parkeerboete.
Aangenomen dat hij niet nummer zóveel is die 'toevallig' naar buiten komt met
een 'handvol' kleingeld enkel en alleen als de parkeerwachter naast zijn auto
staat, vraag ik mij toch een ding af. Iedereen weet nu toch wel dat je overal in
Amsterdam parkeergeld moet betalen. Dan zorg je toch van tevoren voor een
chipknip of kleingeld, of is dat te simpel... Het spelletje met Justitie,
terecht of niet, kost ons in ieder geval állemaal heel veel geld. U bent oud en
wijs genoeg, neem uw verlies, er zijn ergere dingen!

Alkmaar,

D. Roeper

LOAD-DATE: January 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              175 of 185 DOCUMENTS



                                  De Telegraaf

                           January 16, 2008 Wednesday
                              Stadseditie Edition

Donner: Koopkracht nu niet gerepareerd

SECTION: Pg. 3

LENGTH: 242 words



HIGHLIGHT: Van onze parlementaire redactie DEN HAAG, woensdag Minister Donner
(Sociale Zaken) ziet geen enkele aanleiding de koopkracht nu te repareren, ook
al blijkt uit cijfers van het Nibud dat de beurs van bijna alle Nederlanders dit
jaar een kwart tot een heel procent krapper wordt.


De oppositie in de Tweede Kamer wil dat Donner wel iets doet voor hardwerkende
Nederlanders en kwetsbare groepen, maar de bewindsman wuifde de kritiek gisteren
weg. Hij stelt dat onder meer gezinnen met kinderen en ouderen met alleen aow er
beter uit springen. Ook tweeverdieners gaan er ietsje minder op achteruit,
beweert Donner.

"Het beeld is niet anders of negatiever dan in september", aldus de minister.
Toen maakte het kabinet op Prinsjesdag bekend dat grote groepen Nederlanders,
dit jaar moeten inleveren, ondanks de economische hoogconjunctuur en stijgende
lonen. Dat is het gevolg van lastenverzwaringen, zoals milieuheffingen.

Sprookje

VVD-Kamerlid Atzo Nicolaï beet Donner toe dat hij blijft geloven in zijn eigen
sprookjes. Hij wil voor 1 februari een brief van het kabinet over de nieuwste
koopkrachtcijfers.

Donner beloofde de 'vinger aan de pols' te zullen houden. Het kabinet heeft
vanaf zijn aantreden gezegd dat alle Nederlanders in 2008 minder te besteden
zouden hebben, waarbij kwetsbare groepen ontzien worden. De laatste twee jaar
van de kabinetsperiode zal de koopkracht juist stijgen, zo wordt beloofd.

Dat de cijfers van het Nibud iets negatiever zijn dan die van het kabinet, komt
volgens Donner door de inflatie en de aanvullende zorgverzekeringen die sommigen
afgesloten hebben. Ook is de rekenmethode van het Nibud anders.

In maart maakt het kabinet opnieuw de balans op wanneer het Centraal Planbureau
met nieuwe cijfers komt.

LOAD-DATE: January 15, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              176 of 185 DOCUMENTS



                                  De Telegraaf

                            January 15, 2008 Tuesday
                              Stadseditie Edition

'Het zal ze duur komen te staan'

SECTION: Pg. 6

LENGTH: 853 words


Nederlanders zijn het zat: in twee jaar tijd is het aantal Nederlanders dat
emigratie overweegt fors gestegen. Van 26 procent in 2005 tot 38 procent in
2007. Eén van de redenen om te vertrekken is de bemoeizucht van Balkenende en
zijn club. In januari 2007 vond al 5 procent dit een dringende reden, maar in
augustus 2007 vond 12 procent dit! Daarnaast spelen criminaliteit, softheid,
islamisering, files en te kort schietende overheidsvoorzieningen een grote rol,
net als de enorme belastingdruk. Balkenende en de rest van de regenten zullen
hun schouders wel weer ophalen. Maar zij blijven zitten met een land dat steeds
sneller naar de afgrond gaat: dat krijg je als je de zaken op zijn beloop laat
en het volk de les leest en betuttelt. Het zal ze duur komen te staan.

Capelle a/d IJssel,

Leo van Brandwijk

Slaap zacht

Weer Nederlandse jonge mannen gedood of voor het leven invalide en verminkt.
Twee jaar zou het nietige Nederland meespelen om zich op de politieke
wereldkaart te vestigen, ter eer en meerdere glorie van de politici en het mocht
wat kosten. Geld en levens, daar liggen ze in Den Haag niet wakker van. En om
het politieke feestje wat te vergroten, de missie nog maar weer eens tijdelijk
verlengd met twee jaar. Hoeveel moet deze hopeloze 'hulp' en 'steun' nog kosten?
Slaap zacht, minister-president.

Utrecht, R. Advokaat

Respect

En weer overlijden er twee Nederlandse militairen. En weer lijkt het wel of dit
nieuws binnen enkele dagen verwerkt zal zijn door ons volkje. Waar blijft het
respect voor deze jongens en meisjes. Mijn mening is dat elke keer als er een
militair sneuvelt voor het grote goed van ons allen, dat de radio- en
tv-programma's aangepast moeten worden vanaf het tijdstip van bekendmaking tot
zeker 24 uur hierna. Zo voelt het hele land dat er iets verschrikkelijks is
gebeurd en blijft het nieuws langer hangen, wordt erover gediscussieerd en het
belangrijkste van alles: respect getoond.

Rob Nieboer

Koopkracht

De politie staakt: minder bekeuringen. Straks zegt de regering nog dat dit de
eerste aanzet is tot verbetering van de koopkracht. Belofte maakt schuld,
nietwaar?

Beverwijk,

Wim Niesten

Taakstraf

Misschien wordt het opleggen van een taakstraf wat geloofwaardiger als aan het
vonnis de zinsnede 'achter elkaar' wordt toegevoegd.

Leimuiden,

Peter Bouchier

Geschokt

Zinloos geweld, dat was het eerste wat in mij opkwam toen ik las van de twee
dode en één voor zijn leven getekende soldaten. Het verdriet van nabestaanden en
vrienden is onvoorstelbaar. En weer is de regering "geschokt en verbijsterd".
Het woordenboek van deze laatste bevat kennelijk geen andere superlatieven meer.
R.I.P, lieve jongens en voor de nabestaanden héél veel kracht.

Purmerend,

Sanne Vermeulen

Optimistisch

Onze premier is optimistisch over onze economie. De burger daarentegen wordt
steeds somberder. Hij kijkt naar zijn eigen portemonnee en ziet het geld als
sneeuw voor de zon verdwijnen. De inkomsten dalen en de lasten worden steeds
hoger. Het vorige kabinet beloofde ons 'het zoet', maar de huidige
regeringsformatie heeft alleen maar lastenverzwarende maatregelen. De heer
Balkenende zelf kan zeer tevreden zijn. Een salarisverhoging van 30% is dan ook
niet gering. Jan met de pet kan op het bekende houtje bijten.

Hilversum,

G.P. Klarenbeek

Matiging

Minister van Financiën Bos neemt het woord 'matiging' in de mond. Voor een
PvdA'er een bijzonderheid. Jammer alleen dat hij de veronderstelde matiging weer
neerlegt bij een ander: de werknemer. Het zou hem, zijn partij en zijn
coalitiegenoten sieren als de hand eens in eigen boezem werd gestoken. De
overheid dus, die het geld met scheppen uitgeeft aan allerhande hobby's, onnutte
zaken, subsidies en aan het nog steeds uitdijende ambtenarenapparaat. Eens een
keer écht de moloch op lemen voeten onder handen nemen zou nog eens geld
opleveren, evenals het strak in de hand houden van de uitgaven van provincie en
gemeenten en van overheidsdiensten en -onderdelen. Wat zou er dan veel ruimte
ontstaan voor het door de heer Balkenende beloofde 'zoet'. Jammer dat er geen
verkiezingen zijn!

Limbricht,

Reinier Voogd

Crimineel

In Delft wordt een drugscrimineel in zijn auto opgeblazen. Hij overleeft de
aanslag. Hij wordt door de politie streng bewaakt. In Zeist worden bejaarden in
hun tehuis lastig gevallen en geïntimideerd door Marokkaanse jongeren. De
politie in Zeist doet de zaak af met een verwijzing naar een internetsite waarin
wordt aangegeven hoe je je moet beveiligen. Hoe kun je als politie bejaarden
verwijzen naar internet? In Amsterdam mag de politie de wandelgangen van
criminelen niet nagaan aan de hand van hun kenteken, omdat het College
Bescherming Persoonsgegevens dit in strijd met de privacy vindt. Ik geloof dat
ik maar crimineel word...

Zeist, Frans de Boer

Voetbal

Hoezo is RTL begaan met de voetbalkijkers. Het eigen uitzendtijdstip wordt
zaterdagavond steeds verschoven van 22.00 uur naar soms 23.30 uur, omdat Idols
dan belangrijker is. In het belang van de kijker is het niet te hopen dat RTL
deze rechten nogmaals krijgt, om vervolgens op zo'n onmogelijk tijdstip het met
reclame overvoerde voetbal te laten zien.

Odijk,

Gerard van Doorn

LOAD-DATE: January 14, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              177 of 185 DOCUMENTS



                                  De Telegraaf

                           January 12, 2008 Saturday
                              Stadseditie Edition

'Gewend aan een portemonnee met miljarden'

SECTION: Pg. 2

LENGTH: 832 words


De mededeling dat mevrouw Herfkens grote sommen geld van het rijk krijgt om haar
aanwezigheid bij de UNDP aangenaam te doen verlopen (Tel.11/01) verbaast mij
niet. Als voormalig minister van Ontwikkelingssamenwerking was ze gewend een
portemonnee met miljarden te hebben en dat geld te gebruiken om wazige projecten
en de daarbij behorende zelfverrijkende machthebbers te financieren. Dat gevoel
is ze nooit kwijtgeraakt en ze wil nu wel eens aan de ontvangende kant zitten.
Ik ben benieuwd welk lucratief baantje de huidige minister van
Ontwikkelingssamenwerking, Bert Koenders, na zijn regeerperiode zal krijgen. Hij
heeft uiteindelijk nog meer euro's te besteden.

Den Helder,

J.G.Vos

Rookhok

Met een kettingrokende nicotinejunk als burgemeester in Ede, die een eigen
rookhok laat bouwen, vraag ik mij af wat de volgende facilitering van een
overheidsfunctionaris zou kunnen zijn. Mogelijk een 'gewone' junk die een eigen
spuithok laat aanleggen.

Oosterwolde,

Jan Veenstra

Verbijsterd

Nederlandse politici zijn voortdurend verbijsterd, geschokt of onthutst over
zaken die gewone burgers al jaren weten. De politiek, met minister Eurlings
voorop, zou verbijsterd, geschokt en onthutst moeten zijn over het feit dat
Rijkswaterstaat op grond van een verouderde regel scheepvaart voorrang geeft op
wegverkeer bij de Coenbrug en ongegeneerd verkeersinfarcten veroorzaakt op een
der drukste verkeersaders in dit land. Hoezo, deze brug is eigendom van
Rijkswaterstaat? Die brug is van ons allemaal en niet in de laatste plaats van
de automobilisten die zich suf betalen voor dit soort voorzieningen. Hier ligt
een taak voor de politiek om een regel uit de tijd van de Batavieren als de
bliksem op te ruimen.

Purmerend,

J.W. Bauer

Asomobilisten

Terecht merkt het CDA-Kamerlid Sander de Rouwe op dat asociale automobilisten
keihard moeten worden aangepakt. Al jarenlang vreet het aan menig automobilist,
die zich over het algemeen keurig aan de regels houdt, dat deze asomobilisten
meer ruimte krijgen dan degenen die slechts een paar kilometer te hard rijden.
Verschuiving van prioriteit van de automobilist naar de asomobilist zal zowel de
burgers als de politieambtenaren een grotere mate van begrip en voldoening
geven. Snel invoeren dus!

Hoofddorp,

Van der Steeg

Bordeel

Man komt in bordeel eigen vrouw tegen en zegt: "Wat doe jij hier...?" zo las ik
in diverse kranten. Wat er nergens bij staat, is de wedervraag van de vrouw:
"Wat doe jij hier...?" Toch raar!

Hilversum,

Richard Bergsma

Spiegels en kralen

De SP vertoont zo langzamerhand toch wel erg kapitalistische trekjes. Als je
geen goed beleid te bieden hebt, lok je het volk met spiegels en kralen. Zou
niemand binnen de SP in de gaten hebben dat het verlies ook heel veel te maken
heeft met het ontbreken van politiek lef? Altijd schreeuwen vanaf de zijlijn, en
als je de kans krijgt om te laten zien wat je waard bent, snel wegduiken.
Benieuwd wat de volgende actie wordt: een loterij met grote geldprijzen?

Babberich,

Jan van Toor

Staking

Het is een gek fenomeen, staking. Feitelijk is het gelegaliseerde chantage. 'Als
onze eisen niet worden ingewikkeld dan leggen we de boel plat'. De tegenpartij
heeft dus geen keuze. Je gaat je dan ook afvragen of het fenomeen staking niet
gewoon in het Wetboek van Strafrecht thuishoort.

Blaricum,

M.T. de By

Prestatiecontract

Minder bekeuringen scheelt de burger veel centen. Geloven we dat zelf? Als er
straks 10 miljoen te weinig op de teller staat dan zorgen ze er in
november/december wel voor dat dit ingehaald wordt, anders komt het
prestatiecontract in het geding. Het is net als bij de energiebedrijven, als wij
10% bezuinigen, halen zij de geplande euro-omzet niet en gaat de prijs het
volgend jaar met 15% omhoog. Zo is het al jaren en zo zal het ook wel blijven,
wij accepteren als burger toch alles!

Bennekom,

J. van Reenen

Medeschuldig

Nu alweer een onschuldig slachtoffer, bakker Albert de Heer, een gewelddadige
dood is gestorven, lijkt mij de overheid medeschuldig. De moordverdachten, twee
snotneuzen waarvan een twaalf keer eerder voor de rechter stond voor meerdere
gewelddadige roofovervallen, hadden al lang van tevoren voorgoed uit de
samenleving verwijderd moeten zijn. De overheid maakt de regels en moet erop
toezien dat rechters die ook uitvoeren en als die regels niet kunnen voorkomen
dat zulk tuig onschuldige burgers vermoordt of mishandelt, is de overheid in
wezen ook schuldig.

Tilburg,

M.C.M. Hamers

Schotels

Dhr. Rutte vindt dat de schotelantennes niet bevorderlijk zijn voor integratie.
Dat wisten wij nog niet! Die schotelantennes hangen er al jaren, en iedereen
weet dat in die families 's avonds niet naar Lingo gekeken wordt, maar naar
programma's uit eigen land. Ik weet nog wel dat vroeger de antennes van het dak
af moesten voor het aangezicht, en men verplicht overging op het kabelnet.
Vreemd vind ik het dat die vele schotels wel allemaal geaccepteerd worden, want
met digitenne heeft men geen schotels nodig. Dus, schotels verbieden, net als
antennes.

Hoofddorp,

John van der Schaaf

LOAD-DATE: January 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              178 of 185 DOCUMENTS



                                  De Telegraaf

                            January 11, 2008 Friday
                              Stadseditie Edition

Bush toont begrip voor frustraties van Palestijnen

SECTION: Pg. 11

LENGTH: 285 words



HIGHLIGHT: Van onze redactie buitenland RAMALLAH, vrijdag President Bush eist
dat Israël een einde maakt aan de bezetting van enkele stukken Arabisch land
zodat voor de Palestijnen een levensvatbare staat gecreëerd kan worden. Ook riep
hij op tot een oplossing voor de Palestijnse vluchtelingen


Nog niet eerder zei hij zo uitgesproken dat Israël land moet opgeven dat het in
de oorlog van 1967 veroverde.

Via de nauwe en lage Poort van de Nederigheid, maakte de als devoot christen
bekendstaande Amerikaanse president gisteren een pelgrimage naar de Geboortekerk
in Bethlehem.

Deze plaats van vrede stond in schril contrast met de symbolen van strijd die
Bush eerder die dag zag tijdens een autorit van Jeruzalem naar Ramallah, waar
hij de Palestijnse leider Abbas ontmoette. De route door de bezette Westelijke
Jordaanoever voerde langs de talrijke Israëlische blokkades, afsluitingen,
wegversperringen en controleposten.

Mistig

Bush die Israël en de Westelijke Jordaanoever voor het eerst in de zeven jaar
dat hij president is bezoekt, moest noodgedwongen met de auto naar Ramallah
omdat mistig winterweer de geplande helikoptervlucht verhinderde.

De Amerikaanse leider toonde begrip voor de Palestijnse frustratie. "De
controleposten creëren een gevoel van veiligheid voor Israëli's maar ze zijn een
bron van frustratie voor het Palestijnse volk", aldus Bush. Hij voegde er
schertsend aan toe: "U zult blij zijn te horen dat mijn konvooi van 45 auto's de
reis kon maken zonder te worden aangehouden. Ik ben er niet erg zeker van dat
dit is wat de gewone man meemaakt."

Bush' konvooi reed ook langs de enorme afscheidingen waarmee de Israëlische
regering terroristen buiten Israël en de Joodse nederzettingen op de Westelijke
Jordaanoever wil houden. De metershoge muren en hekken vormen echter letterlijk
een van de grootste obstakels voor een leefbare Palestijnse staat en daarmee een
vredesregeling.

Bush benadrukte dat Abbas en Olmert moeilijke keuzes moeten maken als ze tot een
blijvende vrede willen komen.

LOAD-DATE: January 10, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              179 of 185 DOCUMENTS



                                  De Telegraaf

                            January 11, 2008 Friday
                              Stadseditie Edition

'Ik ben dat gespuug van voetballers 'spuugzat'!'

SECTION: Pg. 6

LENGTH: 1615 words


Ik ben het spuugzat, dat gespuug van onze voetballers. Tegenwoordig spuugt elke
voetballer de hele wedstrijd door. Als iemand een goede kans mist: spugen! Maar
nooit als de bal erin gaat; let maar eens op, plotseling bestaat de behoefte om
te spugen dan niet meer. Wie heeft dit bedacht?! Kijk naar de tv-beelden van 20
à 30 jaar geleden: niemand spuugde toen. Het is de zoveelste, zielige trend van
een inspiratieloze generatie: housemuziek, petjes achterstevoren, papier en
blikjes op straat gooien, hulpverleners bedreigen en spugen.

Den Haag, Micha Hasfeld

Beduvelen

Met posters op 220 NS-stations wil de VVD aandacht gaan vragen voor lagere
belastingen voor 'hardwerkende Nederlanders' (Tel. 09/08.). Hoezo? Tot welke
partij behoort ook al weer Hans Hoogervorst, die beloofde dat 'niemand erop
achteruit zou gaan door zijn ziektekostenpremie'? Juist ja: de VVD. Ik heb ook
nog een poster voor de heer Rutte. De tekst luidt: 'Politiek, de legale manier
om een volk te beduvelen'.

arijkaart@orange.nl

Rijbewijs

Automobilisten die worden betrapt na alcohol- of drugsgebruik, raken hun
rijbewijs kwijt (Tel.10/01). Wat betekent dit precies? Krijgt men dat rijbewijs
na vijf dagen weer terug of is men het zodanig kwijt, dat men opnieuw rijexamen
moet doen?

Alkmaar, Joks van Veen

Aow

Niet alleen is de inkomensafhankelijke bijdrage voor de ziekteverzekering over
pensioenen verhoogd (Wuz.09/01), ook de bijdrage over de aow is van 6,5 naar 7,2
procent gegaan. Tevens is de maximale bijdrage met Euro 245 gestegen en het
inkomen waarover die bijdrage geldt, is met Euro 608 verhoogd. Werkenden krijgen
dit gecompenseerd maar de aow'er niet. Regering (opnieuw) bedankt!

Nieuw Vennep,

Hans Marsman

Napels

Een bekende uitdrukking luidt: 'Eerst Napels zien en dan sterven'. Daarmee wordt
bedoeld dat je beslist eens in je leven deze wonderschone stad moet hebben
aanschouwd. Helaas is het ooit zo prachtige Napels nu één grote, stinkende
vuilnishoop. Zonde! Hoe is het mogelijk dat mensen er zo'n puinhoop van maken?

Alphen aan den Rijn,

P.J. Deeleman

Antwoord

'Wat moet je in dit land eigenlijk doen om gearresteerd te worden?' vraagt een
lezer zich af (Wuz. 09/01). Antwoord: 'Probeer eens een winkeldief aan te houden
en uit te leveren aan de politie'.

Soest, J. Bardoux

Schadevergoeding

Yvonne Vlutters en haar dochters hebben meegedaan met een spelletje, waarbij een
dolfijn de hoofdrol vertolkte. Helaas viel de act letterlijk in het water, want
de dolfijn raakte uit de koers en viel boven op de drie vrouwen. Heel vervelend
natuurlijk voor die mensen. Maar een dolfijn is een levend wezen en geen robot,
die je kunt besturen. Het risico dat het misgaat, blijft dus altijd aanwezig.
Dat hadden ze moeten beseffen. Ik vind het dan ook onterecht dat er een
schadevergoeding wordt geëist.

Haarlem, Jan Papenburg

Goud

De Zeeuwse mosselen worden nu ook al het 'zwarte goud' genoemd (Tel.10/01).
Eerst waren dat de steenkolen, toen werd de aardolie zo genoemd, de kaviaar
heeft ook al dat predikaat, en nu zijn de mosselen aan de beurt. Sinds wanneer
drijft onze economie op mosselen? Asperges worden al het 'witte goud' genoemd.
Eet je mosselen met asperges, dan heb je 'zwart en wit' en dat koop je gewoon
bij de drogist. Laten we wat nuchterder doen over etenswaren.

Den Helder, J.G.Vos

Mladic

De Europese Unie voert, om politieke redenen, de druk op Nederland op om niet
langer aan te dringen op een snelle uitlevering van generaal Mladic aan het
Joegoslavië Tribunaal. Om snel een handreiking naar Servië te kunnen doen, is de
EU bereid het risico te lopen dat Mladic - waarschijnlijk verantwoordelijk voor
minstens 8000 burgerdoden rond Srebrenica - voorlopig niet of nooit zal worden
uitgeleverd. Ik ben benieuwd hoelang minister Verhagen en de Nederlandse
regering de rug recht zullen houden. Ik gok op twee weken. U?

Zevenaar, Hans Brouwers

Rekeningrijden

Het College Bescherming Persoonsgegevens heeft besloten dat de politie
'criminelen niet hinderlijk mag volgen'. Hoe denkt onze overheid het
rekeningrijden te kunnen invoeren, zonder de privacy van de gewone burger aan te
tasten? Als men de auto 'een halve meter verplaatst', wordt dit met dit systeem
al gesignaleerd. Criminelen hebben tegen die tijd allang iets bedacht om dit
rekeningrijden te omzeilen. Die laten zich sowieso niet traceren.

Elst (U), R. Kruger

Boerma

De gemeenteraad van Maasdriel heeft 'een vlekje' aan burgemeester Boerma ontdekt
(Tel.10/01). Wel wat laat, gezien haar (tv-)optreden tijdens de stroomuitval na
een helikoptercrash. Toen al had duidelijk moeten zijn dat de gemeente een
lichtgewicht 'toegeschoven' heeft gekregen. De rest was voorspelbaar. Wat is er
eigenlijk mis met plagiaat, als je zelf echt niets te melden hebt? 'Beter goed
gekopieerd dan slecht verzonnen', luidt het gezegde toch? En politici met een
eigen visie zijn al jaren schaars in dit land.

Waalwijk, L.J.J. Dorrestijn

Ik ben het spuugzat, dat gespuug van onze voetballers. Tegenwoordig spuugt elke
voetballer de hele wedstrijd door. Als iemand een goede kans mist: spugen! Maar
nooit als de bal erin gaat; let maar eens op, plotseling bestaat de behoefte om
te spugen dan niet meer. Wie heeft dit bedacht?! Kijk naar de tv-beelden van 20
à 30 jaar geleden: niemand spuugde toen. Het is de zoveelste, zielige trend van
een inspiratieloze generatie: housemuziek, petjes achterstevoren, papier en
blikjes op straat gooien, hulpverleners bedreigen en spugen.

Den Haag, Micha Hasfeld

Beduvelen

Met posters op 220 NS-stations wil de VVD aandacht gaan vragen voor lagere
belastingen voor 'hardwerkende Nederlanders' (Tel. 09/08.). Hoezo? Tot welke
partij behoort ook alweer Hans Hoogervorst, die beloofde dat 'niemand erop
achteruit zou gaan door zijn ziektekostenpremie'? Juist ja: de VVD. Ik heb ook
nog een poster voor de heer Rutte. De tekst luidt: 'Politiek, de legale manier
om een volk te beduvelen'.

arijkaart@orange.nl

Rijbewijs

Automobilisten die worden betrapt na alcohol- of drugsgebruik raken hun
rijbewijs kwijt (Tel.10/01). Wat betekent dit precies? Krijgt men dat rijbewijs
na vijf dagen weer terug of is men het zodanig kwijt, dat men opnieuw rijexamen
moet doen?

Alkmaar, Joks van Veen

Aow

Niet alleen is de inkomensafhankelijke bijdrage voor de ziekteverzekering over
pensioenen verhoogd (Wuz.09/01), ook de bijdrage over de aow is van 6,5 naar 7,2
procent gegaan. Tevens is de maximale bijdrage met Euro 245 gestegen en het
inkomen waarover die bijdrage geldt, is met Euro 608 verhoogd. Werkenden krijgen
dit gecompenseerd, maar de aow'er niet. Regering, (opnieuw) bedankt!

Nieuw Vennep,

Hans Marsman

Napels

Een bekende uitdrukking luidt: 'Eerst Napels zien en dan sterven'. Daarmee wordt
bedoeld dat je beslist eens in je leven deze wonderschone stad moet hebben
aanschouwd. Helaas is het ooit zo prachtige Napels nu één grote, stinkende
vuilnishoop. Zonde! Hoe is het mogelijk dat mensen er zo'n puinhoop van maken?

Alphen aan den Rijn,

P.J. Deeleman

Antwoord

'Wat moet je in dit land eigenlijk doen om gearresteerd te worden?' vraagt een
lezer zich af (Wuz. 09/01). Antwoord: 'Probeer eens een winkeldief aan te houden
en uit te leveren aan de politie'.

Soest, J. Bardoux

Schadevergoeding

Yvonne Vlutters en haar dochters hebben meegedaan met een spelletje waarbij een
dolfijn de hoofdrol vertolkte. Helaas viel de act letterlijk in het water, want
de dolfijn raakte uit de koers en viel boven op de drie vrouwen. Heel vervelend
natuurlijk voor die mensen. Maar een dolfijn is een levend wezen en geen robot
die je kunt besturen. Het risico dat het misgaat, blijft dus altijd aanwezig.
Dat hadden ze moeten beseffen. Ik vind het dan ook onterecht dat er een
schadevergoeding wordt geëist.

Haarlem, Jan Papenburg

Goud

De Zeeuwse mosselen worden nu ook al het 'zwarte goud' genoemd (Tel.10/01).
Eerst waren dat de steenkolen, toen werd de aardolie zo genoemd, de kaviaar
heeft ook al dat predikaat en nu zijn de mosselen aan de beurt. Sinds wanneer
drijft onze economie op mosselen? Asperges worden al het 'witte goud' genoemd.
Eet je mosselen met asperges, dan heb je 'zwart en wit' en dat koop je gewoon
bij de drogist. Laten we wat nuchterder doen over etenswaren.

Den Helder, J.G.Vos

Mladic

De Europese Unie voert, om politieke redenen, de druk op Nederland op om niet
langer aan te dringen op een snelle uitlevering van generaal Mladic aan het
Joegoslavië Tribunaal. Om snel een handreiking naar Servië te kunnen doen, is de
EU bereid het risico te lopen dat Mladic - waarschijnlijk verantwoordelijk voor
minstens 8000 burgerdoden rond Srebrenica - voorlopig niet of nooit zal worden
uitgeleverd. Ik ben benieuwd hoelang minister Verhagen en de Nederlandse
regering de rug recht zullen houden. Ik gok op twee weken. U?

Zevenaar, Hans Brouwers

Rekeningrijden

Het College Bescherming Persoonsgegevens heeft besloten dat de politie
'criminelen niet hinderlijk mag volgen'. Hoe denkt onze overheid het
rekeningrijden te kunnen invoeren, zonder de privacy van de gewone burger aan te
tasten? Als men de auto 'een halve meter verplaatst', wordt dit met dit systeem
al gesignaleerd. Criminelen hebben tegen die tijd allang iets bedacht om dit
rekeningrijden te omzeilen. Die laten zich sowieso niet traceren.

Elst (U), R. Kruger

Boerma

De gemeenteraad van Maasdriel heeft 'een vlekje' aan burgemeester Boerma ontdekt
(Tel.10/01). Wel wat laat, gezien haar (tv-)optreden tijdens de stroomuitval na
een helikoptercrash. Toen al had duidelijk moeten zijn dat de gemeente een
lichtgewicht 'toegeschoven' heeft gekregen. De rest was voorspelbaar. Wat is er
eigenlijk mis met plagiaat, als je zelf echt niets te melden hebt? 'Beter goed
gekopieerd dan slecht verzonnen', luidt het gezegde toch? En politici met een
eigen visie zijn al jaren schaars in dit land.

Waalwijk, L.J.J. Dorrestijn

LOAD-DATE: January 10, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              180 of 185 DOCUMENTS



                                  De Telegraaf

                            January 11, 2008 Friday
                              Stadseditie Edition

Snelrecht tegen hulpverleners ook landelijk;
Politie moet gezag herstellen door bijstelling mentaliteit

SECTION: Pg. 6

LENGTH: 574 words



HIGHLIGHT: Zelden was er zo veel overeenstemming over de Stelling van de Dag.
Geweldplegers tegen politie, brandweer, ambulancepersoneel en andere
hulpverleners moeten keihard worden aangepakt. Het Rotterdamse voorbeeld om dit
soort hufters strenger te straffen met snelrecht verdient navolging. De
deelnemers aan de stelling zijn vrijwel unaniem voorstander van landelijke
invoering van snelrecht voor deze categorie geweldplegers.


"Het is wellicht de enige manier om het geweld onder de knie te krijgen. Het zal
zeker afschrikkend werken als er direct streng recht wordt gesproken", zegt een
deelnemer met grote stelligheid. "Geweld tegen hulpverleners moet heel zwaar
worden gestraft. Straks blijven zieken of gewonden op straat liggen omdat de
hulpverleners ze niet meer durven te helpen", valt een ander bij. "Snelrecht
moet algemeen worden ingevoerd, maar dan ook voor gewone burgers die worden
bedreigd. Zero tolerance dwingt respect af."

Hoewel ze op één hand te tellen zijn, bestaan er ook tegenstanders van de
stelling. "Geweld tegen wie dan ook moet gelijk worden behandeld.
Overheidsmensen zijn niet meer waard dan burgers", reageert een van de
ondervraagden. "Zo krijg je een tweedeling in ons rechtsstelsel. Eentje voor
overheidspersoneel zoals politie en brandweer en eentje voor het gewone volk.
Het recht behoort voor iedereen gelijk te zijn", meent een andere tegenstander
van de stelling.

Verdubbeling

Liefst 87 procent van alle ondervraagden is voorstander van verdubbeling van de
boetes voor mensen die geweld hebben gepleegd tegen overheidspersoneel en
hulpverleners. Een 96 procent vindt dat deze categorie geweldplegers meteen
achter tralies moet worden gezet in afwachting van hun rechtszaak. Dit voorstel
van de VVD krijgt dus brede steun. "Het is ontoelaatbaar dat iemand die
ambulancepersoneel heeft bekogeld gewoon weer op vrije voeten wordt gesteld tot
zijn zaak na zes maanden of nog later voorkomt", schrijft een verontruste
deelnemer.

Mensen die zich aan een dergelijk misdrijf schuldig hebben gemaakt, dienen
volgens 47 procent van de respondenten meteen een zware gevangenisstraf te
krijgen. Een kwart vindt dat een geschikte straf zodra er sprake is van
recidive.

Gedragscode

Het voorstel van de Vereniging Nederlandse Gemeenten (VNG) om een gedragscode op
te stellen tegen vernielingen tijdens festiviteiten en agressie tegen
hulpverleners, zet volgens 79 procent geen zoden aan de dijk. "Denkt u nou echt
dat tuig onder de indruk is van een stuk op papier? Zoiets werkt toch nooit",
meent een sceptische lezer.

Maar politie, brandweer en ambulancepersoneel mag ook de hand in eigen boezem
steken. Zo is bijna twee derde van de deelnemers van mening dat deze
gezagsdragers en hulpverleners zelf duidelijker moeten aangeven waar de grenzen
van het toelaatbare liggen. Zo'n 80 procent vindt de politie op straat in het
algemeen veel te tolerant. Dat is dan ook mede de oorzaak voor het gebrek aan
ontzag voor de agent onder jongeren.

Een derde van de deelnemers zegt ook geen ontzag meer te hebben voor de
gezagsdrager in uniform.

Uniformdrager

Bijna 60 procent denkt dat het gezag van een uniformdrager het best hersteld kan
worden door een zerotolerancebeleid met zwaardere straffen. Ruim een op de vijf
denkt eerder aan een mentaliteitsverandering bij blauw op straat zelf.

En dan het voorstel van het CDA om hufterig gedrag in het verkeer harder aan te
pakken. Liefst 95 procent van alle ondervraagden staat daar achter. Een even
hoog percentage vindt dat hufterig rijgedrag en drugsgebruik achter het stuur
ook moeten worden opgenomen in het nieuwe puntenrijbewijs. Ten slotte is 86
procent het eens dat automobilisten die twee keer worden betrapt op asociaal
rijgedrag of drugsgebruik meteen hun rijbewijs mogen inleveren.

Vandaag is er weer een Stelling van de Dag. U kunt eraan meedoen van 11.30 tot
15.30 uur via www.telegraaf.nl of www.wuz.nl.

LOAD-DATE: January 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              181 of 185 DOCUMENTS



                                  De Telegraaf

                           January 9, 2008 Wednesday
                              Stadseditie Edition

VVD valt kabinet aan met posters

SECTION: Pg. 7

LENGTH: 106 words


Van onze parlementaire

redactie

DEN HAAG, woensdag

Met posters op 220 NS-stations heeft de VVD gisteren een nieuwe aanval op het
kabinet gelanceerd onder het motto 'het is tijd voor échte oplossingen'.

Op de stations hangen vier verschillende posters, waarop aandacht wordt gevraagd
voor meer veiligheid, minder files, betere integratie en lagere belastingen.
"Het kabinet-Balkenende loopt met een grote boog om de maatschappelijke
problemen heen", aldus VVD-leider Mark Rutte.

Hij bepleit lagere belastingen voor 'hardwerkende Nederlanders', meer
investeringen in wegen en spoorlijnen, hogere eisen aan buitenlanders die hier
naartoe komen.

LOAD-DATE: January 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              182 of 185 DOCUMENTS



                                  De Telegraaf

                            January 8, 2008 Tuesday
                              Stadseditie Edition

BRANDSTOF;
MiLCO Milco Aarts

SECTION: Pg. 7

LENGTH: 156 words


De BOVAG wil de accijns op benzine verlagen nu de staat door het aardgas toch al
extra profiteert van de sterk gestegen olieprijs. En als die domme Belgen het al
doen, waarom wij dan niet?

Ontzettend nobel. Eindelijk een partij die echt opkomt voor de gewone man.

Voor mij zou het twee euro vijftig winst per tank betekenen. Tientje per maand.
Wat heb ik daar nou aan? Nee, tuurlijk: ik ben geen minimumlijder die elk
dubbeltje drie keer omdraait. Maar als minima autorijden is er pas werkelijk
iets mis in dit land. Ja, maar vergeet toch vooral de mensen met studerende
kinderen en hoge hypotheken niet. Nee, en evenmin dat we jaarlijks gemiddeld
drie keer op vakantie gaan.

Tientje per maand is echt niks. Maar vermenigvuldigd met vier miljoen
automobilisten kom je plotseling op 500 miljoen euro extra per jaar voor
onderwijs, onderbetaalde agenten of afgeknepen verpleegsters.

Ben benieuwd of de BOVAG zich daar ook hard voor wil maken.

LOAD-DATE: January 7, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              183 of 185 DOCUMENTS



                                  De Telegraaf

                             January 7, 2008 Monday
                              Stadseditie Edition

Peter-Hans Kolvenbach;
Profiel De 'zwarte paus' treedt terug

SECTION: Pg. 5

LENGTH: 340 words


Een uiterst sobere en hardwerkende Nederlander, die bijna 25 jaar lang vanuit
Rome een internationale topfunctie bekleedde, maar daar niet graag mee te koop
liep, zal spoedig worden opgevolgd.

Peter-Hans Kolvenbach, 79 jaar geleden geboren in Druten, zal spoedig stoppen
als generaal-overste van de Sociëteit van Jezus, zoals de jezuïetenorde
officieel heet. Vanuit Rome had Kolvenbach bijna een kwart eeuw lang de leiding
over de circa 20.000 jezuïeten over de wereld. Vandaag begint de 35e algemene
vergadering van de jezuïeten, waarin zijn opvolger zal worden gekozen.

Kolvenbach studeerde o.a. talen, filosofie en theologie en werd in 1961
priester. Hij verbleef lange tijd, tot in 1981, in Beiroet. Hij maakte daar de
dramatische burgeroorlog mee en leerde om te gaan met een volk dat verscheurd
wordt door religieuze conflicten.

In het rustige Rome werd Kolvenbach van 1981 tot 1983 rector van het Pauselijk
Oriëntaals Instituut te Rome. Hij werd in september 1983 met een grote
meerderheid door de algemene vergadering van de jezuïeten gekozen, nadat de orde
scherpe kritiek had gekregen van paus Johannes Paulus II, die vond dat een
aantal jezuïeten te veel politiek-marxistisch bezig was met de
bevrijdingstheologie in Latijns-Amerika.

Kolvenbach werd onder meer gekozen vanwege zijn diplomatieke vaardigheden en
zijn ongelofelijke talenkennis (hij beheerst tien talen). Onder zijn bewind is
de relatie tussen de paus en de jezuïetenorde weer hersteld.

De generaal-overste van de jezuïeten wordt doorgaans 'de Zwarte Paus' genoemd,
omdat hij net als de paus voor het leven wordt benoemd, maar in tegenstelling
tot die laatste een zwart gewaad draagt. Toch wilde Kolvenbach er dit jaar, als
hij tachtig wordt, mee stoppen.

Daarmee is zijn missie echter niet voltooid. "Een jezuïet is vooral iemand met
een missie", zo stelde hij zaterdag in het dagblad van het Vaticaan,
l'Osservatore Romano. En die missie, weet hij als jezuïet, blijft doorgaan tot
je dood. Waarschijnlijk zal Kolvenbach terugkeren naar het Midden-Oosten.

Maarten van Aalderen

LOAD-DATE: January 6, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              184 of 185 DOCUMENTS



                                  De Telegraaf

                             January 4, 2008 Friday
                              Stadseditie Edition

'Tv-programma's zijn erbarmelijk oppervlakkig!'

SECTION: Pg. 6

LENGTH: 829 words


De Nederlandse tv-makers nemen de kijker nauwelijks meer serieus. Dat is
trouwens wederzijds. De oppervlakkigheid van veel programma's, de eindeloze
herhalingen en het grove taalgebruik van onze 'humoristen' doen vermoeden dat in
dit land de Romeinse tijden zijn teruggekeerd: 'geef ze brood en spelen'. Dit
biedt echter tegelijk grote voordelen, want er worden meer boeken gelezen en
onze talenkennis neemt toe doordat we vaker kijken naar buitenlandse
tv-stations, waarvan de programma's wél van buitengewoon goede kwaliteit zijn.

Waalwijk, L.J.J. Dorrestijn

Milieu

Nederland 'barst' van de milieuregels. Hoe is het dan mogelijk dat wij nog
steeds tussen de rails poepen (Tel.03/01) en dat het zeepwater, toiletpapier en
maandverband in de vrije natuur belanden? Heeft de NS soms nog nooit van een
chemisch toilet gehoord?

Wassenaar, W. Sickesz-Koper

Tolerantie

Van achter haar hoge hek roept de Koningin op tot tolerantie en ze wordt daarin
gesteund door een rijtje wereldvreemde 'villabewoners'. De gewone burger wordt
steeds vaker geconfronteerd met volksvijandig gedrag. Nederland stond eeuwenlang
bekend om zijn tolerantie. Waardoor zou die ommekeer zijn ontstaan? Zouden die
'dames en heren met oogkleppen op' mij dat kunnen vertellen? Waar is onze
regering mee bezig geweest in die eerste drie maanden dat ze 'de straat op
waren'? Hebben ze soms geluisterd naar de straatstenen? Zelfs díé hadden hun
kunnen vertellen waar de problemen liggen, maar onze bestuurders zijn en blijven
'horende' doof.

Niedorp,

A.W. de Haas

Beschaving

Waarom zouden we nog praten over beschaving, luchtvervuiling en
armoedebestrijding als Paul de Leeuw de meeste kijkers trekt met zijn ordinaire
show, waarin 'een gigantische vagina' de vreugde moet verhogen en Youp van het
Hek geen zin kan uitspreken zonder scheldwoorden erin'? We leven in een
maatschappij waarin dit 'allemaal moet kunnen'. We wíllen het kennelijk zo in
dit land. Dan moeten we ook niet zeuren. Arme Balkenende. Hij blijft maar
dweilen, terwijl 'de kraan wijd open staat'.

Hoogezand,

Willemien Scholten

Zorgen

Job Cohen, burgemeester van Amsterdam, 'maakt zich zorgen om de prestaties van
de jeugd' (Tel.03/01). Ik maak me al jaren zorgen om de prestaties van Cohen. En
iedereen zal begrijpen waarom.

Tiel, D. Rieuwers

Actie

Alle politiekorpsen in ons land voeren dezer dagen actie voor een beter salaris
(hoewel ze mijns inziens best redelijk verdienen). Volgens mij is een
loonsverhoging mogelijk zonder dat hiervoor extra geld door de overheid wordt
uitgetrokken, bijvoorbeeld door de politieorganisatie opnieuw in te richten.
Twaalf jaar geleden was er één brigadier op 10 agenten, die verhouding is
inmiddels één op 5. Dat kan best wat minder. Het teveel aan leidinggevenden
speelt overigens niet alleen bij de politie, maar bij vrijwel alle
overheidsinstellingen. Dit is een gevolg van het zogenaamde 'Nijenrode-denken':
'om mensen te motiveren moet men promoveren'.

Katwijk aan zee, Gideon Kuijt

Wens

Een nieuwjaarswens voor alle hotemetoten en verantwoordelijke gezagsdragers
(burgemeesters en politiecommissarissen) uit vooral de grotere steden in het
westen van het land: In 2008 zien wij liever kleine daden dan grote woorden'!

Munstergeleen, Jacques Zorge

Bananenrepubliek

Gevaarlijk in Afghanistan? Valt best mee. Als in dat land bijvoorbeeld een
politiebureau wordt aangevallen en vernield, worden de daders onmiddellijk
opgepakt en berecht. Dat is in Nederland anders. We hebben totaal geen grip meer
op onze samenleving en krijgen steeds meer de status van een bananenrepubliek.
Gelukkig is de Erasmusbrug gespaard gebleven van een ramp. Daarmee zijn mogelijk
duizenden doden voorkomen (anders had onze Koningin weer een toespraak moeten
houden over 'verdraagzaamheid'). Maar we hebben nog wel de groep prominenten die
oproepen tot 'tolerantie en respect'. Deze mensen doen de probleemwijken
ongetwijfeld sidderen op hun fundamenten.

Oosterhout, R. Verzijl

Tolerantie

Zowel onze Koningin als een groep van 50 prominenten, onder leiding van Doekle
Terpstra, roepen op tot meer tolerantie. Hoezo? Als 50 jongeren het
politiebureau in Slotervaart vernielen, wordt er niet één gearresteerd. Moeten
we die kids soms ook nog een kopje thee met een koekje aanbieden?

Huizen, R.H. Schuijt

Aanpak

Volgens het onderzoeksinstituut NICIS is het maar de vraag of de aanpak van onze
probleemwijken een succes zal worden, omdat de plannen zijn gemaakt onder
tijdsdruk en bovendien niet goed zijn getoetst op haalbaarheid. Burgemeester
Cohen van Amsterdam heeft inmiddels erkend dat de aanpak van de
probleemjongeren, ondanks de vele miljoenen die eraan besteed zijn, faalt. Ik
vrees dat het kabinet desondanks gewoon doorgaat met deze zinloze geldsmijterij.
Ik vrees ook dat ze de koppen in het zand blijven steken en roepen 'dat het
allemaal wel meevalt'. Wat kan het die politici schelen, hun kostje is toch al
gekocht en de gewone burger betaalt wel. Geert Wilders heeft gelijk: 'dit
kabinet is een ramp voor ons land'.

Zeist, F.J.M. Beermann

LOAD-DATE: January 3, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved

                              185 of 185 DOCUMENTS



                                  De Telegraaf

                            January 3, 2008 Thursday
                              Stadseditie Edition

INITIATIEF

SECTION: Pg. 3

LENGTH: 466 words


Geen Mohammed, Ali of Achmed te vinden, gisteren, onder de deelnemers aan het
initiatief 'Benoemen & Bouwen' waarmee Doekle Terpstra wat hij noemt de
neerwaartse spiraal van intolerantie en onverschilligheid in Nederland wil
doorbreken. Bij de presentatie ervan viel de naam Geert Wilders ditmaal
overigens niet. Zelfs deze ezel stoot zich dus niet tweemaal aan dezelfde steen.

Wij & Zij, Hunnie & Wullie, de tweedeling kortom: 'Benoemen & Bouwen' houdt het
nota bene zelf mede in stand. Er stonden immers louter witte handtekeningen op
de lijst, geplaatst door personen die daarmee hun toch al niet geringe
tevredenheid over zichzelf weer een flinke boost gaven omdat het verder tot
niets verplichtende lidmaatschap van zo'n clubje toch goed op je cv staat. Lang
leve de multiculturele samenleving, roepen zij bevlogen. Maar blijkbaar wel
graag minstens drie wijken verderop.

Het wordt zo langzamerhand wel dringen geblazen, op het door de politiekcorrecte
media zo overvloedig belichte Plein van de Nutteloze Plannen, Ideeën &
Initiatieven in Multicultiland. Maar ach, dit kon er ook nog wel bij. Bovendien,
het dient gezegd, was de tekst genuanceerder opgesteld dan enkele weken terug,
toen Dappere Doekle de Verwildering - slechtste woordspeling ooit - van de
maatschappij aan de orde stelde.

Er stond bijvoorbeeld dit: "Samen-leven kan alleen als we oog hebben voor
elkaars opvattingen en gewoonten. Als we respect hebben voor verschillen in
afkomst en culturele en religieuze oriëntaties. Als we elkaar niet discrimineren
vanwege afkomst, sekse, religie of seksuele geaardheid. Als fysiek en verbaal
geweld uit den boze zijn. Als we ons onthouden van extremisme, van welke aard
dan ook. Als we ons aan de wet houden. Als de scheiding tussen kerk en staat
niet ter discussie staat."

Zeker, Geert Wilders mag zich opnieuw aangesproken voelen.

Maar veel moslims nu ook.

En wat gebeurt er nu verder? Telkens weer is dat de vraag als zoiets op poten is
gezet. Telkens weer is het antwoord: niets. Hetgeen ook nu wellicht het geval
zal zijn. Buiten, in de echte wereld, wordt de chaos immers almaar groter en
kost het een groeiend aantal gewone burgers - die zijn er namelijk ook -
daardoor steeds meer moeite om oproepen als die van Terpstra te honoreren.

Terwijl de ondertekenaars elkaar en zichzelf uitvoerig schouderklopjes gaven,
zette het Marokkaanse tuig dat het Amsterdamse stadsdeel Slotervaart
terroriseert de bijl aan de wortels van onze samenleving. Een gewelddadige
aanval op een politiebureau, de verwoesting van politieauto's: ik kan dat niet
anders dan als zodanig zien en weet zeker dat het initiatief van De Grote
Vredestichter helemáál kansloos zal zijn als zelfs deze terreurdaad door onze
bange, slappe, niet op haar taak berekende overheid slechts als een incident
wordt behandeld.

LOAD-DATE: January 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2008 De Telegraaf
                              All Rights Reserved
