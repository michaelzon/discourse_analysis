
                               1 of 102 DOCUMENTS



                              AD/Algemeen Dagblad

                            31 december 2010 vrijdag

Geen titel

SECTION: ALGEMEEN DAGBLAD - WEEKEINDE; Blz. 6

LENGTH: 165 woorden


Nieuws

quiz

2010

14De Utrechtse naam- kundige dr. ir. Gerrit Bloothooft achterhaalt de
populairste naam voor Nederlandse poezen en teefjes:

a Lady

b Luna

c Simba

15China en Nepal zijn het eindelijk met elkaar eens. Hoe hoog is Mount Everest
volgens de twee landen?

a 8844 meter

b 8848 meter

c 8850 meter

16Het PVV-programma voor de parlements- verkiezingen noemt het doorsnee
Nederlandse echtpaar  Henk en Ingrid . Met wie had Henk voorheen een relatie?

a Anja

b Joke

c Tirza

17Staatssecretaris Jack de Vries (Defensie) legt zijn functie neer naar
aanleiding van een buitenechtelijke relatie. Met wie doet hij het?

a Zijn persoonlijke adjudant

b Zijn secretaresse

c Zijn campagnestrateeg

18Amerikaans zeilmeisje Abby Sunderland (16) breekt na noodweer haar poging af
om alleen rond de wereld te zeilen. Hoe heet het jacht dat ze op de Indische
Oceaan achterlaat?

a Guppy

b Bright Eyes

c Wild Eyes

19Erica Terpstra neemt afscheid van NOC*NSF. Hoeveel jaar was ze voorzitter van
de sportkoepel?

a 7 jaar

b 12 jaar

c 17 jaar

LOAD-DATE: December 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               2 of 102 DOCUMENTS



                              AD/Algemeen Dagblad

                           23 december 2010 donderdag

De vlegeljaren van Geert zijn voorbij

BYLINE: Ronald van Geenen en Arno Gelder

SECTION: ALGEMEEN DAGBLAD - NIEUWSDIENST; Blz. 8

LENGTH: 1891 woorden


Geert Wilders blijft het best bewaarde Binnenhof-geheim, een sfinx wiens leven
buiten de politiek - in tegenstelling tot menig in opspraak geraakte
fractiegenoot - een blanco blad lijkt. Intimi omschrijven hem als gedreven,
controlfreak, alleenheerser en  een stoomwals die meer aan zichzelf dan aan
anderen denkt . Portret van een parlementariër die anno 2010 op weg is een
politicus te worden.

lees verder op pagina 10 ÜEen lastig, maar onvermijdelijk fenomeen

Portret geert wilders, van provocerende buitenstaander tot ingekapseld politicus

Als je een biertje met hem drinkt, is hij aan het bellen en in de weer met sms.
Geert is gericht op en uiterst gevoelig voor publiciteit. Vriend Mark Verheijen

Het lijkt er telkens op dat Geert zich moet bewijzen. Hij is gedreven op het
neurotische af. Vriend Mark Verheijden

Kom op Geert!   Maxime Verhagen rukt Geert Wilders weg bij een tv-camera. Ze
lopen gearmd, buiten bereik van de beveiligers die al zes jaar zijn kogelvrije
schaduw vormen.

Het is de vroege avond van dinsdag 28 september 2010. Na wekenlange gesprekken
ligt er een onderhandelingsakkoord tussen VVD, CDA en de PVV - de opmaat tot een
rechtse coalitie met gedoogsteun van de Partij voor de Vrijheid.

Wilders  ogen fonkelen als die van een jongetje dat voor het eerst van zijn
leven in de draaimolen zit. Tegen alle voorzorgsmaatregelen in staat de leider
van de PVV tegenover een groep applaudisserende Binnenhof-toeristen. De sfeer
lijkt ontspannen, maar de gezichten van bodyguards van de Dienst Koninklijke en
Diplomatieke Beveiliging lopen dieprood aan. Terwijl Verhagen en Rutte rustig
naar hun werkvertrekken wandelen, wordt Wilders door vier beveiligers in een
rugbyscrum genomen en afgevoerd - zijn voeten raken nog net de grond.

controlfreak

De hoge tol die Geert Wilders betaalt voor zijn politieke idealen  vreet aan hem
, zegt Mark Verheijen, een goede vriend en oud-collega uit Wilders  VVD-tijd en
tegenwoordig waarnemend VVD-voorzitter en wethouder in Venlo. ,,Geert is ook een
gezelligheidsmens. Twee dingen mist hij erg: voetbal bij VVV in Venlo en
carnaval. Maar ontspanning gaat bij Geert altijd hand in hand met werk. Als je
een biertje met hem drinkt, is hij aan het bellen en in de weer met sms. Geert
is gericht op en uiterst gevoelig voor publiciteit.&discReturn;

,,Ik ga niet psychologiseren, in de zin dat hij op te kleine kinderschoenen liep
of dat in de zandbak zijn schepje werd afgepakt. Maar het lijkt erop dat Geert
zich telkens moet bewijzen. Hij is gedreven op het neurotische af. Een pure
controlfreak. Voor zijn omgeving is hij een slavendrijver in de positieve zin
van het woord. Hij leest alle kranten en streept nauwkeurig aan welke artikelen
gekopieerd moeten worden.

stem des volks

Die drive blijkt ook als de PVV afgelopen juni de grootste
verkiezingsoverwinning tot dan toe boekt. Als duidelijk wordt dat de partij op
24 zetels in de Tweede Kamer afstevent, laten Wilders  partijgenoten de teugels
vieren. Op de klanken van muziek van Nederlands makelij hossen ze dat het een
aard heeft, sommigen met de stropdas als indianentooi rond het hoofd gestrikt.

De baas zelf, die even daarvoor in een toespraak aankondigt dat de PVV er meteen
de beuk in zal gooien, is dan al vertrokken in zijn gepantserde konvooi van
zwarte BMW s. Op naar Den Haag, waar hij als enige partijleider zijn opwachting
maakt bij Paul Witteman voor het afsluitende lijsttrekkersdebat. De andere
politiek leiders zeggen af, omdat tot op het laatst onduidelijk blijft welke
partij het grootst wordt.

Eigenzinnigheid, eigengereidheid en eigendunk - Geert Wilders heeft lak aan de
mores van het politieke bedrijf. Die houding van ogenschijnlijk schaamteloze
eerlijkheid in combinatie met de  taal van de straat  maakt Wilders, zelfs toen
zijn fractie door schandaal werd geplaagd, nog steeds tot de onbetwistbare stem
des volks. Wilders weet wat Henk en Ingrid - zijn archetypen van Jan Modaal en
Tante Truus - willen.

Alleen: wat weten Henk en Ingrid nou eigenlijk over hun (on)gevraagde
woordvoerder en belangenbehartiger?

hollander

De zoektocht naar wíe Wilders is en wat zijn drijfveren zijn, is een zware
expeditie in een poging het gesloten boek te openen. Wat gaat er tussen de
bedrijven op het Binnenhof in zijn hoofd om als hij aan een mentholsigaret trekt
( Niet te pruimen , volgens de roker zelf), maar niet nadat hij eerst op een
evenmin erg smakelijke  Stimorol Cherry heeft gekauwd?

Is Wilders werkelijk bevlogen en bewogen, of is zijn rebelse en tegendraadse
optreden dat van een rolvaste acteur die het spel als geroutineerd Kamerlid
weliswaar door en door kent, maar voor het front van het publiek weigert mee te
spelen?

Geert Wilders koestert de mythe rond zijn persoon, het imago van de roepende in
de woestijn, bevolkt door mohammedanen die in de startblokken staan om de
westerse beschaving te vernietigen. Hij is de doodgewone Hollander die
doperwtjes en worteltjes van Hak en de gehaktbal tot zijn favoriete voedsel
rekent. Die zelf zijn overhemden strijkt. Een matig mens die nauwelijks drinkt
en door  de koffiejuffrouw en de man die de toiletten schoonmaakt  steevast
wordt gegroet, anders dan veel van zijn collega s in de Kamer die hem mijden.

Een man die  dol  is op zijn moeder en uit een  gezellig, doodnormaal en
probleemloos  gezin uit Venlo komt. Die wel  een lastige puber  was met een
grote mond  en die zelfs en keer, hoe Hollands, een stickie rookte. Die is
gehuwd met de Hongaarse Krisztina die hij, uit overwegingen van veiligheid,
verbeten uit de publiciteit houdt. Een eenling die verbaal soms het vlijmscherpe
operatiemes, maar vaker de botte valbijl hanteert.

Een individualist tot in het diepst van zijn ziel, die alléén de PVV belichaamt
en pogingen tot democratisering van zijn beweging beleefd, maar beslist met
wortel en tak uitroeit.

populist

,,Het begrip  partij  zegt hem weinig,   meent Mark Verheijen. ,,Dat zie je
terug in de wijze waarop hij de PVV leidt. Hij beschouwde de VVD destijds als
een  nuttig instrument  - niet meer dan dat. Bovendien ervoer hij veel mensen in
de partij als grijze muizen, volstrekte middelmaat. Daar had hij geen boodschap
aan.  He doesn t suffer fools gladly , zoals ze dat in Engeland zeggen. Dat komt
ook omdat Geert zijn zaken voor elkaar heeft. Hij weet waar hij over praat.

,,Hij nam het woord sharia, de islamitische wet(ten), al in de mond nog voor
iemand er van had gehoord. Hij is op de hoogte van alle stromingen binnen de
islam. Tussen 2000 en 2002 hamerde hij op het gevaar van het radicalisme. Toen
speelde de integratie van allochtonen en het islamitische extremisme nauwelijks
een rol in de politiek. Als je je daar mee bezighield was je een hobbyist. Een
soort chef lege dozen.

Wilders is oprecht bang dat Nederland langzaam maar zeker islamiseert, zegt
Verheijen. ,,Geert vergelijkt de situatie in Nederland en Europa met München
1938, toen de Engelse en Franse premiers Chamberlain en Daladier een politiek
van toegeven aan Hitler volgden. Ook nu staat iedereen er bij en kijkt er naar,
meent hij. Zijn bijna messiaanse missie is die gelatenheid te doorbreken.

,,Ik geloof dat Geert eerlijk is, maar denk dat hij ook beseft dat hij
inhoudelijk niet altijd gelijk heeft. Hij poogt cultureel rechts en
sociaal-economisch links te verenigen. Een mooie combinatie om het volk voor je
te winnen - geen gezeik, iedereen rijk. Maar in de praktijk stoten die twee
elkaar af. Geert weet dat het slecht is voor de dynamiek van de arbeidsmarkt als
je uitkeringen op dit hoge niveau houdt en niets doet aan het ontslagrecht. In
die zin is hij een ware populist.

verbeten

Dat het tamelijk onopvallende VVD-Kamerlid Wilders - alleen zijn gebleekte haar
zorgde voor een cultuurshock binnen de bedaagde liberale fractie van
uitgeschoren nekken en keurige scheidingen - kon uitgroeien tot een machtsfactor
die dit jaar de verkiezingen en de formatie won, zegt volgens Verheijen alles
over Wilders   verbetenheid en doorzettingsvermogen .

Verheijen: ,,Zijn radicalisering is het gevolg van twee zaken. De eerste: de
islam bedelft Nederland. Geert zegt dat hij daarover in de VVD altijd de trom
heeft geroerd, al menen sommige collega s dat dat wel meeviel.

,,Zijn breuk met de VVD is de tweede oorzaak. Jozias van Aartsen, die in 2003
Gerrit Zalm opvolgde als fractievoorzitter en op wie Geert zeer was gesteld,
bood hem alle ruimte met zijn standpunten over islam, allochtonen en integratie.
Geert kreeg daar in de VVD echter niet bepaald de handen voor op elkaar - een
bittere teleurstelling. Hij vond dikwijls dat discussies in de fractie werden
genivelleerd tot een lauwwarm papje. Bovendien was hij intellectueel verliefd op
Ayaan Hirsi Ali. Maar zij kreeg alle aandacht die hij ontbeerde. Ook Geert wilde
erkenning als de man die zei waar het op stond. Dat de VVD hem niet toestond die
rol te spelen maakte hem rancuneus.

Briljant

Verheijen ziet zo voor zich hoe Wilders erbij moet hebben gezeten in de periode
vlak voordat hij de liberale fractie verliet. ,,Als hij gespannen of kwaad is,
beweegt hij zijn tong aan de binnenkant van zijn onderlip en plant hij zijn pen
op de neus. De ellende binnen zijn eigen fractie moet voor hem ondraaglijk zijn
geweest. Hij waant zich soeverein, als een onaantastbare magiër die het allemaal
maar in zijn eentje voor elkaar krijgt. Toch heeft hij zich er fantastisch uit
gered. Excuses maken voor het front van de Kamer - briljant.

rockster

Niet alleen oude, politieke vrienden uit Venlo bewonderen Wilders. Ook in het
buitenland groeit de schare aanhangers. Zoals in New York, waar hij op 11
september een speech houdt tijdens een demonstratie tegen de bouw van een moskee
nabij Ground Zero. Dan is Wilders, die zich in de Nederlandse politiek zo vaak
miskent voelt, in zijn element.

Honderden Amerikaanse aanhangers drommen samen rond een tot podium omgebouwde
vrachtwagen. Daar wordt hij omringd door een batterij beveiligers - rond het met
dranghekken afgezette demonstratiegebied surveilleren honderden agenten. In de
lucht cirkelen politiehelikopters, op de daken loeren scherpschutters.

Wilders wordt toegejuicht als een rockster. Vrouwen dragen shirts met zijn
portret. Een groepje mannen dat allang geen vertrouwen meer heeft in de
vaderlandse politiek, roept Wilders ter plekke uit tot de nieuwe president.
Volgens hen heeft alleen deze Europeaan het lef te zeggen waar het op staat: de
islamisering die de zo felbevochten westerse waarden tot in de diepste vezels
bedreigt.

Een boodschap die ook elders in de wereld aanslaat. In Duitsland en Israël, maar
ook in Zweden en Groot-Brittannië. Met zijn Geert Wilders International Freedom
Alliance (IFA) wil de PVV-leider zijn vleugels internationaal uitslaan.

In augustus 2010 huurt hij de omstreden Vlaamse conservatief Paul Beliën in, die
met zijn uitgebreide netwerk als een soort buitenlandsecretaris aan de zijde van
Wilders gaat opereren.

Maar net als bij zijn (ex)fractiegenoten James Sharpe, Eric Lucassen, Richard de
Mos, Jhim van Bemmel en Marcial Hernandez heeft Wilders een weinig gelukkige
hand van kiezen. Beliën, vooraanstaand lid van het Vlaams Belang waarmee Wilders
niet geassocieerd wenst te worden, heeft het niet op homo- en biseksuelen,
groepen waarvoor de PVV juist opkomt.

Volgens Martin Bosma, rechterhand van Wilders, is de PVV juist bij uitstek een
partij waarop homoseksuelen stemmen.

Terugblik 2010 &mdash; de politicus

LOAD-DATE: December 22, 2010

LANGUAGE: DUTCH; NEDERLANDS

GRAPHIC: lees verder op pagina 10 Ü | Eigenzinnigheid, eigengereidheid en
eigendunk - PVV-leider Geert Wilders heeft lak aan de mores van het politieke
bedrijf. Foto Joost Hoving |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               3 of 102 DOCUMENTS



                              AD/Algemeen Dagblad

                           23 december 2010 donderdag

Geen titel

SECTION: ALGEMEEN DAGBLAD - SERVICE; Blz. 30

LENGTH: 380 woorden


Jan Modaal betaalt ook 19 procent btw

Uitstel duurder concertkaartje (AD 22-12). De Eerste Kamer is het niet eens met
de verhoging van de btw op het luxe kaartje voor de schouwburg. Ja, luxe. Jan
Modaal geeft niet zo gauw een kleine honderd euro uit aan theaterbezoek. Jan
Modaal moet wel het hoge btw-tarief betalen voor al zijn broodnodige
huishoudelijke zaken. Wat zeuren we dan over die hooguit tien euro dat zo n
kaartje duurder wordt?

Bert Hendriks, Burgum.

Politie moet zich schamen voor afpakken collectegeld

Collectegeld kwijt aan politie (AD 22-12). Kan het erger? Politie die 52 euro in
beslag neemt van een 14-jarige jongen omdat er geen vergunning was afgegeven om
geld in te zamelen voor ontwikkelingslanden. Ik ben bereid dit in beslag genomen
geld op tafel te leggen. Ik doe er zelfs 100 procent bij.

Theo Buissink, Groningen.

Maak NS snel staatsbedrijf

Op initiatief van de VVD moest bij de NS het marktdenken zijn intrede doen.
Deskundigen zeiden toen al dat het beter was vitale infrastructuur bij de
overheid te laten. Maar de politiek wist beter. Er zou een NS komen die beter
presteert tegen lagere kosten. Het werd een drama. Dinsdag deed ik tweeënhalf
uur over het traject Leiden - Den Haag. De verzelfstandiging van de NS is een
mislukking. Later we er weer snel een overheidsbedrijf van maken.

Jan Tolsma, Leiden.

Rechter geeft moordenaar Andrea een compliment

Tegen de verkrachter en moordenaar van Andrea Luten was een gevangenisstraf
geëist van achttien jaar. De rechtbank kwam tot een uitspraak van vijftien jaar
(AD 22-12). Henk F. kreeg deze korting omdat hij destijds geen strafblad had,
hij tot het moment van de wurging geen extreem zwaar geweld had gebruikt en de
verkrachting en de wurging zich in korte tijd hadden afgespeeld. F. krijgt
eigenlijk een compliment voor de correcte manier waarop hij de verkrachting en
moord heeft gepleegd. Als blijk van waardering krijgt hij een korting van drie
jaar. Ook wordt de straf niet verlengd met tbs. F. was tijdens zijn daden bij
zijn volle verstand. Eigenlijk een normale jongen die niet te lang uit de
maatschappij mag worden verwijderd. Bij goed gedrag loopt dit lieverdje over een
jaar of tien weer op straat.

K.G. Kooijman, Dordrecht. Kawish Nandpersad moest ruim 50 euro collectegeld bij
de politie inleveren.

LOAD-DATE: December 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               4 of 102 DOCUMENTS



                              AD/Algemeen Dagblad

                           18 december 2010 zaterdag

Geen titel

SECTION: ALGEMEEN DAGBLAD - WEEKEINDE; Blz. 7

LENGTH: 228 woorden


Aristoteles, Plato en Cicero hielden zich al bezig met  hoe het hoort . Ook de
middeleeuwse kloosterregels (beheersing, terughoudendheid) hadden invloed op het
denken over gedrag en wellevendheid. Een van de grondleggers van de etiquette in
ons land was de 16de-eeuwse humanist Erasmus, die de mens vooral zag als sociaal
wezen, deel uitmakend van een culturele omgeving en afhankelijk van een
relatienetwerk. Om daarbinnen goed te kunnen functioneren, was er grote behoefte
aan gemeenschappelijke waarden, kaders en regels. Aan etiquette dus.

Door de adel werd etiquette gezien als een manier om zich te onderscheiden van
het gewone volk.  Ons soort mensen  weet hoe het hoort, zo dacht men. Maar met
de opkomst van de bourgeoisie in de 19de eeuw ontstond een nieuwe sociale
klasse, die de adellijke levensstijl wilde imiteren. Dat was uiteraard niet de
bedoeling en dus verzon de hogere klasse steeds nieuwe regels om maar niet op de
nouveau riche te gaan lijken.

De jaren  60 van de 20ste eeuw was de tijd van individualisering,
informalisering en vrouwenemancipatie, van persoonlijke ontwikkeling en
iedereen is gelijk . Etiquette kreeg een negatieve, want ouderwetse, stijve
bijklank. Voorschriften als  een vrouw mag haar man nooit publiekelijk
tegenspreken  raakten voorgoed in ongenade. Andere, zoals  niet praten met volle
mond , zijn nog altijd even dwingend.

LOAD-DATE: December 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               5 of 102 DOCUMENTS



                              AD/Algemeen Dagblad

                           11 december 2010 zaterdag

Postbodes staken opnieuw: nu om politiek onder druk te zetten

BYLINE: DAVID BREMMER

SECTION: ALGEMEEN DAGBLAD - NIEUWSDIENST; Blz. 3

LENGTH: 306 woorden


den haag   Alle niet-bezorgde post van afgelopen drie dagen moet nog nabezorgd
worden, maar toch gaan postbodes en -sorteerders van TNT woensdag opnieuw
staken. Dat kondigden Abvakbo FNV en CNV Publieke Zaak gistermiddag aan. Volgens
de bonden is de nieuwe actie niet alleen tegen TNT, maar ook nadrukkelijk tegen
politiek Den Haag gericht. Vijf vragen aan Inge Bakker,
bestuurder/onderhandelaar voor CNV Publieke Zaak.

Alweer een staking? Afgelopen drie dagen staakten jullie ook al...

TNT is nog steeds niet over de brug gekomen, bovendien willen we dit keer de
politiek onder druk zetten. Momenteel werken bezorgers bij Sandd en SelektMail
zonder vast contract tegen stukloon. Daar heeft TNT last van. Het bedrijf moet
daardoor meer mensen ontslaan. Wij willen eerlijke concurrentie en een eerlijk
loon voor postbezorgers. Dat gaan wij de Tweede Kamer woensdag duidelijk maken.
Die debatteert dan over de postmarkt.

TNT moet dus eigenlijk blij met jullie zijn?

Op dit punt wel, hoewel ze de nieuwe staking niet zullen waarderen.

Dreigen jullie niet de sympathie van de gewone man te verliezen?

Ik kan me voorstellen dat sommigen misschien denken: is dit nodig? Tijdens onze
staking afgelopen dagen tourden we echter met twee bussen door het land en viel
het me op hoeveel mensen postbodes toeriepen vol te houden.

Kunnen postbodes in plaats van te staken niet oproepen geen postzegels op
brieven te plakken?

Die suggestie krijg ik vaker, maar dat mogen we niet. Dan zouden we oproepen tot
het niet betalen voor diensten. Het is echter een sympathiek idee.

Komt er nog een landelijke manifestatie woensdag?

Jazeker, we gaan met tweeduizend postbodes stampij maken op het Plein voor de
Tweede Kamer. We hopen dan ook politici als minister Kamp van Sociale Zaken en
staatssecretaris Bleker (EZ) naar buiten te krijgen om ons punt te maken.

Inge Bakker.

LOAD-DATE: December 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               6 of 102 DOCUMENTS



                              AD/Algemeen Dagblad

                           11 december 2010 zaterdag

Een depressie doet je seksleven weinig goed

SECTION: ALGEMEEN DAGBLAD - DIAGNOSE; Blz. 25

LENGTH: 543 woorden


n Bram Bakker

is psychiater

Iemand stuurde me pas een persbericht over een proefschrift met de titel  Op
zoek naar diermodellen voor mannelijke seksuele disfuncties.

Ik ga er vanuit dat u, net als ik, vooral geïnteresseerd bent in de voor de mens
relevante bevindingen van dergelijk onderzoek. Wat ratten van seks vinden en hoe
lang ze erover doen, is niet iets waar ik me vaak het hoofd over breek.

Gelukkig bleek men in dit onderzoek, aan de universiteit van Utrecht, vooral de
seksuele problemen van mannen in het achterhoofd te hebben gehouden.

Veel mannen hebben een seksueel probleem: 27 procent komt te snel klaar, en 10
procent heeft erectieproblemen. En dit betreft nog slechts Jan Modaal. Als je
onder gebruikers van antidepressiva gaat kijken, tref je hogere percentages.
Alleen de vroegtijdige zaadlozing wordt juist minder door bepaalde
antidepressiva.

Toch zijn mogelijke seksuele problemen voor de meeste depressieve mannen geen
reden om medicatie te weigeren. Bij een serieuze depressie is er sowieso sprake
van een verminderde interesse in seks en op het moment dat een dokter begint
over bijwerkingen op het seksleven is de reactie vaak:  Daar ben ik helemaal
niet mee bezig, met seks . Als de antidepressiva hun werk doen en de depressie
verbleekt, komt de behoefte aan seks meestal vanzelf terug.

Antidepressiva nemen de zin in seks meestal niet weg, maar als de uitvoering
wordt bemoeilijkt door de medicatie en dit geldt voor de meeste mannen kunnen er
problemen ontstaan. De therapietrouw, toch al een gevoelig punt bij het gebruik
van middelen tegen psychische klachten, komt vervolgens onder druk te staan.
Soms zijn de seksuele bijwerkingen een reden om met medicijnen te stoppen. De
depressie steekt dan niet zelden opnieuw de kop op.

Het is dus van belang dat een arts die antidepressiva voorschrijft, tijd en
aandacht besteedt aan dit onderwerp. In de praktijk gebeurt dit weinig;
misschien omdat seksuele problemen geen criterium meer zijn aan de hand waarvan
de diagnose depressie (mede) gesteld wordt volgens het psychiatrische
classificatiesysteem DSM-IV, dat door vrijwel iedere professional in Nederland
wordt gebruikt. Terwijl de meeste mensen die depressief zijn die problemen wel
hebben. Hierdoor is de ongelukkige situatie ontstaan dat er vaak pas over seks
wordt gesproken op het moment dat er pillen worden gebruikt die er ongunstige
effecten op hebben.

En dan hebben we het nog niet eens over de vrouwen. Ook bij hen is het
klaarkomen een stuk lastiger tijdens gebruik van antidepressiva.

Het is vooral jammer dat veel artsen niet weten hoe ze moeten omgaan met de
seksuele bijwerkingen van antidepressiva. Terwijl er van alles mogelijk is: een
dagje overslaan, een ander antidepressivum met minder bijwerkingen of een
pilletje erbij dat het seksuele functioneren stimuleert.

De onderzoekers uit Utrecht hadden trouwens nog wel iets interessants ontdekt
bij de ratten: het antibioticum clavulaanzuur zorgt ervoor dat de beestjes vaker
klaarkomen dan zonder dit middel. Proseksuele werking, heet dat. Wat deze
bevinding voor de mens betekent, weten we nog niet, maar wellicht moeten mensen
die aan de antidepressiva zitten, hopen op een longontsteking ten gevolge van
het winterweer.

Een pilletje minder of juist een pilletje erbij.

LOAD-DATE: December 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               7 of 102 DOCUMENTS



                              AD/Algemeen Dagblad

                           11 december 2010 zaterdag

Geen titel

SECTION: ALGEMEEN DAGBLAD - WEEKEINDE; Blz. 9

LENGTH: 218 woorden


Michel Roux Jr. is eigenaar van het Londense tweesterrenrestaurant Le Gavroche
en jurylid van het BBC-programma MasterChef: The Professionals.

Roux kreeg zijn opleiding bij Alain Chapel, de driesterrenchef uit Lyon, en
vervulde zijn militaire dienst als kok in het Elysée, het presidentiële paleis
in Parijs. Welke drie adviezen heeft Roux voor de gewone man of vrouw om er tóch
iets aardigs van te maken?

n Tip 1: ,,Maak het niet te ingewikkeld. De hobbykok denkt vaak: als ik maar
veel op het bord doe dan wordt het vanzelf beter. Maar het tegenovergestelde is
waar. Minder is meer."

n Tip 2 ,,Met de beste ingrediënten hoef je het minste te doen. Met een mooie
kip die een fatsoenlijk leven heeft gehad bijvoorbeeld. Je beleeft meer plezier
aan een goed product waarvan je misschien minder kunt kopen, dan aan een
middelmatig product waarvan je veel op je bord schept. Je kunt bijna voor niks
mierzoete melkchocolade kopen, maar van duurdere pure chocolade krijg je een
grotere kick. En je eet er minder van.

n Tip 3 ,,Voorbereiding. Je dacht toch niet dat we bij Le Gavroche alles op
hetzelfde moment deden? Dat moet je thuis ook niet doen. Veel kan een dag van
tevoren worden bereid. Zet abrikozen ingepakt in de alcohol in de koelkast. Zo
kun je een dag later binnen een halfuur een abrikozensouflé maken.

LOAD-DATE: December 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               8 of 102 DOCUMENTS



                              AD/Algemeen Dagblad

                            3 december 2010 vrijdag

Alleen topcrimineel krijgt goedkope topadvocaat

SECTION: ALGEMEEN DAGBLAD - SERVICE; Blz. 26

LENGTH: 947 woorden


sander V.

Sander V. kiest voor advocaat Moszkowicz (AD 1-12) om zijn hoger beroep te
behandelen. Dit zal pro Deo gebeuren. Advocaat Anker heeft het eerste deel van
de zaak behandeld, waarschijnlijk ook pro Deo. Al deze kosten komen grotendeels
voor rekening van de belastingbetaler. Waarom krijgt deze crimineel zo simpel
twee topadvocaten ter beschikking? De gewone burger krijgt met geen mogelijkheid
een topadvocaat pro Deo. Het kantoor van Wim Anker heeft ook nog iemand
vrijgemaakt om de familie van Sander V. te begeleiden. En de familie van Milly
Boele? Daders zijn weer eens belangrijker dan slachtoffers.

Aad Nagtegaal, Slagharen.

Over twaalf jaar weer vrij

Ex-politieman Sander V., de moordenaar van zijn 12-jarig buurmeisje, gaat in
hoger beroep. Hij werd, bijgestaan door drie advocaten, veroordeeld tot achttien
jaar gevangenisstraf en tbs. Maar volgens zijn nieuwe raadsman Moszkowicz moet
die tbs eraf kunnen. Met aftrek voor goed gedrag loopt meneer over twaalf
jaartjes weer op straat. Hier krijg ik dat ijskoude gevoel van.

Machiel Jansen, Leidschendam-Voorburg.

Doe er maar tien jaar bij

Wat een lef heeft Sander V.. Hij wil met Moszkowicz een nieuwe frisse blik op de
zaak krijgen. Laat hij voor zijn daad uitkomen en zijn straf ondergaan en zich
niet verbergen achter drugsgebruik. Ik hoop dat hij er in hoger beroep nog tien
jaar bij krijgt.

I. van der Kraan, Schiedam.

Slachtoffer verdient hulp

Er is een ernstige misdaad gepleegd waar heel het land over praat. En de
verdachte krijgt een gerenommeerde advocaat. Eentje die hij niet kan betalen.
Inmiddels heeft de heer Moszkowicz het stokje overgenomen. Sander V. kan dit nog
steeds niet betalen. Wat blijkt? Het wordt pro Deo gedaan. Dus de
belastingbetaler betaalt mee aan de verdediging van deze dader. Kan het nog
idioter? Als er mensen recht hebben op een gerenommeerde, pro-Deoadvocaat zijn
het de slachtoffers wel. En daar wil ik dan best aan meebetalen.

T. van Baalen, Naaldwijk.

Wat een wereld

Sander V. gaat in hoger beroep. Hij wil een andere advocaat. In wat voor wereld
leven wij? Hoe verschrikkelijk moet dit zijn voor de familie van Milly. Het zou
de redactie sieren als de berichtgeving over meneer V. en zijn advocaat
Moszkowicz voortaan wat minder prominent in de krant komt. Hoe vaak moeten wij
nog naar hun foto s kijken? Plaats bij alle berichten over deze afschuwelijke
zaak een foto van Milly, dan weet iedereen weer waar de prioriteiten moeten
liggen.

M. Kornet, Gouda.

Parlement, verbied dit

Met verbazing las ik dat Sander V. waarschijnlijk pro Deo rechtsbijstand krijgt
van mr. Moszkowicz. Ik vind dit een grof schandaal: Iemand die bewust een mens
heeft vermoord, vraagt en krijgt gratis hulp van één van de beste advocaten die
behoorlijke tarieven rekent. Het lijkt mij dat het parlement dit zou moeten
verbieden. We moeten toch bezuinigen?

H. Draaijer, Purmerend.

Familie Milly betaalt mee

Een seksueel misbruikt en vermoord kind was uit zijn tuin opgegraven, maar het
politiesalaris van de moordenaar werd gewoon doorbetaald. Inmiddels mag die
moordenaar pro Deo één van de duurste strafpleiters van ons land in de arm
nemen. Pro Deo, wat wil zeggen dat de verdediging grotendeels wordt betaald uit
belastinggeld, aldus de slotzin van een artikel uit het AD van 1 december.
Weerzinwekkend: de ene gewetenloze gaat de andere helpen. Het is vooral
weerzinwekkend dat ik, door mijn bijdrage aan belastinggeld, meebetaal aan de
verdediging van een kindermoordenaar. Dat geldt ook voor de nabestaanden van
Milly Boele. Meebetalen aan het hoger beroep van de moordenaar van je kind. Ik
ben mijn  frisse blik  op ons rechtssysteem voorgoed verloren.

Marcel Verspeek, Rotterdam.

Wat een arrogantie

Ik vind het godgeklaagd dat Sander V. Moszkowicz kan kiezen als advocaat. Wat
een arrogantie. Ik vind het sowieso niet kunnen dat deze ex-politieagent een
vrije keus heeft, en zeker niet als dit op kosten gaat van de belastingbetaler.
Moszkowicz vindt het natuurlijk prima: hoe meer belangstelling hoe liever het
hem is.

M. Teunissen, Gorinchem.

Wie kan het mij uitleggen?

In het stuk over Sander V. (AD 1-12) waren er twee zaken die mij bezighielden.
Dat waren de zinnen over de bijstand die de familie van Sander V. krijgt en de
zin waarin verteld werd dat wij als belastingbetalers een dure advocaat betalen
voor deze man. Dat zijn familie bijstand krijgt, vind ik prima. Maar krijgt de
familie van Milly ook hulp? Hoe is het in vredesnaam mogelijk dat wij als
belastingbetalers die dure advocaten voor misdadigers betalen? Is er iemand die
dit kan uitleggen?

L. Vigelius, Barendrecht.

Voor V. is er wel geld

Er is geen geld voor een scanner (AD 29-11) die levens kan redden van
kankerpatiënten. Maar wel wordt van ons belastinggeld Moszkowicz ingeschakeld om
Sander V. in hoger beroep bij te staan. Schandalig, ik heb er geen woorden voor.
Hopelijk leest  de politiek  ook de krant en wordt in elk geval de scanner
aangeschaft. En wat betreft Sander V.: laten we hopen dat het recht zijn loop
zal hebben. En misschien is een donatie van de heer Moszkowicz voor de scanner
een goed idee?

P. Kleinendorst, Barendrecht.

Maar moeilijk te verteren

Hoe is het toch mogelijk dat Sander V. in hoger beroep kan gaan? Voor wat hij
heeft gedaan is zelfs deze straf te laag. Het trieste van de hele zaak is dat
wij als belastingbetalers bijdragen aan de kosten die door de heer Moszkowicz
worden berekend. In wat voor een raar land leven wij? Het is voor de ouders en
familie van het slachtoffer moeilijk te verteren dat de dader straks nog met
strafvermindering wegkomt. Je zou bijna geneigd zijn zelf maatregelen te nemen
in voorkomende gevallen. Van ons fijne rechtssysteem hoef je niets te
verwachten.

J. de Vos, Rotterdam.

LOAD-DATE: December 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                               9 of 102 DOCUMENTS



                              AD/Algemeen Dagblad

                           27 november 2010 zaterdag

De mooiste kiekjes van een aanstaande koning

SECTION: ALGEMEEN DAGBLAD - NIEUWSDIENST; Blz. 10

LENGTH: 223 woorden


DEN HAAG   Klik. Klik Klik. Zijn het er tienduizend? Honderdduizend? Een
miljoen? Van kroonprins Willem-Alexander moeten in schoenendozen, albums en op
harde schijven van computers ontelbare foto s staan.

Als peuter in zwembroek met een schepje in het zand, sneeuwballen gooiend naar
fotografen, verliefd naast Máxima, met een oranje sjaal om bij sportwedstrijden,
serieus kijkend in uniform. Of gewoon in een dorp, op Koninginnedag, lachend
naar een vals zingend plaatselijk kinderkoortje.

Met het oog op een troonswisseling besloot het Algemeen Nederlands Persbureau
(ANP) uit zijn omvangrijke fotoarchief een selectie van foto s van de kroonprins
uit te geven. Het is een beeldkroniek geworden van een koning in wording.
Diverse auteurs, onder wie koningshuiskenners, geven hun visie op
Willem-Alexander. Als kind en vader, toekomstige koning, sportfanaat, roekeloze
student en als  gewone  Nederlander. Van de baby die niet wist dat hij tot grote
dingen geroepen was tot de zelfbewuste inwoner van Wassenaar, die klaar staat om
zijn moeder op te volgen.

Wanneer? Dat weet alleen de bewoonster van Paleis Huis ten Bosch zelf.

Willem-Alexander, kijk op een koning. Uitgeverij Nieuw Amsterdam. Foto's ANP,
Euro 19,95

ISBN: 978 90 468 0914 3

ANP geeft foto s uit van kroonprins Willem-Alexander als kind, puber, vader en
als  gewone  Nederlander

LOAD-DATE: November 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              10 of 102 DOCUMENTS



                              AD/Algemeen Dagblad

                            26 november 2010 vrijdag

De toekomst van de euro staat op het spel

BYLINE: Laura schalkwijk

SECTION: ALGEMEEN DAGBLAD - NIEUWSDIENST; Blz. 8

LENGTH: 952 woorden


ROTTERDAM   Moet de vakantieganger straks weer met drachmes betalen in
Griekenland? Of met escudo's in Portugal? Geluiden om noodlijdende landen uit de
euro te gooien of om er zelf uit te stappen, zwellen aan. Stel dat de euro zelfs
helemaal verdwijnt, wat dan? Dan wacht Europa de grootste crisis aller tijden,
met onvoorspelbare gevolgen. We kunnen dan wellicht niet eens meer op vakantie
gaan.

De toekomst van de euro staat op het spel, zegt de Duitse minister van Financiën
hardop. Pardon?

Eindelijk rekenden we niet meer alle aankopen om naar de oude, vertrouwde
guldens. Eindelijk waren we gewend geraakt aan de euro. En wat een succesvolle
munt was het, stelde de Europese Centrale Bank nog in het voorjaar van 2009.
Bovendien, we konden niet meer terug. Toch?

Niks is onmogelijk, blijkt nu. Het noodlijdende Griekenland, Portugal en Ierland
staan op de nominatie uit de eurozone te stappen. Een Britse econoom stelde het
vorige week voor.

,,Hun staatsschulden lopen zo hard op, dat ze niet meer aan hun
betalingsverplichtingen kunnen doen. Dit is de minst schadelijke optie.

In mei riep PVV-leider Geert Wilders op zelf uit de euro te stappen, vanwege
Griekenland. ,,Het gaat ons veel geld kosten en het is de vraag of we daar nog
wat van terugzien. We kunnen Griekenland misschien niet dwingen, maar we kunnen
er wel zelf uitstappen,   zei hij toen.

So what, denkt de mens op straat misschien. Wat als Griekenland teruggaat naar
de oude drachme? En kunnen we niet gewoon weer terug naar de gulden?

Nee, zeggen de economen. Dat zou desastreuze gevolgen hebben. Onderzoekers van
de ING schetsen twee scenario s. De eerste is een milde variant: Wat als één
land, neem Griekenland, uit de euro stapt? Allerlei beleggers van buitenlandse
pensioenfondsen, verzekeraars en banken verkeren dan in onzekerheid. Zij dachten
redelijk veilig te hebben belegd in Griekse staatsleningen. Maar hoeveel zijn
die nog waard in de oude Griekse drachmes?

,,Dat antwoord zullen ze niet afwachten,   zegt econoom Maarten Leen van de ING.
,,Als Griekenland aankondigt te zullen terugkeren naar de drachme, dumpen ze die
obligaties. Met het verlies als gevolg.

Ook in Nederland zullen we dat verlies merken, aangezien financiële instellingen
in Europa sinds negen jaar euro zo met elkaar zijn verweven.

,,Nederlanders die intensief handel drijven met Griekenland, zullen rekening
moeten houden met schommelingen in de verschillende valuta,   zegt Heertje.
,,Het wordt weer moeilijker om prijzen te vergelijken voor de in- en verkoop.
Maar de gevolgen voor de gewone man zullen beperkt blijven. Die zal voor een
vakantie naar Griekenland geld moeten inwisselen voor drachmes. Dat zal niet
onoverkomelijk zijn.

Maar als één land over de dam is, volgen er meer, denken economen Heertje en
Leen.

Hoe meer landen teruggaan naar hun oude munt, hoe groter de verliezen zijn voor
die banken, pensioenfondsen en verzekeraars. Die willen dan allemaal af van hun
obligaties in die landen. Leen: ,,Dan krijg je een kredietcrisis in het
kwadraat. De economie krimpt, de werkloosheid stijgt, de huizenmarkt daalt, je
krijgt een run op banken van spaarders die hun geld weghalen, enzovoort.

,,En,   zegt Heertje, ,,Alle activiteiten zullen worden stilgelegd. Iedereen is
onzeker. Mensen geven minder uit. Banken verstrekken minder snel een lening.
Iedereen wacht af.

Wat als de euro helemaal verdwijnt, zoals het extreme ING-scenario schetst?
,,Dan wacht Europa de grootste crisis aller tijden,   zegt macro-econoom Leen.
,,Tijdens deze crisis hadden we een krimp van drie procent en deze was de ergste
vergelijkbaar met die van de jaren dertig. Maar als alle landen teruggaan naar
hun oude munt, voorspellen we een krimp van tien procent, misschien wel meer. En
wat dat voor gevolgen heeft? Dat is niet te voorspellen. We kunnen dan wellicht
niet meer op vakantie gaan naar Griekenland, omdat we werkloos zijn en een
torenhoge schuld hebben.

Arnold Heertje denkt ook aan de politieke gevolgen. Als de euro verdwijnt, hoe
moet het dan met de Europese Unie? ,,Dan wordt alles wat we na de oorlog hebben
opgebouwd ongedaan gemaakt. Dat is ondenkbaar. Juist in een crisis heeft het
Europese stelsel zich bewezen. We hebben allemaal samengewerkt om deze te
bezweren. Dat is veel effectiever. Kijk naar Amerika. Als daar alle staten ook
nog eens hun eigen zegje zouden willen doen, dan kun je geen besluiten nemen.
Men realiseert zich onvoldoende de voordelen van Europa.

Wat te doen? Europa moet leren van de fouten. Een munt, één economie, was de
gedachte achter de euro. Al die verschillende economieën van de landen zouden
wel naar elkaar toegroeien. Maar Griekenland en Portugal zijn het bewijs dat het
niet is gelukt. ,,Die overheden hebben te veel schulden gemaakt, ze hebben niet
genoeg hun economieën hervormd, ze hebben nooit meegedaan met de wereldhandel.
Bij Ierland ligt de oorzaak vooral bij de banken en de huizenmarkt.

Hoe oneerlijk het ook klinkt voor de Hollandse belastingbetaler, we zullen
moeten meebetalen om al die noodlijdende landen overeind te houden. ,,We moeten
alles op alles zetten om de rampscenario s te voorkomen, om iedereen binnen de
euro te houden,   benadrukt Leen.

Het bestaande Europese vangnet van 750 miljard euro zou daaraan moeten voldoen.
,,Zo niet,   zegt Heertje, ,,dan moeten we bijleggen. Of het dan ooit nog
goedkomt met Portugal en Griekenland? Ja. Ik geef toe, ik ben een optimist.

stel dat de munt helemaal verdwijnt,dan &discReturn;krijgen we de grootste
crisis aller tijden

griekenland

Als de euro verdwijnt, wordt alles wat we na de oorlog hebben opgebouwd ongedaan
gemaakt. Ondenkbaar. Arnold Heertje

We moeten alles op alles zetten om iedereen binnen de euro te houden. Maarten
Leen

LOAD-DATE: November 25, 2010

LANGUAGE: DUTCH; NEDERLANDS

GRAPHIC: Na Griekenland heeft nu ook Ierland de EU om financiële hulp gevraagd.
De Ierse overheid is al fors aan het bezuinigen geslagen, tot woede van de
bevolking. De werkloosheid in het land is groot. | foto EPA/PAUL MCERLANE |
Griekenland was het eerste land dat overeind werd gehouden door de EU. Maar de
Grieken moesten de financiën door bezuinigingen op orde brengen. Tot woede van
de burgers die blijven demonstreren. | foto AFP/Louisa Gouliamaki | Is Portugal
het volgende land dat door Europa van de financiële ondergang moet worden gered?
Ook dit Zuid-Europese land zit financieel in zwaar weer. Afgelopen week legde
een staking het land lam. | foto AFP PHOTO/FRANCISCO LEONG |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              11 of 102 DOCUMENTS



                              AD/Algemeen Dagblad

                           24 november 2010 woensdag

Chefkok Pfaff

SECTION: ALGEMEEN DAGBLAD - NIEUWSBUDGET; Blz. 9

LENGTH: 475 woorden


24 NOVEMBER

BIJ München - straubing

DE SHOOT-OUTS

JARIG

Zeer gewild zijn ze in Catalonië, de  caganer -figuurtjes van keramiek die elk
jaar voor de kerstdagen op de markt komen. Poepende beroemdheden als Ba-rack
Obama of de paus, het symboliseert dat iedereen (op sommige momenten) gelijk is.
Maar ook zouden de beeldjes, die voor zes tot vijftien euro worden verkocht,
geluk brengen. In dit geval, met Cristiano Ronaldo op zijn hurken, is er
helemaal een dubbele lading. In dit deel van Span-je ziet men de spelers van
Real Madrid graag in een compromitterende pose.

Ronaldo op zijn hurken

,,Ik kan niet zeggen dat ik veel plezier met hem heb, of een bijzondere relatie.
Ik doe mijn werk, hij doet het zijne.

Voetballer Frank Ribéry (foto) in Bild over zijn trainer bij Bayern München,
Louis van Gaal.

,,Ik doe mijn best om weer fit te worden, maar als de trainer steeds slecht over
me praat, en me steeds weer naar beneden haalt, wordt het lastig. Ik heb zijn
hulp en vertrouwen nodig.

Nogmaals Ribéry. Van Gaal vindt dat de geblesseerde Fransman te weinig inzet en
betrokkenheid toont.

,,Ik rust wel uit als ik eenmaal dood ben.

Bryan Ruiz van FC Twente in de Volkskrant. Hij klaagt niet over blessures of
overbelasting.

,,Ik hoor gewoon bij Jan met de pet, ik hoor bij iedereen.

Ex-marathonschaatser Erik Hul-zebosch op Radio 2. De nr. 2 van de laatste
Elfstedentocht is net als winnaar Henk Angenent uitgeloot voor de eerstkomende
editie.

,,Geest en lichaam waren al op vakantie.

Judoka Guillaume Elmont via Twitter. Hij verloor bij de GP in Abu Dhabi in de
eerste ronde.

,, Waar twitter je dan over? ,   vraagt de chef d'equipe. Gewoon, over grappige
dingen. Maak ik elke dag wel mee  Yiehaaa.

Zwemster Ranomi Kromowidjojo via Twitter. Ze doet vanaf morgen mee aan de EK in
Eindhoven.

QUOTES

Oud-keeper Jean-Marie Pfaff is niet alleen succesvol als acteur in zijn
realitysoap, hij is ook een uitmuntende kok. Pfaff won voor de Duitse tv een
kookwedstrijd voor sterren. De oud-doelman van de Rode Duivels maakte lamsvlees
met boontjes en als toetje pannenkoeken met ijs.

FOTO VAN DE DAG

Oscar Robertson (basketbal, 72)

Hans Westerhof (voetbal, 62)

Eamonn Coghlan (atletiek, 58)

Ian Botham (cricket, 55)

Hendrie Krüzen (voetbal, 46)

Félix Cárdenas (wielrennen, 38)

Kwame Quansah (voetbal, 28)

André Bahia (voetbal, 27)

Muslu Nalbantoglu (voetbal, 27)

Remco Olde Heuvel (schaatsen, 27)

Maria Riesch (alpineskiën, 26) Jeremain Lens (voetbal, 23)

Voor de ijshockeyfans in München werd het een latertje, maar ze kregen er een
wereldrecord voor. Na de 4-4 bij München - Straubing hadden de teams er 42
shoot-outs voor nodig om een winnaar aan te wijzen. Ruim meer dan het oude
wereldrecord van 30 dat New York en Washington ooit vestigden. Dimitri Pätzold,
doelman van de Straubing Tigers (foto), werd de held. Hij stopte zeventien
shoot-outs, waaronder de beslissende.

LOAD-DATE: November 24, 2010

LANGUAGE: DUTCH; NEDERLANDS

GRAPHIC: FOTO AFP |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              12 of 102 DOCUMENTS



                              AD/Algemeen Dagblad

                            22 november 2010 maandag

Cultuur wordt door hogere prijzen  rechts als de neten

BYLINE: STEFAN RAATGEVER

SECTION: ALGEMEEN DAGBLAD - NIEUWSDIENST; Blz. 9

LENGTH: 536 woorden


ROTTERDAM   Tienduizenden mensen protesteerden dit weekend luid tegen de
bezuinigingen in de cultuursector. Vanavond is er een nieuwe schreeuw voor
cultuur in de Heineken Music Hall.

Op initiatief van cabaretier Freek de Jonge staan onder anderen Brigitte
Kaandorp, Acda & De Munnik, Waylon en het Metropole Orkest op het podium.
,,Ongelooflijk belangrijk om op te staan tegen de plannen van het kabinet!
vindt televisietenor Ernst Daniël Smid, die ook deelneemt aan de actie Leve de
beschaving.

Het afgelopen weekend waren al 100.000 mensen op de been bij manifestaties in
zeventig steden. Die op het Leidseplein in Amsterdam trok zaterdag de meeste
bezoekers: 20.000. Zij juichten toen VVD-coryfee Frits Bolkestein riep dat er
juist méér geld naar cultuur en kunst moet gaan, maar keken elkaar aan toen hij
vervolgens riep dat dit geld van Ontwikkelingshulp zou moeten komen.

Vanavond moet het in de HMH tot een climax komen van de drie actieweken tegen de
bezuinigingen in de kunstsector en de verhoging van de btw op kaartjes voor
podiumkunsten zoals concerten, toneel en musicals. ,,Hoe langer ik er over
nadenk, hoe kwader ik word,   illustreert tenor Smid de reden van zijn deelname.
,,Ik word over drie weken voor het eerst opa. Ik hoop dat er voor mijn kleinkind
nog wat cultuur over is als hij groot is.

Smid vindt het  volstrekt logisch  dat ook de cultuursector  zijn steentje
bijdraagt in economisch moeilijke tijden . Maar door bezuinigingen én de
btw-verhoging wordt de Nederlandse cultuur volgens hem  dubbel gepakt .
,,Kaartjes worden veel duurder, terwijl er minder geld komt om voorstelling te
maken. Vooral het gemak waarmee dit is besloten, verbaast me. Vooral van het CDA
en de VVD verwacht je toch dat die het belang van cultuur hebben ingebed in hun
principes.

Het stoort de presentator van het TROS-programma Una Voce Particolare dat kunst
en cultuur worden afgeschilderd als  linkse hobby . ,,Waarom is cultuur, waarin
de identiteit van je land besloten ligt, links? Bovendien: dankzij de
prijsverhogingen wordt het zo rechts als de neten. Kijk, ik verdien goed en kan
een kaartje voor klassieke muziek van 60 of 70 euro betalen. Maar juist voor de
onderlaag moet je cultuur bereikbaar houden. Zo wordt het veronderstelde
elitaire karakter alleen maar versterkt.

Maar hebben doorsnee-Nederlanders Henk en Ingrid en hun kennissenkring wel
behoefte aan beeldende kunst, klassieke muziek of toneel? ,,Juist wel!   denkt
Smid. ,,Je moet ze ook proberen te begeleiden bij het vormen van hun mening.
Misschien is cultuur geen eerste levensbehoefte, maar op geestelijk gebied geldt
dat wel.

Als er gekort moet worden op de kunst, stelt Smid voor die besparing in de
organisatie te zoeken. ,,Vergelijk het met een voetbalclub. Als die zijn beste
spelers verkoopt, stort de boel in. Maar in de structuur kun je ingrijpen zonder
grote schade. Er zijn in een klein land als Nederland bijvoorbeeld vijftien
conservatoria. Dat kan effectiever.

Voor Leve de beschaving zijn nog kaarten te koop via
www.stopculturelekaalslag.nl. Het evenement wordt live uitgezonden op Nederland
2 vanaf 20.25 uur. Freek de Jonge en Giel Beelen presenteren de avond.

Schreeuw tegen bezuiniging uit honderdduizend kelen

LOAD-DATE: November 22, 2010

LANGUAGE: DUTCH; NEDERLANDS

GRAPHIC: De schreeuw om cultuur lijkt bij sommigen letterlijk uit de tenen te
komen. Dit is het protest in Utrecht. Inzet: Ernst Daniël Smid. foto Jeroen
Jumelet |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              13 of 102 DOCUMENTS



                              AD/Algemeen Dagblad

                            19 november 2010 vrijdag

SP: megafraudeurs moeten altijd voor de rechter komen

BYLINE: paul van der zanden

SECTION: ALGEMEEN DAGBLAD - NIEUWSDIENST; Blz. 8

LENGTH: 156 woorden


den haag   Het Openbaar Ministerie (OM) mag verdachten in grote fraudezaken niet
meer laten wegkomen met een schikking. Witteboordencriminelen die miljoenen euro
s verduisteren, moeten altijd voor de rechter worden gebracht.

Dat eist de SP in de Tweede Kamer. De socialisten zullen minister Ivo Opstelten
(Veiligheid en Justitie) oproepen een einde te maken aan schikkingen voor
megafraudes. ,,Iedereen vindt frauderen en sjoemelen verschrikkelijk,   zegt
Kamerlid Sharon Gesthuizen. ,,Maar criminelen die miljoenen achterover drukken,
krijgen gewoon de kans om hun strafzaak af te kopen. En dat terwijl de gewone
man hard wordt aangepakt voor alles wat lijkt op belastingontduiking of
uitkeringsfraude. Dat is klassenjustitie.

De SP kan het niet verkroppen dat rijke zakenmannen de afgelopen maanden
strafvervolging wisten te voorkomen door een deal te sluiten. Zoals
schoonheidsdokter Robert Schoemacher en vastgoedhandelaar Harry Hilders.

LOAD-DATE: November 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              14 of 102 DOCUMENTS



                              AD/Algemeen Dagblad

                           18 november 2010 donderdag

Waarom heeft een Kamerlid geen proeftijd?

SECTION: ALGEMEEN DAGBLAD - SERVICE; Blz. 30

LENGTH: 304 woorden


Heksenjacht van links

Je kon erop wachten. Links heeft haar heksenjacht ingezet. Het wroeten in het
verleden van PVV ers is begonnen. Als hongerige wolven stort de linkse
regentenkliek zich op de club van Wilders, wetende en gesteund door het geval
Lucassen, dat de PVV snel in een houdgreep ligt als gevolg van een krappe
meerderheid in de Kamer. Wilders, hou je rug recht en zorg ervoor dat die rode
gedoogkliek het nooit meer voor het zeggen krijgt.

A. Smit, Rotterdam.

Opgeblazen kwestie

De kwestie Lucassen wordt uiteraard weer zoveel mogelijk opgeblazen. Er zijn nog
wel meer partijen die zich voor hun verleden mogen schamen. Hoe fout Lucassen
ook is geweest, dit is de beste oplossing. Anders krijgt zo n Kamerlid wachtgeld
en nu kan hij nog laten zien dat hij er alles aan zal doen dit te herstellen.

K. van den Berg, Rotterdam.

Dit is aard van PVV

Het ligt niet aan Eric Lucassen, het ligt aan de aard van een partij als de PVV.
De arrogante minachting jegens zijn medemens die Geert Wilders tentoonspreidt,
trekt gelijkgezinden aan. Mensen die er niet tegenop zien om anderen te
bedriegen, te bedreigen en te beliegen.

Natuurlijk houdt premier Rutte de PVV de hand boven het hoofd. Wie de gewone man
in de straat financieel probeert uit te knijpen en de graaiers wil beschermen,
heeft immers weinig compassie met zijn medemens.

W. van Bockom Maas.

Stel proeftijd in

Wat ik mis in de opinies over het Lucassen-debacle is dat de regelgeving niet
deugt. Een niet-rechtschapen, dus onfatsoenlijk en derhalve onbekwaam Kamerlid
moet te allen tijde zijn zetel inleveren en uit de kamer worden verwijderd
zonder wachtgeld. Zo iemand is niet in staat de partijfilosofie uit te dragen en
heeft niet het recht om het volk te vertegenwoordigen. Ook niet als
eenmanspartij. Waarom geldt hier geen proeftijd?

A. van  t Hoff, Heukelum.

LUCASSEN

LOAD-DATE: November 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              15 of 102 DOCUMENTS



                              AD/Algemeen Dagblad

                            15 november 2010 maandag

Zelfs topkok Jonnie Boer zweet peentjes voor de nieuwe Lekker

SECTION: ALGEMEEN DAGBLAD - NIEUWSDIENST; Blz. 11

LENGTH: 491 woorden


De wereldberoemde topkok uit Zwolle neemt zich elk jaar voor niet gestrest te
zijn, maar de kriebels blijven. ,,Je weet dat restaurantgidsen een belangrijk
deel van je omzet bepalen. Het zijn er alleen steeds meer  doodmoe word ik
ervan.

Hopelijk wordt de eigenaar/kok van De Librije rustig van zijn eetbare joint.
Vorig weekeinde presenteerde hij deze nieuwe vinding aan een congres van Spaanse
topkoks: ,,Ze werden gek. Ferran Adrià van el Bulli zei alleen maar:
Fantastico, fantastico . Sommigen durfden  m zelfs niet te eten!

Volgens de driesterrenkok, die tachtig voorgerolde stickies door de douane wist
te  smokkelen , hoeft niemand angstig te zijn. De joints die gasten in zijn
restaurant krijgen voorgeschoteld heel onschuldig, in een Delftsblauw klompje
bevatten geen hallucinerende stoffen. ,,Maar je zult ze niet gauw vergeten. Er
zit hennepolie in, hennepzaad, chocolade, citroen en verse munt. Ik probeer
altijd iets humoristisch in een menu te verwerken. Best geinig, toch?

Net als Jonnie zullen ook andere chefs peentjes zweten bij de presentatie van de
Lekker 2011. De échte hoofdprijzen worden volgende week dinsdag uitgereikt als
de nieuwe Michelingids uitkomt. Maar de gids voor  de gewone man , zoals de
Lekker wordt genoemd, heeft de hoogste oplage in ons land. Aan boord van het
voormalige vlaggenschip van de Holland Amerika Lijn, de Rotterdam, horen de
verzamelde koks vanmiddag wie de  awards  krijgen en wie buiten de boot vallen.

Moshik Roth van  t Brouwerskolkje in het Noord-Hollandse Overveen, naar verluidt
de hoogste stijger, heeft een  dubbel gevoel : ,,Vorig jaar kwamen we in de
top-100 van beste restaurants binnen op 76. Dat werd tijd. We hebben al twee
jaar twee Michelinsterren en een hoge notering in de Gault Millau-gids.

Toch is de grote vriendelijke reus, die bekend staat om zijn spectaculaire
kooktechnieken, blij met de late erkenning. ,,Je kunt zeggen: het interesseert
me niet. Maar commercieel gezien is het heel prettig om op een goede plek te
staan in de Lekker. Zeker in deze, voor de gastronomie, mindere tijden.

Bekend is inmiddels dat Le Défi in het Noord-Brabantse Sprang-Capelle en La
Trinité in het Zeeuwse Sluis een hoge notering krijgen in de 33ste editie. Maar
de meeste aandacht gaat uit naar de top-10, met twee nieuwe restaurants, en naar
Jonnie Boer en Sergio Herman die regelmatig stuivertje wisselen. Boer heeft een
horeca-imperium in Zwolle met drie restaurants, een hotel en een winkel. Zeeuwse
Sergio opende een eigen  guesthouse  en een  strandtent  in Cadzand-Bad, een
ultrahip restaurant waar je maanden van tevoren moet reserveren. Jonnie: ,,Geef
mij maar Michelin, dan hoor je gewoon per e-mail of je het goed hebt gedaan of
niet.

Topkok Jonnie Boer (rechts) krijgt de zenuwen van al die restaurantgidsen en
komt even tot rust met een door hemzelf bedachte eetbare - volstrekt onschuldige
- joint. foto rob voss

Restaurantgids voor de  gewone lekkerbek  komt vandaag uit

LOAD-DATE: November 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              16 of 102 DOCUMENTS



                              AD/Algemeen Dagblad

                           13 november 2010 zaterdag

Geen titel

SECTION: ALGEMEEN DAGBLAD - NIEUWSDIENST; Blz. 10

LENGTH: 223 woorden


Chocola is straks zo duur als kaviaar

rotterdam   Een lekkere chocoladereep is over twintig jaar net zo duur als
kaviaar. Dat zeggen Britse onderzoekers van de Cocoa Research Association. John
Mason, die aan het hoofd van een grote milieuorganisatie in Ghana staat: ,,Zoals
het er nu uitziet, wordt chocola straks zeldzaam en duur, niet te betalen voor
Jan Modaal.   Volgens de onderzoekers van de cacao-waakhond CRA zal een
combinatie van bodemerosie en slecht betaalde cacaoboeren ertoe leiden dat een
reep straks zeker zeven euro kost.

Gratis in chic hotel dankzij spoorlawaai

utrecht   Dertig Utrechtse gezinnen logeren dit weekeinde op kosten van ProRail
en aannemer Strukton in een viersterrenhotel met zwembad en sauna omdat voor hun
deur de komende nachten met veel lawaai aan het spoor wordt gewerkt. Bewoner
Erik Mans is blij: ,,We hebben voor zaterdagavond met de straat de bowlingbaan
al afgehuurd. Dat wordt lachen.

CDA-leider nog maar acht jaar aan het roer

den haag   De toekomstige leider van het CDA mag nog maximaal acht jaar aan het
roer staan, daarna moet hij plaatsmaken voor een nieuw gezicht. Dat adviseert
een commissie onder leiding van de Limburgse commissaris van de koningin
Frissen. ,,De wereld wordt steeds vlugger,   zegt voorzitter Frissen. ,,Daardoor
verstrijkt de houdbaarheidsdatum van leiders ook sneller.

LOAD-DATE: November 13, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              17 of 102 DOCUMENTS



                              AD/Algemeen Dagblad

                            30 oktober 2010 zaterdag

Is de bieb nu ook al een linkse hobby?

SECTION: ALGEMEEN DAGBLAD - GELD; Blz. 16

LENGTH: 323 woorden


Het was mijn eerste, wat verdere fietstocht. Naar de kleuterschool ging ik nog
met de step, die in een  steppenrek  kon staan. Als 6-jarige fietste ik op mijn
witte Pietje Pellefiets naar de bibliotheek. Die was gevestigd in een naburig
dorp in een Villa Kakelbont-achtig pand. De kinderboeken stonden op de derde
verdieping. Het was een paradijs, die overvloed aan boeken. De bibliothecaresse
hielp je als je een werkstuk moest maken. Ze dacht mee en had een knipselarchief
waar afbeeldingen op onderwerp werden bewaard. De plaatjes waren door de dames
uit afgeschreven tijdschriften of boeken geknipt. De mooiste kleurenfoto s om
bij je werkstuk te plakken.

Toen wij begin jaren  90 als gezin met jonge kinderen verhuisden, bleek tot mijn
grote tevredenheid dat er op loopafstand van ons nieuwe huis een bibliotheek
was. Met de jongste in de kinderwagen gingen wij erheen. Meestal op woensdag,
want dan werden de kleinsten voorgelezen. Of ze gingen knutselen. Het was
jarenlang een gratis clubje voor ze. Nog steeds is de bibliotheek voor kinderen
onder de 14 jaar in de meeste plaatsen gratis. Zullen onze jongens de traditie
voortzetten en later met hun kleintjes lekker naar de bieb gaan?

Dat is de vraag. Een kwart van de filialen gaat in de komende jaren dicht. Meer
dan 90 procent van de bibliotheken krijgt te maken met bezuinigingen. Nou, dat
begint goed met die nieuwe regering. Worden die fijne bibliotheken nu ook al
weggezet als linkse hobby?

Ze bedienen juist de gewone man/vrouw, kinderen en ouderen. Oud, jong, arm,
rijk, autoch- en allochtoon: zes miljoen Nederlanders zijn lid en bezoeken de
bieb elk jaar zo n 100 miljoen keer.

Daar kun je honderdduizend boeken lenen voor de prijs van één boek. Romans, maar
ook informatieve boeken over besparen bijvoorbeeld. Je kunt er tijdschriften,
opiniebladen en kranten lezen, vaak onder het genot van een gratis kopje koffie.
Zullen we bij wijze van actie zoveel mogelijk leden werven?

LOAD-DATE: October 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              18 of 102 DOCUMENTS



                              AD/Algemeen Dagblad

                            27 oktober 2010 woensdag

Brard helpt prinsen vrouw te zoeken

SECTION: ALGEMEEN DAGBLAD - MEDIA; Blz. 29

LENGTH: 105 woorden


SBS 6 komt vanaf zaterdag 13 november met Prins Zoekt Vrouw, dat vorig najaar
met behoorlijk succes al op de zender te zien was. Waar de eerste serie nog een
documentairereeks zonder presentator was, is het nu de eer aan Patty Brard om
zich als boegbeeld aan Prins Zoekt Vrouw te verbinden. SBS 6 heeft bovendien
zijn drie prinsen van dit tweede seizoen bekendgemaakt: Prins Mwenda uit Zambia,
Prins Max uit Duitsland en Prins Salauddin uit India. Net als in het vorige
seizoen verhullen de prinsen hun komaf. Ze gaan tijdelijk incognito door het
leven en krijgen een baan als gewone burger. Patty Brard zal ze regelmatig
bezoeken.

LOAD-DATE: October 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              19 of 102 DOCUMENTS



                              AD/Algemeen Dagblad

                            26 oktober 2010 dinsdag

Geen titel

SECTION: ALGEMEEN DAGBLAD - NIEUWSDIENST; Blz. 6

LENGTH: 337 woorden


q

w

SLUITING BIBLIOTHEKEN is BUITEN IEDERE ORDE VAN BESCHAVING

COLUMN

jacobine

geel

En nu moet het afgelopen zijn. Het trappen tegen een linkse hobby als
ontwikkelingssamenwerking is van een ridicule eenzijdigheid. Maar dat neemt niet
weg dat de besteding van ontwikkelingsgelden van tijd tot tijd stevige discussie
vraagt en verdient. Het sarren van de linkse elite, die met hun onterecht
verdiende bonussen blijkbaar niks beters weten te doen dan gesubsidieerde
kunstvoorstellingen bezoeken, getuigt van een angstaanjagend beperkte kijk op
kunst. Maar daagt in ieder geval uit tot een gesprek over hoe het dan wel zit.

Buiten iedere orde van beschaving is de dreigende sluiting van zo ongeveer een
derde van alle bibliotheken als gevolg van gemeentelijke bezuinigingen.
Bibliotheken. Instellingen die niets elitairs hebben. Ze zijn, integendeel,
bedoeld voor Henk en Ingrid, voor Achmed en Fatima.

Misschien hebben zij niet het inkomen om boeken en dvd s te kopen, maar ze
willen wel van hun inhoud kennisnemen.

Het argument dat je alles wat je in de bibliotheek kunt vinden tegenwoordig ook
van het internet kunt plukken schiet tekort. Of is op zijn best een aansporing
om als bibliotheek ook internetbezoek (beter) te faciliteren. Een bibliotheek is
de huiskamer waar je kunt lezen als dat thuis om wat voor reden dan ook niet
lukt. Is een ontmoetingsplek voor schrijvers en publiek. Is de perfecte locatie
voor debat over wat ons als mondige burgers bezighoudt. En is de poort naar onze
geschiedenis en de toegang tot onze identiteit.

Wie Henk en Ingrid wil bedienen, moet bibliotheken niet sluiten maar verbeteren.
Wie integratie een zorg is, geeft bibliotheken een spilfunctie.

Maar wat je, in deze tijd van bezuinigingen en kaalslag op zo ongeveer alle
terreinen, zeker niet kunt verdedigen is het sluiten van een derde van alle
bibliotheken.

PVV en PvdA: sla de handen ineen. Dit is nu eindelijk een strijd waarin jullie
gezamenlijk kunnen en moeten optrekken. Richt een actiegroep op, en benoem
prinses Laurentien tot voorzitter.

LOAD-DATE: October 26, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              20 of 102 DOCUMENTS



                              AD/Algemeen Dagblad

                            23 oktober 2010 zaterdag

Bezuinigingen cultuur raken vooral kinderen

BYLINE: tonny van der mee

SECTION: ALGEMEEN DAGBLAD - NIEUWSDIENST; Blz. 12

LENGTH: 1132 woorden


BERKELLAND/MAASTRICHT  Het nieuwe kabinet legt een bom onder de kunst- en
cultuursector. Draconische bezuinigingen bedreigen het voortbestaan van kleine
theaters, muziekscholen en bibliotheken, en daarmee de
ontwikkelingsmogelijkheden van kinderen uit gewone gezinnen. Wordt cultuur een
elitaire aangelegenheid?

"

Waarvoor ik het nog doe? Het plezier en de vreugde van de kinderen. Maak dat
niet kapot. Ruben Komkommer

voortbestaan muziekscholen, bibliotheken en kleine theaters bedreigd

Al 35 jaar stopt Ruben Komkommer zijn ziel en zaligheid in het vermaken van
kinderen. Nu twijfelt de 57-jarige theatermaker en poppenspeler uit Maastricht
ernstig over zijn toekomst. ,,Ik hou mijn hart vast,   zegt hij over de
bezuinigingen. ,,Ik heb een vrij beroep, ben zelfstandig ondernemer en weet niet
wat mij te wachten staat omdat ik totaal geen bescherming of zekerheid heb. Als
eenling sta je machteloos.   Komkommer treedt op bij kinderfeestjes,
evenementen, op pleinen en in theaters. Tijden zijn veranderd. De
publieksaantallen lopen terug en de telefoon staat niet roodgloeiend. Hij houdt
de prijzen zo laag mogelijk (6,50 per kaartje).

Als het kabinet de BTW op toegangskaarten straks verhoogt van 6 naar 19 procent,
kan Komkommer zijn poppenkast wel inpakken. ,,Een prijsverhoging durf ik niet
aan. Dan komen er minder mensen. Dat heb ik eerder gemerkt. Ik ga zoveel
mogelijk uit van het budget van een gemiddeld gezin.   Dus doet hij meestal veel
voor te weinig geld. Hij heeft geen keus, het is zijn broodwinning. ,,Ik kom dit
jaar op 60 boekingen. Dat waren er vroeger 180.

De concurrentie van amateurtheatermakers en hobbyisten die zwart werken of
extreem lage prijzen rekenen, is moordend. ,,Als ik dan hoor wat de regering nu
allemaal doet, dan ik wel janken. Wij zijn degenen die op kinderfeestjes vreugde
komen brengen. Dat doe ik met liefde en plezier. Een maatschappij zonder kunst
en cultuur is een emotionele leegte.

Kaalslag dreigt. De brancheorganisaties vinden de 200 miljoen euro die het
kabinet op kunst en cultuur bezuinigt  buitenproportioneel  en  ondoordacht .
,,Dat is desastreus voor de culturele infrastructuur,   zegt Iris Daalder van de
Associatie voor Podiumkunsten. ,,Kijk hoe je in de hele sector efficiënter kunt
werken, maar dwing dit niet af door bezuinigingen.

Het gaat niet louter om de grote, (inter)nationaal gerenommeerde orkesten,
theater- en dansgezelschappen. Gemeenten en provincies snijden vooruitlopend op
teruglopende inkomsten van het Rijk al flink in lokale cultuurinstellingen. Ze
draaien de geldkraan naar kleine theaters, muziekscholen en bibliotheken dicht.
Marianne Versteegh van Kunsten 92: ,,De toon is gezet door  Den Haag.  Veel
gemeenten gaan erin mee. De gewone burger wordt hard getroffen.

De brancheorganisaties van muziekscholen (Kunstconnectie), culturele
instellingen (Kunsten 92) en bibliotheken (VOB) krijgen alarmerende berichten
uit het hele land over dreigende sluitingen. Juist de bibliotheken, die het
kabinet in het regeerakkoord zoveel mogelijk wil  ontzien , worden door
gemeenten en provincies flink aangepakt.

Uit onderzoek van de Vereniging Openbare Bibliotheken blijkt dat 93 procent van
bibliotheken te maken krijgt met bezuinigingen. Soms wordt het budget
gehalveerd.

Dat heeft verstrekkende gevolgen. Naar verwachting zal een kwart van de bijna
1100 vestigingen de komende jaren verdwijnen. Dorpskernen komen zonder
bibliotheek te zitten. Andere vestigingen zullen op de boekencollectie
bezuinigen of korter open zijn. De bibliotheken tellen jaarlijks 100 miljoen
bezoeken. Van de vier miljoen leden is de helft jonger dan 18 jaar. Als de
wijkvestigingen verdwijnen, zijn vooral kinderen en ouderen de dupe. ,,Een kind
van 7 kan nu nog zelf naar de bibliotheek om de hoek. Als die verdwijnt moeten
papa en mama tijd maken om mee te gaan naar een andere vestiging. Je werpt extra
drempels op. Zo zet je kinderen op achterstand.

In de gemeente Berkelland moet de bibliotheek het met een half miljoen euro
minder doen. Daardoor verdwijnen de vestigingen en bibliobussen in Ruurlo,
Neede, Borculo en Eibergen. ,,Dat betekent dat we naar Zutphen of Doetinchem
moeten,   zegt Johan Lievestro uit Ruurlo. ,,Daar ga je niet even tussendoor
naar toe.

Ouders en kinderen in Berkelland staan ook op de barricaden tegen de sluiting
van muziekschool De Triangel. Het gezin Lievestro telt vijf muzikale kinderen.
Zeven dagen in de week klinkt wel ergens in huis een fluit, piano, trompet,
trombone of gitaar.

Sluiting van De Triangel is een ramp voor het muziekonderwijs, zegt vader Johan
Lievestro, tevens voorzitter van de gezamenlijke muziekverenigingen. ,,Ouders
vragen zich af of ze veel geld moeten investeren in een jaar muziekles en een
instrument als het daarna wordt afgeschaft. Als de subsidiekraan naar de
muziekvereniging dichtgaat, krijgen ouders de volle rekening. Veel kinderen
zullen afhaken.   Zelf zal hij zorgen dat zijn kinderen muziekonderwijs kunnen
blijven volgen. ,,Het kost veel, maar we vinden het heel belangrijk.
Muziekonderwijs maakt mensen creatiever. Dat is beter voor de samenleving.

onderspit

De 180 muziekscholen, aangesloten bij brancheorganisatie Kunstconnectie geven
via het crisismeldpunt een  benauwd beeld , zegt directeur Jan Brands. Hij durft
het aantal sluitingen nog niet te voorspellen, maar de 45 private muziekscholen
dreigen het onderspit te delven. ,,Er zullen instellingen omvallen. Kleine
centra krijgen het zwaar.

Lessen worden duurder of afgeschaft. Dat gebeurt nu al in het Koorenhuis in Den
Haag. Daar worden vanaf volgend cultuurseizoen individuele muzieklessen voor
volwassenen afgeschaft, omdat alle instellingen bijna acht procent bezuinigen.
,,Rampzalig,   zegt viooldocente Stieneke Poot. Bijna de helft van haar klas
bestaat uit leerlingen die met een speciale kortingspas voor
achterstandskinderen (Ooievaarspas) muzieklessen kunnen volgen. ,,Ik ben als de
dood dat de Ooievaarspas verdwijnt. Als ze na vier jaar het volle pond moeten
betalen, haken kinderen af. Ik probeer zoveel mogelijk rekening met mijn
leerlingen te houden, door naar een gratis concert te gaan. Janine Jansen kunnen
ze niet betalen. Muziekonderwijs is belangrijk voor de integratie en
ontwikkeling van kinderen, en voor de samenhang in wijken.

Bibliotheken en muziekscholen, basisvoorzieningen die de maatschappij bij elkaar
houden. Wat door de PVV wordt bestempeld als een  linkse hobby van de elite
dreigt door de bezuinigingen daadwerkelijk een elitair gebeuren te worden, zo
vrezen tegenstanders.

Kindertheatermaker Ruben Komkommer weet er alles van. Zijn inkomsten slinken.
Een faillissement hangt boven het hoofd.

,,Mensen gaan bewuster om met geld. Sommigen kunnen het nu al niet betalen.
Waarvoor ik het nog doe? Het plezier en de vreugde van de kinderen. Maak dat
niet kapot.

LOAD-DATE: October 23, 2010

LANGUAGE: DUTCH; NEDERLANDS

GRAPHIC: Veel vestigingen van bibliotheken moeten straks sluiten. foto anp | Het
gezin Lievestro en opa Druif strijden tegen de sluiting van  hun  muziekschool.
foto eric brinkhorst |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              21 of 102 DOCUMENTS



                              AD/Algemeen Dagblad

                            23 oktober 2010 zaterdag

Koning Broodrooster  laat PRINCESS gaan

BYLINE: LAURA SCHALKWIJK

SECTION: ALGEMEEN DAGBLAD - NIEUWSDIENST; Blz. 8

LENGTH: 2050 woorden


BREDA   Wie hem niet kent, heeft vast wel iets van hem in de keuken staan.
Koning Broodrooster  Aad Ouborg heeft na 16 jaar zijn bedrijf Princess verkocht.
De entertainende ondernemer, vriend van bekende en zelfs koninklijke
Nederlanders wil meer tijd met zijn familie doorbrengen.  Maar voorlopig heb ik
het drukker dan ooit.

Blij dat ik het heb gedaan, maar ik heb een traantje gelaten

Zus Hermi waagde het eens een frituurpan van dé concurrent te kopen. ,,Hoe kùn
je?   vroeg haar verbouwereerde broer Aad Ouborg, toen hij de vijandelijke
friteuse ontdekte. In een keuken van een Ouborg hoort immers alleen klein
huishoudelijk apparatuur te staan van koninklijke naam. Princess, bedoelt hij
dan. Zijn Princess.

Maar Hermi was zich van geen kwaad bewust. ,,Ik heb gelezen dat dit een goede
was,   had ze hem, de koning en oprichter van Princess, ook nog eens geantwoord.

Aad Ouborg liep daarop hoofdschuddend weg, belde een medewerker van zijn
opslagplaats en liet dezelfde dag nog een vrachtwagen aanrukken vol met dozen
van zijn eigen frituurpannen. ,,Daarmee hebben we de hele gevel van haar huis
volgebouwd. De boodschap was duidelijk. Ze had niet gelezen dat onze frituurpan
als beste getest was.   Ouborg lacht hard wanneer hij terugdenkt aan dat moment.

entertainer

Ondernemer Ouborg noemt zichzelf vooral een entertainer. Van slapen komt niet
veel, maar op zijn gezicht is geen spoortje vermoeidheid af te lezen. Hij is net
tot de vijftigplus-categorie toegetreden (51), maar oogt fris als een veertiger
in zijn pak en zijn dasloze overhemd.

In zijn huiselijk ingerichte kantoor in Breda valt een Delftsblauw wandtegeltje
op. Als het slecht gaat met de economie, doen wij het juist beter! ,,In tijden
van crisis kopen mensen een fonduepan om thuis te eten, in plaats van een
duurder uitje naar het restaurant,   luidt de uitleg.

De gang die naar het toilet leidt, blijkt een hall of fame. De muur hangt vol
met foto s van artiesten, sporters en zelfs de Van Oranjes. Op sommige staat
Ouborg ernaast, maar op allemaal prijkt de bedrijfsnaam. ,,Tonny Eyk belde net,
verontschuldigt Ouborg zich, wanneer hij iets verlaat binnenstapt. ,,Die belt
vijf keer per dag. Hij bruist van de ideeën. Soms lijkt het wel alsof Tonny mijn
baas is. Zit ik heel even op een zeldzaam moment te niksen, zegt ie: schiet op,
aan de slag!

Aad Ouborg valt niet in één zin te omschrijven. Hij verbouwt monumentale panden,
heeft hotels in Oostenrijk en Thailand, sponsort sporters (hockeyspelers), maakt
musicals (Annie, met Albert Verlinde), is een familieman (vier zussen, vijf
kinderen) en is vriend van vele Bekende Nederlanders. Maar hij komt ook bij de
gewone man en vrouw thuis in de keuken, vermomd als broodrooster, blender, en
frituurpan en in de badkamer als elektrische tandenborstel of haardroger.

Niks is onmogelijk, is zijn motto. Toen hij te horen kreeg dat Princess geen
sportmerk was en de naam daarom niet op Inge de Bruijns badmuts mocht, reageerde
hij laconiek: ,,O, nou, dan begin ik toch een sportmerk.   Zo gezegd, zo gedaan.

,,Bij ons is het altijd feest,   begint hij zijn verhaal. ,,Tenminste, zo moet
het altijd lijken. Want vergis je niet, het vergt discipline. Ik werk er hard
voor, achttien uur per dag. Maar niemand merkt dat.

Ook heeft niemand zijn zeldzame traan gezien, een week geleden, op zijn
hotelkamer in Hong Kong. Met boezemvrienden en Princess-ambassadeurs Cas
Spijkers en Tonny Eyk is hij hier zijn afscheidstour begonnen: Princess
Household Appliances is niet meer van Ouborg. Eind vorige maand is de
huishoudelijke tak helemaal verkocht aan WMF, een Duits bedrijf. Een zware
beslissing, zegt hij, maar de juiste. ,,Ik heb daar lang over nagedacht. Tot
vorig jaar heb ik er hoofdpijn van gehad. Wel of niet verkopen? Zal ik niet
wachten tot een van de kinderen het wil overnemen? Ik heb hen bij mijn
beslissing betrokken. Ze zeiden: Pap, je moet een keer verkopen, we willen je
graag nog langs bij ons hebben. En als dan de Porsche onder de bedrijven zich
aandient als koper... Ik ben blij dat ik het heb gedaan, maar ik heb wel een
traantje gelaten. Het voelt alsof je een kind verkoopt.

Zijn  kind  is in 1994 te Breda geboren en in zestien jaar tijd uitgegroeid tot
een internationaal bekende naam, met een omzet van 65 miljoen euro. Ouborg
verkocht zes miljoen producten per jaar, in 75 landen. ,,Ik heb altijd winst
gemaakt,   zegt hij zichtbaar trots op deze wapenfeiten, ,,Ga daar maar aan
staan.

Aad Ouborg is geboren in 1959, te Vlissingen, maar groeide met zijn vier zussen
op in Breda. Zijn moeder was eveneens ondernemer en is Weight Watchers Nederland
begonnen. Stiekem was Aad, zo vermoedt hij zelf, het lievelingetje van haar.
,,Dat liet ze nooit duidelijk merken, maar ik kreeg later in de gaten dat ze
alles wat erover mij was geschreven overal in huis had verstopt. Om het niet aan
mijn zussen te laten merken.

Zijn vader deed in onroerend goed, maar zag in zijn enige zoon de wetenschapper
zoals zijn opa was. En dus studeerde Aad een jaar medicijnen in België en drie
jaar fysiotherapie in Utrecht. Maar in de boeken duiken bleek niks voor hem.
,,Ik organiseerde altijd feesten. En ik was altijd aan het handelen. Ik kocht
een partij bodywarmers op of barbecuesets en verkocht deze weer met winst. Op
een dag kreeg ik een tip. Het Franse merk Babyliss wilde uitbreiden in
Nederland. Toen heb ik de aandelen gekocht.

Hij staakte wederom zijn studie, ditmaal om krultangen te verkopen. Misschien
was zijn vader eerst teleurgesteld, maar later was hij trots. ,,Al zei hij dat
nooit.   Vanuit zijn studentenhuis startte de jonge Aad begin jaren tachtig met
de verkoop van krultangen. ,,De eerste föhn heb ik aan mijn eigen kapper
verkocht. Iedereen hielp mee. Ook Dorien, mijn vrouw, die ik daar heb ontmoet.
Studenten testten de tangen op studenten. Soms ging er natuurlijk wel iets mis
en dan rook je iets wat leek op een brandlucht.

In het begin wilde het niet zo vlotten met de verkoop. Ouborg had geen geld.
,,Als je geen cent hebt, moet je creatief zijn. En dus benaderde ik Patricia
Paay, een bekende Nederlander in de tijd van de Star Sisters en iemand met mooi,
krullend haar.   Of zij wilde samenwerken met Babyliss? ,,Tot mijn verbazing zei
ze ja. Ze trad op in de Bijenkorf, stylde haren met onze wafelijzers en klanten
konden bij aankoop van ons product haar plaat winnen, of een concertkaartje. Dat
was uitverkocht. Zij blij, ik blij.

Hiermee was het concept-Ouborg geboren. Cas Spijkers en Tonny Eyk groeiden uit
tot ambassadeurs voor Princess - en tot boezemvrienden. Maar ook Gordon, Gerard
Joling, Karin Bloemen, Hans Klok en René Froger geven kleur aan zijn
Princess-feestjes. Klantenacties bedenken, daar blinkt hij in uit. Verkopen moet
een evenement zijn. Ondernemen is entertainen. ,,Mijn hersens zijn altijd bezig
met denken. Ik ben creatief en ik zie meteen een goed idee voor me, tot aan de
details toe. Vroeger snapte ik niet waarom niet iedereen zo dacht als ik. Dat
leidde wel eens tot frustraties. Nu kan ik daar wel goed mee omgaan.

tulpenjurken

Waarom geen modellenwedstrijd organiseren, spinden Ouborgs hersenen op een dag
het idee. Een Princess Modellenwedstrijd uiteraard. Bij de aanschaf van een
beautyproduct konden vrouwelijke klanten in alle landen zich inschrijven voor de
verkiezing. Eerst werd een nationale winnares bekroond. Maar de finale moest pas
echt spectaculair zijn. ,,In 2004 hebben we een week lang feestgevierd in Hong
Kong. Elke dag was er een ander thema. Monique Collignon ontwierp tulpenjurken
voor de modellen, Jan Cremer tulpenborden. We hadden het voor elkaar gekregen om
een hele straat en plein af te laten zetten en ook dat hebben we helemaal
omgetoverd met tulpen, windmolens en klompen. Fantastisch vonden de Chinezen
het.

Maar zo n groot evenement kost geld en artiesten inhuren is ook niet gratis.

,,Het hoeft niet duur te zijn. Het gaat om de details. Om de bijzonderheid.
Vanuit ons kantoor keken de gasten uit op het zwembad van hun hotel waar ik het
Princess-logo op de bodem heb laten plaatsen. Dat is zo'n detail. En Bekende
Nederlanders die meevliegen, huur ik niet in. Zij gaan gratis mee om het publiek
te entertainen. Ze ontmoeten daar allerlei zakenmensen, journalisten, doen
ideeën op en hebben een leuke tijd. Iedereen wint. Daarvoor doe ik het. Succes
moet je delen. Geld is belangrijk, maar staat niet op nummer één. Ik vind het
belangrijk om iedereen in de watten te leggen.

Princess is altijd het zesde kind in huize Ouborg geweest, naast Tim (24),
Florentine (21), Nikki (19), Lotte (15) en Jaap (14). Iets anders dan Princess
komt er bij vader Aad niet in. De liefde gaat zo ver dat alle andere merknamen
in huis zorgvuldig worden afgeplakt. ,,Mijn vijf kinderen zijn er mee
opgegroeid. Alle apparaten hebben we thuis eerst uitgeprobeerd.

U zegt een familiemens te zijn, maar wie achttien uur per dag werkt, is niet
vaak thuis voor vrouw en kinderen.

,,Klopt. Dorien is gelukkig een gemakkelijke vrouw. Ze is tandarts, wist je dat?
Ze heeft me altijd gesteund. Mijn kinderen zijn niet anders gewend, maar ik
probeer er zoveel mogelijk voor ze te zijn. Tijdens vakanties zullen ze niet
merken dat ik doorwerk. Dat doe ik wanneer zij uitslapen of als ze naar bed
zijn. Worden ze wakker, dan stop ik met werken. En ze gingen vaak mee op reis
naar beurzen in Hong Kong of andere landen. Ik heb ze altijd zoveel mogelijk bij
mij en het bedrijf betrokken.

Om ze klaar te stomen in uw voetsporen?

,,Nee. Ze mogen doen wat ze leuk vinden. Als mijn kind schilder wil worden en
daar gelukkig mee is, prima. Mijn kinderen mogen alles, mits ze er maar niet met
de pet naar gooien.

Ongedwongen lijken Ouborgs kinderen hem toch op te volgen. Florentine gaat -
ondanks de verkoop - stage lopen bij Princess in Hong Kong. En de twee jongsten
hebben zelf onlangs een product bedacht. ,,Zomaar, zonder dat ik het had
gevraagd legden ze een tekening op mijn bureau neer. Iedere vader zou het
weggooien, maar ik dacht: wauw, dat gaan we ontwikkelen. Lotte bedacht een
sapcentrifuge voor grote hoeveelheden. En Jaap heeft een dubbel tosti-ijzer
uitgevonden. Het werden de producten van het jaar. Fantastisch toch?

Nu  kind  Princess uit huis is, maar nooit uit het hart, richt Ouborg zich op
zijn andere activiteiten en hobby s. Hij is bijvoorbeeld een verwoed verzamelaar
van kunst, in het bijzonder van de hand van Hare Majesteit. ,,Op een dag hoorde
ik dat Christie s tekeningen van de koningin ging veilen. Zelf zat ik in het
buitenland, maar mijn collega Karin heeft alles voor me gekocht, 7000 euro heb
ik ervoor betaald. De volgende dag werd ik overstelpt met reacties. Ik kreeg ook
wel even een telefoontje van de RVD. Of ik wel netjes met de kunst wilde omgaan
en of ik het niet zomaar wilde doorverkopen. Natuurlijk niet. Ik heb veel met
het koningshuis. Ze doen veel goeds voor Nederland. Met Pieter van Vollenhoven
heb ik sponsors geworven voor Slachtofferhulp, prins Maurits heeft een product
voor ons ontwikkeld en met prinses Christina heb ik een CD opgenomen.

Hoeveel Ouborg waard is, wil hij niet zeggen. Hij staat in de Quote 500 (bij de
laatste vijftig). Maar dat hij het niet slecht heeft, mag duidelijk zijn. Ouborg
krijgt regelmatig bedelbrieven. Of hij een auto voor de afzender wil kopen,
bijvoorbeeld. Zomaar. ,,Een keer kreeg ik een brief van iemand uit Breda. Ze
wilde dat ik haar huis liet schilderen. Er stond een adres bij, maar er ging
niet gelijk een belletje rinkelen. Later kwam ik erachter dat mijn tweelingzus
Els me voor de gek wilde houden.   Ouborg gniffelt: ,,Het WK voetbal was aan de
gang. Dus ik heb haar hele gevel oranje laten verven.

De  serieuze  bedelbrieven beantwoordt Ouborg altijd met een briefje. En hij
neemt altijd de telefoon op als Tonny Eyk - vijf keer per dag dus - belt. En
voor alle andere bellers neemt hij eveneens de tijd.

,,Ik neem altijd op. Vermoeiend is het soms wel. Het gekke is, ik heb het nu
drukker dan ooit. Ik heb Princess juist verkocht om het rustiger aan te doen,
zodat ik meer tijd met mijn familie kan doorbrengen, maar dat wil nog niet
lukken.

Het

voelt alsof je je kind verkoopt

In tijden van crisis kopen mensen een fonduepan om thuis te eten

Mijn kinderen mogen alles, mits ze er maar niet met de pet naar gooien

Liefde voor Princess gaat zo ver dat alle andere merknamen in huis worden
afgeplakt

LOAD-DATE: October 23, 2010

LANGUAGE: DUTCH; NEDERLANDS

GRAPHIC: Zoon Jaap en dochter Lotte bij de apparaten die ze zelf hebben bedacht
en die vader op de markt heeft gebracht. | foto s princess | Aad Ouborg. Zijn
motto is dat niets onmogelijk is. Toen hij zwemster Inge de Bruijn wilde
sponsoren, kreeg hij te horen kreeg dat Princess geen sportmerk was en dat de
naam daarom niet op de badmuts mocht. Hij reageerde laconiek:  O, nou, dan begin
ik toch een sportmerk.  | foto cor de kock |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              22 of 102 DOCUMENTS



                              AD/Algemeen Dagblad

                            23 oktober 2010 zaterdag

Bezuiniging op cultuur raakt vooral De  gewone man

SECTION: ALGEMEEN DAGBLAD - NIEUWSDIENST; Blz. 2

LENGTH: 280 woorden


In het regeerakkoord deed het nieuwe kabinet nog zulke mooie beloftes aan de
hardwerkende Nederlander voor wie VVD en CDA en gedoogpartner PVV het allemaal
zeggen te doen: weliswaar gaat het mes in cultuursubsidies, maar amateurkunst,
volkscultuur en bibliotheken zouden zo veel mogelijk worden ontzien. Makkelijk
gezegd, want die vormen van laagdrempelige cultuur worden niet zozeer door het
rijk betaald, maar door de gemeenten. En ook die moeten het de komende jaren met
miljarden euro s minder doen.

De Vereniging Openbare Bibliotheken vreest dat daardoor een kwart van alle
bibliotheken sluit. Ook muziekscholen worden in hun voortbestaan bedreigd. Het
zijn faciliteiten waar vooral kinderen en ouderen gebruik van maken.

Cultuur werd het afgelopen jaar vaak neergezet als een linkse hobby, als iets
elitairs waar miljoenen aan belastinggeld naartoe gaat en waar slechts een
handjevol mensen van geniet. Met terugwerkende kracht lijkt het erop dat
partijen met die holle retoriek alleen maar begrip wilden kweken bij de grote
massa voor de aankomende bezuinigingen. Kunstenaars, gezelschappen en orkesten
moeten zo veel mogelijk hun eigen broek ophouden, concert- en schouwburgkaartjes
worden duurder.

Iedereen begrijpt dat in tijden van crisis ook de cultuursector de broekriem
moet aanhalen. Maar daar blijft het niet bij als ook de gemeentelijke subsidies
wegvallen. Als mensen met weinig geld straks inderdaad niet meer goedkoop een
boek kunnen lenen of blokfluitles krijgen, bereikt het kabinet precies het
tegenovergestelde van wat het beoogde: dan dreigt cultuur echt een elitaire
aangelegenheid te worden voor mensen die het kunnen betalen. Dat kan nooit de
bedoeling zijn.

LOAD-DATE: October 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              23 of 102 DOCUMENTS



                              AD/Algemeen Dagblad

                            9 oktober 2010 zaterdag

Geen titel

SECTION: ALGEMEEN DAGBLAD - NIEUWSDIENST; Blz. 25

LENGTH: 431 woorden


Moeilijk te bevatten

wat Kamerling deed

Bekende Nederlanders krijgen vaker te maken met drank, drugs en depressie. De
gewone man hoeft zich dus niet blind te staren op die status. Achter de schermen
is het vaak kommer en kwel.

De dood van Antonie Kamerling heeft mijn collega s en mij doen laten gissen naar
de reden voor zijn zelfmoord. Soms is het allemaal niet te bevatten: Kansloze
armen die wel de zon zien schijnen. Zieke mensen die knokken om te overleven en
dan mensen die zich van het leven beroven, terwijl je zou denken dat alles op en
top zou zijn? Ik zal het wel nooit begrijpen.

Wim van Laarhoven,  s-Hertogenbosch.

Je kunt niet door

geest worden bezeten

Glaasje draaien spannend maar niet zo onschuldig (AD 7-10). Geen enkele
psychiater of psycholoog kan een kind of medemens zinvol iets vertellen over
bezetenheid door occultisme tenzij hij Zielsziekten van Gene Zijde bezien van
Jozef Rulof heeft gelezen. Wie dat leest, is meteen van de volgens het artikel
spannende, geheimzinnige, nieuwsgierigheid  van occultisme af. Een ander kan je
lichaam vanuit het leven na de dood niet bezetten, wel inspireren.

André Verdonk, Groenekan.

Bij glaasje draaien komt

antwoord uit jezelf

Veel jonge mensen vinden glaasje draaien spannend. Meestal gaat het goed en
blijven deelnemers geestelijk gezond. Soms gaat het fout en ontstaat er een
psychose dan wel raken zij anderszins in de war. Glaasje draaien heeft niets met
geesten te maken. De antwoorden op vragen komen niet van overledenen. De
antwoorden komen uit je eigen geest. En je kunt er ziek door worden. Pas op
jezelf en laat het voor wat het is.

Hansje Bijlenga, Dordrecht.

Bank gaat niet vrijuit

Briefschrijver J. Harte stelt dat als er onterecht een bedrag van je rekening
wordt afgeschreven de ING-bank ooit een machtiging moet hebben gehad. Bij mij is
123 euro afgeschreven voor schoolboeken die ik als 62-jarige niet nodig heb en
niet heb besteld. ING-medewerkers zeiden dat ik zelf het Boekenhuis moest
benaderen. Zelfs een adres of telefoonnummer wilden zij niet geven. Ik heb de
firma benaderd en wat bleek? Boekenhuis had een cijfer verwisseld en zodoende is
dat bedrag gewoon van mijn rekening verdwenen. Na nieuw contact met ING bleek
dat zij kleine bedragen niet meer controleren op rekeningnummer, naam,
woonplaats en handtekening. Ik heb daar enigszins begrip voor, maar ik snap niet
dat als het fout gaat, de bank niet thuis geeft. Boekenhuis heeft de fout
gecorrigeerd, maar de bank heeft helemaal niets gedaan, terwijl zij een ander
over mijn rekening laat beschikken. De bank gaat dus niet vrijuit.

Th. Mulder, Westland.

LOAD-DATE: October 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              24 of 102 DOCUMENTS



                              AD/Algemeen Dagblad

                             1 oktober 2010 vrijdag

Een Miss Chemo als stralend middelpunt

BYLINE: arno gelder

SECTION: ALGEMEEN DAGBLAD - NIEUWSDIENST; Blz. 6

LENGTH: 778 woorden


De Borstkankermaand is deze week begonnen met het gala van de organisatie Pink
Ribbon. Over deze ziekte schreef auteur Marleen Mutsaers twee kinderboeken. Ze
werd in 2006 door de ziekte overvallen. Zij is nu  schoon , maar weet dat de
sluipmoordenaar nooit slaapt. Ze pleit voor het  doorbreken van een onzinnig
taboe  en organiseert eind deze maand zelfs een Miss Chemo-verkiezing.

Auteur Marleen Mutsaers wil taboe borstkanker doorbreken

wijchen   Ze is een zorgeloos type - altijd geweest. Toen bij Marleen Mutsaers
(47) vier jaar geleden borstkanker werd geconstateerd bleef ze  volstrekt rustig
. ,,Geen dolle paniek, angst of verdriet. Terwijl mij, behoorlijk cru, werd
medegedeeld het ongeneeslijk was. Ik ging nóóit naar een dokter. Nu moest ik
wel, door een niersteenaanval. Toen is het bij toeval ontdekt.

Het  opstaande randje  op haar buik ( Ik dacht: een bult door een val met de
fiets ) bleek een klein reservoir vol uitzaaiingen naar de lever te zijn. De
bron was een borstknobbeltje ter hoogte van haar oksel. Voor haar zoons Lars (9)
en Bas (14) omschreef ze de kwaadaardige cellen als  confetti  - toen haar de
gevolgen van een chemokuur werden uitgelegd merkte ze luchtig op  dat mijn haar
toch nooit goed zat .

Optimisme tegen de klippen op? ,,Ik moest door. Maar ik wist ook dat mijn zoons
met vragen zaten. Toen besloot ik een boek te schrijven voor pubers van moeders
met kanker. Voor achtjarigen zijn er Chemo-Casper en Mamma heeft bloot haar,
voor oudere kinderen was er niks .

Haar debuut, Het monster van mama (2007), werd een jaar later gevolgd door
Knobbelmonsters en ander gespuis. In beide boeken schrijft ze met humor en
relativering over haar ziekte die het gezin op zijn kop zette. Haar kale hoofd
heet, afhankelijk van de feestdagen,  paasei  of  kerstbal  - een grapje van
haar jongens. ,,Mijn tweede boek, waarin de moeder overlijdt, kwam er mede door
de reacties van kinderen die zeiden dat hun moeder was gestorven. Een realiteit
die óók bij borstkanker kan horen.

Zelf denkt ze geen seconde aan de dood. ,,Ik word oud! Heb tientallen zware
chemokuren doorstaan, waar ik nauwelijks last van had. Ook zoiets bij kanker:
iedereen denkt dat je dagelijks over de grond kruipt van misselijkheid.
Bovendien word je zielig gevonden. Vraagt een buurvrouw of haar dochter met mij
mag twitteren. Alsof ik een speciale gebruiksaanwijzing nodig heb. Ik bleef me
altijd goed kleden. Mooie shawls over mijn hoofd à la Kylie Minogue, die ook
borstkanker had en daarop een leren pet. Stond hartstikke leuk.

Marleen Mutsaers werd bovendien van de  halve anorexiapatiënt  in haar jeugd
(,,Zesenveertig kilo op m n 21ste ) een  vreetbeest . ,,Ik weeg nu 72 kilo,
dankzij veel boterhammen, chocolade en spekkies.

Ze hoopt met haar werk vooral bij te dragen aan het doorbreken van het
onzinnige taboe  dat ze een stakker is op weg naar het einde. In die zin, zegt
ze, verricht Pink Ribbon, de stichting die zich inzet voor de bestrijding van
borstkanker prachtig werk, al vindt ze het af en toe wel erg gemonopoliseerd
door vips.

Bij het 30-jarig bestaan van de Borstkankervereniging werd een speciaal feest
gehouden voor de bobo s, het  gewone volk  kwam op een andere locatie bijeen.
,,Maar wij wilden ook wel eens Sylvie, Quinty, Angela en Cartherine in hun
jurken zien. En een glaasje champagne drinken.

Ze zou graag eens bij Pauw & Witteman aanschuiven om haar verhaal te vertellen.
,,Maar misschien , zegt ze, ,,is een nuchter relaas zonder dramatiek niet
interessant. Soms vraag ik me af hoe vaak ik nog borstkanker moet krijgen om
duidelijk te maken dat wij doodgewone mensen zijn? Ik ging meteen na een
chemokuur met ons gezin naar de Efteling. Ik was moe, maar dat verdraag je dan
maar. Mij kregen ze niet klein.

Ze weet zeker dat haar jong gestorven schoonzusje Natasja, die aan een ernstige
longaandoening leed, een rol in haar bestaan speelt. ,,Ik droomde ooit heel
helder over haar, zo levensecht dat ik de mouw van Natasja s jas in mijn hand
voelde. Zij zei:  Het komt goed...  En ik ben echt geen zwever - ik zal nooit zo
ver gaan als Silvia Millecam. We beschikken niet voor niets over chemotherapie.

Mutsaers nam het initiatief tot een Miss Chemo-verkiezing die op 28 oktober in
Vught wordt gehouden. De verkiezing is onderdeel van Art of Nature, een
evenement voor milieuvriendelijk ondernemen, dat aandacht vraagt voor kanker.

In een  Stralende Ronde  presenteren zeven kankerpatiënten zich aan het publiek.
,,Om te laten zien dat wij gezien mogen worden.

Ik bleef me goed kleden. Mooie shawls over mijn hoofd. Stond hartstikke leuk.
Marleen Mutsaers

Ik was moe maar dat verdraag je dan maar. Mij krijgen ze niet klein. Marleen
Mutsaers

LOAD-DATE: October 1, 2010

LANGUAGE: DUTCH; NEDERLANDS

GRAPHIC: Marleen Mutsaers (47) denkt geen seconde aan de dood.  Ik word oud! Ik
heb tientallen zware chemokuren doorstaan, waar ik nauwelijks last van had.
FOTO COR DE KOCK |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              25 of 102 DOCUMENTS



                              AD/Algemeen Dagblad

                             1 oktober 2010 vrijdag

Oppositie: Plan kabinet misleidend

BYLINE: AXEL VELDHUIJZEN

SECTION: ALGEMEEN DAGBLAD - NIEUWSDIENST; Blz. 4

LENGTH: 427 woorden


SP-Fractievoorzitter Emile Roemer voorspelt dat vooral villabezitters kabinet
Rutte I nog lang dankbaar zullen zijn. ,,De topsalarissen kunnen ongestoord
stijgen terwijl de uitkeringen en het minimumloon dalen. Ouderen zullen het
zwaar krijgen doordat de zorgpremie flink wordt verhoogd en ze hun aanvullende
verzekering niet meer kunnen betalen. Het worden echt moeilijke tijden voor heel
veel gewone Nederlanders.

Femke Halsema van GroenLinks heeft het over een  eenzijdig en discriminerend
regeerakkoord. ,,Het is op allerlei fronten discriminerend. Jongeren worden
straks met de ellende opgescheept. Zij moeten er voor boeten dat dit kabinet
alleen maar wil snijden en de economie niet echt wil vernieuwen. Wilders heeft
wel goed onderhandeld. Zijn onderwerpen zie ik duidelijk terug, maar van
bijvoorbeeld de hervorming van de arbeidsmarkt die zowel VVD als CDA zo graag
wilden, komt niets terecht.

D66-voorman Alexander Pechtold concludeert dat Rutte I, niet de beloofde 18
miljard euro, maar een schamele 9,7 miljard euro gaat bezuinigen,  nog minder
dan waar wij met Paars al toe hadden besloten . Hij verbaast zich ook over de
onwaarheden  die Rutte, Verhagen en Wilders bij de presentatie vertelden. ,,Hun
goede nieuws is gewoon niet waar: die 3000 agenten worden door de andere agenten
betaald waarvan het salaris op nul wordt gezet, de ouderen krijgen er geen geld
bij, maar moeten inleveren en ook het onderwijs wordt gekort.

Pechtold voorspelt dat de SP al de vlag heeft uitgehangen omdat er met de WW,
het ontslagrecht en de AOW-leeftijd, ondanks alle stoere verkiezingstaal van VVD
en CDA, niets wezenlijks verandert. Emile Roemer geeft inderdaad na wat
aandringen toe dat  het nog veel erger had gekund . ,,Ik kan niet anders zeggen
dan dat Wilders dit goed heeft gedaan.

PvdA-leider Job Cohen: ,,Ik moet het allemaal nog zien gebeuren. Meer politie,
minder ambtenaren, minder politici. Het klinkt allemaal al snel goed, maar
uitvoeren is veel moeilijker. Voor het kleiner maken van de Eerste en de Tweede
Kamer moet je bijvoorbeeld eerst de Grondwet veranderen.

Het worden echt moeilijke tijden voor heel veel gewone Nederlanders. Emile
Roemer

Femke Halsema vindt dat van de  hervorming van de arbeidsmarkt  weinig
terechtkomt. ANP/ROBERT VOS

DEN HAAG   De plannen van het rechtse kabinet zullen van Nederland een harder en
oneerlijker land maken. De rijken zullen rijker worden en de armen armer. Dat
was gistermiddag meteen de conclusie van de oppositiepartijen PvdA, D66,
GroenLinks en SP.

nederland wordt een harder en oneerlijker land

LOAD-DATE: October 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              26 of 102 DOCUMENTS



                              AD/Algemeen Dagblad

                          30 september 2010 donderdag

Geen titel

SECTION: ALGEMEEN DAGBLAD - SERVICE; Blz. 30

LENGTH: 411 woorden


Wij hebben zelf voor

Made in China  gezorgd

Chinese producten gevaarlijk (AD 29-9). Slechts sporadisch zien we nog  Made in
Holland  of England, France, Germany op een artikel of verpakking staan. Dit
hebben wij te danken aan onze eigen ondernemingen. Uit winstbejag of om
voordeliger te kunnen aanbieden hebben zij de fabricage van producten waarvoor
nog menselijke handelingen vereist zijn, overgeheveld naar goedkoop China.
Iedere westerling profiteert hiervan. Jengel dan niet dat China de grootste
energieverslinder is of producten niet altijd aan onze eisen voldoen. Had dit
land de op een presenteerblaadje aangeboden economische mogelijkheden moeten
weigeren?

R. van Gemert, Oostvoorne.

Verplicht akkoord

met CDA-congres

Het regeer- en gedoogakkoord is klaar. Het CDA-congres is zaterdag gepland. Nu
nog alle dissidenten de wacht aanzeggen en dan komt, zoals altijd bij het CDA,
het voor elkaar. Iedereen staat dan weer eensgezind achter Verhagen. En dan kan
het vernielfeest beginnen: Het nog harder schofferen van de gewone man, van de
chronisch zieken en gehandicapten. Die protesteren tenminste niet.

A. Jansen, Apeldoorn.

Klaag veeboeren aan

voor gebruik antibiotica

Vrouw sterft door resistente kipbacterie (25-9). Dit is het zoveelste
slachtoffer van de vleesindustrie. Ook de MRSA- en E-coli-bacterie hebben al
duizenden slachtoffers gemaakt. Getallen die angstvallig verzwegen worden in
verband met de financiële belangen van de vleesindustrie. Hoeveel langer laat
men toe dat de industrie op grote schaal preventief antibiotica aan vee
toedient? Mensen sterven daardoor. Het is tijd om vee- en kippenboeren voor het
gerecht te slepen met als aanklacht: dood door schuld. Doordat men jarenlang
bewust antibiotica heeft toegediend, zijn de bacteriën resistent tegen de
gangbare antibiotica.

Wietse Haak, Assen.

Dood door biefstukje

Men heeft het steeds over de bacteriën waarmee alle kippen zijn besmet. Maar
niemand zegt iets over al die antibiotica die we in dat kippenvlees te eten
krijgen. Of waar koeien, varkens en mogelijk gekweekte zalm mee worden
behandeld. Straks zijn we allemaal ongewild resistent en vinden we de dood door
ons biefstukje, varkenspootje of kipfileetje.

I. Mijling, Utrecht.

Blij met biologische kip

Als ik die berichten lees over bacteriën in de kip, ben ik altijd weer blij dat
ik biologisch eet. Om de dag een klein stukje vlees; dan blijft het ook
betaalbaar. Af en toe waan ik me wel ver van de gewone wereld.

E. Koorndijk, Heerhugowaard.

LOAD-DATE: September 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              27 of 102 DOCUMENTS



                              AD/Algemeen Dagblad

                           29 september 2010 woensdag

Ik neem het signaal van Bos met een korreltje zout

SECTION: ALGEMEEN DAGBLAD - SERVICE; Blz. 26

LENGTH: 357 woorden


nieuwe baan bos

Bos kan gemakkelijk een signaal geven

Het signaal dat Wouter Bos volgens algemeen redacteur Hans van Zon afgeeft (AD
28-9), neem ik met een grote korrel zout. Bos kan gemakkelijk signalen geven met
een salaris van enkele duizenden euro s per week. Bovendien komt hij als
oud-minister natuurlijk wel in een gespreid bedje. Zou het voor een minder
bekende persoon ook zijn gelukt om voor zo n riant salaris in deeltijd bij KPMG
te gaan werken?

Peter J. Hoevenaars, Hellevoetsluis.

Niet iedereen heeft zulke fijne relaties

Geweldig stukje over  onze  Wouter Bos (AD 28-9). Hij heeft besloten om in
deeltijd te gaan werken voor  slechts  180.000 euro per jaar. Ik vermoed dat het
merendeel van de bevolking voor deze luttele vergoeding wel bereid is om vier
dagen te werken. Maar ja, niet iedereen heeft zulke fijne relaties. Jan Modaal
blijft toch gewoon de man die in het weekend het vlees snijdt. Misschien dat een
ander voorbeeld toch wat meer tot de verbeelding spreekt.

Jack Bakker, Dordrecht.

Rijk moet het zonder dure adviseur kunnen stellen

Wouter Bos wordt hoofd van de Divisie Overheid en Gezondheidszorg bij
accountants- en adviesbureau KPMG. Hij zal de overheid helpen  te bezuinigen .
Als de overheid moet bezuinigen dan lijkt het mij zinvol dit te doen vanuit de
eigen organisatie en niet door middel van het inhuren van overdreven goed
betaalde  adviseurs . Van topambtenaren binnen de overheid mag worden verwacht
dat zij dit zelf kunnen doen.

W. Vennink, Capelle a/d IJssel.

Geen balkenendenorm

Ik dacht dat Bos zo n voorstander van de balkenendenorm was. Dat geldt kennelijk
alleen voor anderen. Hoe kan hij uitleggen dat hij voor 4 dagen werk 180.000
euro, exclusief winstdeling, gaat verdienen? Volgens mij is dat boven de norm of
vergis ik mij?

D. Scholten, Almere.

Baan Bos is privé

Parttimer Bos geeft een signaal af aan elke bobo (AD 28-9). Volgens mij is dit
privé. Goedkoop om daarmee publiciteit te trekken. Kroost én een topbaan, zoals
Menzis-directeur Renée Wilke doet, is moeilijker. Mogen we ervan uitgaan dat Bos
voor vier dagen wordt betaald en ter compensatie geen wachtgeld krijgt?

L.D. Wesenhagen, Maassluis.

LOAD-DATE: September 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              28 of 102 DOCUMENTS



                              AD/Algemeen Dagblad

                           28 september 2010 dinsdag

Te weinig animo harthulp

SECTION: ALGEMEEN DAGBLAD - STAD EN LAND; Blz. 3

LENGTH: 129 woorden


hengelo   Als mensen willen dat defibrillators (AED s) beschikbaar komen voor
mensen die buiten kantoortijden een hartstilstand krijgen, moeten ze wel een
petitie ondertekenen. Dat stelt de stichting Twente Hart Safe in Hengelo.

De stichting heeft 40.000 handtekening nodig om de politiek te dwingen het
probleem op de agenda te zetten. Tot nu toe zijn er slechts 1500 handtekeningen
gezet. Volgens de stichting hangen er nog te veel AED s buiten bereik van de
gewone burger.  Dus na sluitingstijd kunt u doodvallen,  stellen de bedenkers
van www.burgerinitiatief-aed.nl.

Ook zijn volgens de stichting te weinig mensen op de hoogte van het AED Alert,
waarbij burgers die weten hoe ze moeten reanimeren, een sms je ontvangen als
iemand in de buurt in levensgevaar is.

overijssel

LOAD-DATE: September 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              29 of 102 DOCUMENTS



                              AD/Algemeen Dagblad

                           24 september 2010 vrijdag

Kind kan dupe worden van moeders die weer thuis gaan zitten

SECTION: ALGEMEEN DAGBLAD - SERVICE; Blz. 26

LENGTH: 511 woorden


KINDEREN & MILJOENENNOTa

Help vrouwen boven 40

niet met zwanger worden

Ook zonder extra geld kan de babysterfte omlaag. Leg de leeftijdsgrens voor IVF,
K.I. en Icsi bij 40 jaar. Oudere vrouwen hebben meer kans op complicaties
tijdens zwangerschap en bevalling, meer kans op vroeggeboortes met alle zorg van
dien en op ernstig gehandicapte kinderen. De sterftekans bij deze kinderen is
groter. Met het geld dat hiermee wordt uitgespaard kan worden voorkomen dat de
GGZ een eigen bijdrage moet betalen en ouderenzorg mensonwaardig wordt.

M. van den Hoek, Soest.

Sommige moeders

zijn leuker met baan

Opvang wordt veel te duur (AD 22-9). In mijn optiek zijn sommige moeders leuker
als zij ook een baan hebben. Wie 24/7 moeder is, laadt misschien graag
buitenshuis op, al is het in een drukke baan. Dit geldt niet voor iedere moeder,
maar ik kan me voorstellen dat er moeders thuis komen te zitten die daar niet op
zitten te wachten en wie wordt daar de dupe van? Het kind.

M. de Groot Schoonhoven, Krimpen aan den IJssel.

Drie keer modaal kan

klap nog opvangen

De voorbeelden in het artikel over de te duur wordende kinderopvang (AD 22-09)
zijn niet gelukkig gekozen. Het gaat om gezinnen met een inkomen tussen de
65.000 en 97.500 euro per jaar. Dat zijn niet de gezinnen waar de hardste
klappen vallen. Ook kan ik me niet voorstellen dat je financieel beter uit bent
als echtgenotes stoppen met werken.

H. Eikenaar, Woudenberg.

Wij hebben het nog

zonder bijdrage gedaan

De gemiddelde Nederlander moet met 1,2 keer modaal rondkomen. De ouders met
65.000 euro per jaar maken zich zorgen over extra kosten van 3000 euro per jaar.
Zij zouden tevreden moeten zijn met de tegemoetkoming die ze krijgen. Toen onze
drie kinderen klein waren moesten we alles nog zelf betalen of de grootouders
lief aankijken. Laten we met z n allen vooruit kijken en het land uit de
recessie tillen. Met z n allen niet klagen maar dragen.

A. Huitema-Tjalsma, Arum.

Krijgt Jan Modaal last

van Jan Dubbelmodaal?

Ouders die twee tot drie keer modaal verdienen, moeten de auto weg doen of
andere maatregelen treffen om de kinderopvang te betalen. Hoe ziet hun
huishoudboekje er uit? Het Nibud heeft berekend dat een gezin met twee kinderen
4 jaar lang 76 euro per maand meer kwijt is aan opvang. Hoe komen deze mensen
aan hogere bedragen? Gesubsidieerde kinderopvang zou voor lage inkomens moeten
zijn, deze mensen zouden het grotendeels zelf moeten en kunnen betalen. Het kan
toch niet zo zijn dat mensen die echt financiële steun nodig hebben buiten de
boot vallen door de hogere inkomens?

Ria van Bennekom, Leersum.

Belemmert kind

moeder alleen maar

De berichtgeving gaat alleen maar over hoe belangrijk het voor de vrouw is om te
werken. Ik lees nergens welk een rijkdom het is om kinderen te hebben. Kinderen
kosten geld, belemmeren moeder en werpen haar terug in de tijd. Nou kindje, je
hebt op jonge leeftijd al heel wat op je geweten. Maar straks is mamma blij,
want dan ga je naar school. Dan kan mamma aan haar ontwikkeling werken. Als het
niet zo droevig was, zou ik er keihard om lachen.

Paula Devilee, Delft.

LOAD-DATE: September 24, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              30 of 102 DOCUMENTS



                              AD/Algemeen Dagblad

                           24 september 2010 vrijdag

Het rode Martinair-hart bloedt

BYLINE: tonny van der mee

SECTION: ALGEMEEN DAGBLAD - NIEUWSDIENST; Blz. 6

LENGTH: 1310 woorden


Na een halve eeuw stopt Martinair met de passagiersvluchten. Nooit meer de rode
pakjes en hoedjes die de luchtreiziger hartelijk verwelkomen. De saamhorigheid
onder de trotse (oud-)medewerkers is groot.  Wij zijn een familie en hebben een
rood kloppend hart.  Een hart dat nu bloedt.

Schröder eist veel, maar geeft ook veel. Hij stond ook open voor andere ideeën.
Thijs Postma

Oer-Nederlands bedrijf vliegt geen passagiers meer naar de zon en naar
wereldsteden

SCHIPHOL   Als een donderslag bij heldere hemel. Zo kwam het bericht over het
einde van de passagiersvluchten van Martinair binnen. Het doet Sonja de Vries
veel pijn. ,,Ik ben vandaag emotioneel,   zegt de voormalige stewardess uit
Zwolle.

In de jaren  80 werkte ze met veel plezier voor Martinair. In 1990, na tien
trouwe vliegjaren, maakte ze haar laatste vlucht. Noodgedwongen, omdat ze na een
auto-ongeluk het werk lichamelijk niet meer aankon. ,,Ik voel me er ontzettend
mee verbonden. Dat is ontstaan vanuit het  wij-gevoel  van Martinair. Wij zijn
een familie en hebben allemaal een rood kloppend hart.

Dat wij-gevoel is de rode draad in de ruim vijftig jaar dat de
luchtvaartmaatschappij van oprichter Martin Schröder bestaat. Maar over een jaar
zal het gedaan zijn met de rode pakjes en hoedjes op Schiphol. ,,Dit is een
groot gemis voor de Nederlandse luchtvaart.

Martin Schröder is er kapot van. Zijn imperium dat hij met veel bravoure zo
zorgvuldig heeft opgebouwd, brokkelt de laatste decennia af. ,,Als je 52 jaar
voortreffelijk wereldwijd passagiers gevlogen hebt, vele tientallen miljoenen,
dan valt het ons bijzonder hard als dat zo afgepakt wordt. Ik ben een emotioneel
mens, maar ook een realist.

In de jaren  30 vergaapt de kleine Schröder, die onder de rook van het oude
Schiphol woont, zich aan de vele vliegtuigen. Hij haalt tijdens de militaire
dienst zijn vliegbrevet en start een klein bedrijf dat reclamevluchten maakt. Op
24 mei 1958 wordt zijn droom werkelijkheid Samen met John Block richt hij Martin
s Air Charter (MAC) op. Met deze tweede Nederlandse luchtvaartmaatschappij gaat
hij de concurrentie aan met KLM. Zijn bedrijf biedt vanaf Schiphol
plezierrondvluchten met de Havilland Dove aan. Zijn eerste vliegtuig, een Dakota
DC-3, koopt hij voor 200.000 gulden van Alitalia. Daarna breidt hij de vloot uit
met straalvliegtuigen. Als KLM voor de helft eigenaar wordt, verandert de naam
in  Martinair Holland .

Luchtvaartschilder Thijs Postma werkt in de eerste helft van de jaren  60 voor
Martinair. In die periode is hij verantwoordelijk voor publiciteit. Postma
ontwerpt de huisstijl van het bedrijf: de staart van de vliegtuigen krijgt
rood-blauwe horizontale strepen met in een ovaal de letters  MAC . Het rood, dat
de huiskleur van Martinair wordt, is geboren.

,,Deze kleurstelling werd in die tijd nagenoeg niet gebruikt,   vertelt Postma.
,,Toen vloog men voornamelijk met Dakota s. Die zagen er niet zo snel uit. Die
horizontale strepen maakten het vliegtuig langer en accentueerden de snelheid.

vakantiecharter

Schröder staat aan de wieg van het moderne toerisme. Met relatief goedkope
vakantievluchten wordt vliegen ook voor Jan Modaal betaalbaar. In 1960 is de
eerste vakantiecharter een feit: de vlucht naar Palma de Mallorca duurt dan nog
vijf uur. Martinair introduceert optimale service: maaltijden aan boord.

Er komen intercontinentale vluchten bij. Postma: ,,Martin Schröder heeft uit het
niets een geweldig internationaal bedrijf opgebouwd. De vluchten gingen steeds
verder weg, er kwamen kantoren in Hongkong, Vancouver... De mensen waren
apetrots dat ze voor de MAC werkten.

Maar Schröder is ook hard en meedogenloos voor zijn personeel. Zijn
woedeuitbarstingen zijn berucht. Mensen worden op staande voet ontslagen of
stijf gescholden als het uniform niet kreukloos is of het rode hoedje ontbreekt
op het hoofd. Postma: ,,Schröder eist veel, maar geeft ook veel. Hij kon
vreselijk opgewonden raken als dingen niet goed gedaan werden. Maar hij stond
ook open voor ideeën van anderen.

De oliecrisis in de jaren  70 stuit de groei van het bedrijf. In 1974 vliegt een
DC-8 te pletter tegen een bergwand in Sri Lanka. Er vallen 191 doden, onder wie
Ingrid van der Vliet, de favoriete stewardess van koningin Juliana.

Het geeft de band met de Oranjes aan. Dertig jaar lang vliegt Martinair de
koninklijke familie de wereld over. Schröder raakt goed bevriend met prins
Bernhard. Toestellen worden vernoemd naar leden van het koningshuis en ook door
hen  gedoopt .

,,We deden veel bijzondere operaties,   vertelt Sonja de Vries. ,,Zo vervoerden
we de president van Birma. Op de terugweg maakten we een tussenstop in Dubai.
Daar stapte koningin Beatrix aan boord om mee te vliegen naar Nederland. Dat
scheelde haar weer een nacht.

Tijdens andere bijzondere missies vervoert Martinair Tibetaanse vluchtelingen
naar Zwitserland en hulpgoederen naar het hongerende Biafra. De maatschappij
vliegt onder anderen Nederlandse regeringsleiders, het Nederlands elftal, Ajax,
gewonde wintersporters en islamitische pelgrims naar Mekka.

Met het verwerven van de landingsrechten van de Amerikaanse
luchtvaartautoriteiten kan Martinair Noord-Amerika veroveren. De maatschappij
herenigt letterlijk families die door emigratie naar de Verenigde Staten en
Canada waren verscheurd, en elkaar tientallen jaren niet hadden gezien.

vrachtvervoer

In de diversiteit schuilt de kracht van het bedrijf. Naast de passagiersvluchten
richt het bedrijf zich op vrachtvervoer en  verhuurt  het zijn toestellen.
Martinair wordt uitgebreid met andere takken van sport, zoals een
cateringbedrijf en partyservice.

Dat is hard nodig, want vanaf de jaren  80 gaat het economisch minder. De
concurrentie van goedkope lijndienstvluchten is moordend. In 1992 krijgt het
bedrijf een mentale dreun als bij het Portugese Faro een toestel crasht: 56
doden. Daarna gaat het snel bergafwaarts.

In 1998 verlaat Schröder noodgedwongen het bedrijf. De KLM bedingt dat in een
poging de maatschappij over te nemen. De Europese Commissie houdt dat uit
oogpunt van concurrentie tegen.

Juist de grote  broer  is de echte Martinair-medewerker een doorn in het oog.
,,Het is een soort Calimero-gevoel. Wij tegen zij,   zegt Anja Corbijn,
medewerker in tweede helft van de jaren  90. ,,Waar zij zes mensen voor een klus
hadden, deden wij het met drie. Bij ons was minder bureaucratie en wij moesten
harder werken. En stewardessen kregen minder betaald. Dat versterkte het
saamhorigheidsgevoel.

recordverlies

In 2008 is de overname door KLM alsnog een feit. Juist in het jaar dat Martinair
het 50-jarig jubileum viert. Dat wordt dan ook zeer bescheiden gevierd, want het
boekjaar 2007 laat een recordverlies van bijna 70 miljoen euro zien.

Corbijn: ,,Ik denk dat veel werknemers emotioneel afscheid hebben genomen toen
het bedrijf door KLM werd overgenomen. Daarvoor was het altijd fifty-fifty
geweest en had Martinair nog beslissingsbevoegdheid. Martinair is Martinair niet
meer sinds de overname.

Toch gaat dat saamhorigheidsgevoel nooit weg. Trouwe medewerkers blijven tot hun
pensioen bij het bedrijf. Op de platforms werken hele families, sommigen al
dertig jaar. Ze hebben Schröder tijdens hun pauzes persoonlijk geholpen koffers
in te laden.

Stewardessen hebben wereldwijd contacten opgedaan, waar ze nu nog steeds baat
bij hebben. En natuurlijk hebben sommigen bij Martinair ook hun grote liefde
gevonden. Schröder zelf is daarvan het voorbeeld. Hij is al 48 jaar getrouwd met
Tineke Nipshagen, een van de stewardessen van het eerste uur.

Al die verhalen kwamen terug op de grote reünie van stewardessen eind mei. Sonja
de Vries en haar man Gijs Dragt besloten toen om een boek te schrijven over
Martinair, met medewerking van de familie Schröder zelf en Martinair Holland.
Toen wist nog niemand van het onheilsbericht gisteren. Het boek, dat eind dit
jaar klaar moet zijn, wordt nu ongewild een historisch document.

LOAD-DATE: September 24, 2010

LANGUAGE: DUTCH; NEDERLANDS

GRAPHIC: Martin Schröder (rechts) begon zijn vliegmaatschappij in 1958 onder de
naam Martin s Air Charter (onder). | foto s ANP/RUUD TAAL, martinair | De in
rood gestoken stewardessen van Martinair waren jarenlang een opvallende
verschijning op Schiphol. foto s ANP/RUUD TAAL, martinair |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              31 of 102 DOCUMENTS



                              AD/Algemeen Dagblad

                           20 september 2010 maandag

blijft strijden

BYLINE: STEFAN RAATGEVER

SECTION: ALGEMEEN DAGBLAD - SHOWBUZZ; Blz. 16

LENGTH: 1192 woorden


Hij geldt al ruim drie decennia als personificatie van de opgestroopte-
mouwen-rock voor de gewone man. Nu megaster Bruce Springsteen de 60 is
gepasseerd, vader is van drie kinderen en deze week een eigen muziekfilm in
première zag gaan in Toronto, is er tijd om terug te kijken.  Ik was op m n
26ste een ster, maar had nog nooit in een restaurant gegeten.

Wie 24 uur in de nabijheid van Bruce Springsteen verkeert, noteert een
observatie, een vraag én een onbreekbaar gebod. Eén: elk cliché over de
kledingstijl van de koning van de opgestroopte-mouwen-rock klopt: zelfs naar een
filmpremière of in een Italiaans restaurant draagt hij een houthakkersoverhemd,
een spijkerbroek en een leren jack. Twee: aan welk monsterlijk trainingsregime
onderwerpt de zanger zich om er donderdag 61 - nog zo fit en krachtig uit te
zien? En drie: als The Boss spreekt, luister je ademloos.

Want dat laatste doet hij doorgaans zelden tegen de media. De legendarische
zanger groeide van  nieuwe Bob Dylan , via ongewilde posterboy van patriottisch
Amerika met het kritisch bedoelde Born in the USA, uit tot stadionvullende
megaster én het linkse geweten van de rock. Het afgelopen decennium produceerde
hij bijkans maniakaal (vijf albums en evenzoveel wereldtournees), maar bleef het
aantal interviews wereldwijd nog onder dat getal steken.

Zijn muziek, inmiddels onderscheiden met twintig Grammy Awards, spreekt echter
nog steeds duidelijke taal en vertelt ook het levensverhaal van een
onvermoeibaar rockicoon die naarmate de jaren vorderen zijn missie steeds beter
kent: ,,Ik wil niet zomaar liedjes spelen, maar vertellen hoe ons eigen land er
aan toe is.

Hij vertelde het afgelopen week in Toronto, waar een interview voor een selecte
groep luisteraars onder leiding van de bloednerveuze acteur Edward Norton
(Primal Fear, American History X) al snel uitgroeide tot een college moderne
Amerikaanse geschiedenis. Springsteen is in de Canadese stad voor de première
van de muziekfilm The Promise: The Making of Darkness on the Edge of Town. Dat
is het album waarmee hij in 1978 zijn doorbraakplaat Born to Run opvolgde.
Volgens kenners de eerste in een lange reeks van maatschappijkritische albums.

Terwijl beveiligers met nachtkijkers door de donkere zaal speuren naar illegale
opname-apparatuur, nestelt The Boss zich een uurtje voor de première op een
krukje. Op verzoek gaat hij terug in de tijd naar de 24-jarige overambitieuze
jongen uit New Jersey die 30 jaar later de net gekozen Barack Obama de uitspraak
ontlokte: ,,Ik wil alleen maar president van de Verenigde Staten zijn omdat ik
Bruce Springsteen niet kan zijn.

De zanger geldt als één van Obama s grootste aanhangers. Hij trad op bij zijn
inauguratie. Zijn politieke activisme is, zo vertelt hij, het resultaat van een
leven observeren van het Amerikaanse bestaan. Een gewoonte, ontstaan in de
periode waarover The Promise gaat. ,,Het was de tijd van de recessie onder
Carter, vier jaar na het einde van de Vietnam-oorlog. Ons land had z n onschuld
verloren. Luchtige liedjes over de boardwalk van New Jersey, zoals op Born to
Run konden niet meer. Natuurlijk wilde ik groot worden en droomde ik van meisjes
en roze cadillacs, maar mijn werkleven moest nut hebben. Ik voelde, net als Bob
Dylan, de verantwoordelijkheid de Verenigde Staten in hun huidige staat te
blijven beschrijven.

Die rol van muzikale chroniqueur vervult hij nog steeds met zijn liedjes,
steevast miniatuurtjes van het doorsnee Amerikaanse bestaan, waarin sappelen tot
kunst wordt verheven. De personages hebben baantjes in de lokale fabriek en
dromen van vrijdagavond wanneer ze in hun bij elkaar geleende auto s met hun
liefjes door de hoofdstraat rijden. De omstandigheden waarin die karakters
ploeteren - economische crisis, buitenlandse oorlog zijn in ruim 30 jaar weinig
veranderd, moet ook Springsteen constateren. ,,We hebben acht jaar geleefd in de
nachtmerrie van een regering die blind was voor onze eigen geschiedenis. Je kunt
niet leven zonder het verleden in het heden te betrekken. Zo zijn er duizenden
en duizenden doden gevallen. Opnieuw.

Heeft Amerika dus niets opgestoken sinds Springsteen begon met zijn
documentatiewoede? Verandert er ooit iets? ,,Er zijn heus ontwikkelingen. Kijk
naar de verkiezing van de eerste Afro-Amerikaanse president. In de jaren  70
absoluut onmogelijk. Of neem de homorechten. Die zijn nog niet in orde, maar wel
sterk verbeterd. Verder moeten we niet vergeten dat voor sommige mensen recessie
nooit is weggeweest en niets te maken heeft met een doorgeprikte
internetluchtbel of een ingestorte huizenmarkt. Zij worstelen al hun gehele
leven.

En dus blijft Springsteen zingen. Nog steeds halen zijn shows de marathonlengte
van tegen de drie uur. ,,Dat gevoel van intensiteit wil ik zo lang mogelijk
vasthouden,   zegt hij. Overigens niet om zijn drie kinderen Evan (20), Jessica
(18) en Sam (16) te imponeren. Springsteen verhuisde van Los Angeles terug naar
een paardenboerderij in New Jersey om ze buiten het licht van de schijnwerpers
te laten opgroeien. ,,Ze gaan nooit naar mijn concerten. Denk je dat het op die
puberleeftijd leuk is een zaal vol mensen je ouders (moeder Patti Scialfa is ook
lid van de E Street Band, red.) te zien toejuichen? Als iedereen ons zou
uitjouwen, staan ze waarschijnlijk vooraan. Zij hebben de film al gezien. ,,Hun
commentaar?  Dad, je zag er toen volledig idioot uit.

Dan is het tijd voor de première van The Promise. Op de rode loper verschijnt
hij met echtgenote Patti, innig verstrengeld alsof hij zijn jeugdliefde uit
klassiekers als Born to run of The River omarmt. Zo lopen de twee een dag later
ook een Italiaans restaurant binnen voor een informele lunch met een opgewonden
kudde platenbonzen en een enkele journalist. Aan tafel gaan de verhalen over de
tijd van het opnemen van Darkness. ,,Ik was na Born to Run 26 jaar en schijnbaar
een ster, maar had nog nooit in een restaurant gegeten,   memoreert Springsteen
boven een dampend bord risotto. ,,We waren allemaal provincialen zonder geld.
New York was al een andere wereld. M n eerste Europese tournee naar onder meer
Amsterdam was een complete shockervaring.

Springsteen genoot ervan, in de veronderstelling dat het meteen zijn laatste
tournee zou zijn. ,,In die tijd gingen rocksterren amper vijf jaar mee. Iemand
van 34 hoorde bij de oudere garde. Opgroeien in de rock- n-roll leek onmogelijk.
Daarvan was Elvis misschien wel het sprekendste voorbeeld.

Maar de tijden zijn veranderd, stelt The Boss met een karaktervolle hese lach
vast. Hij vertelt over zijn oudste zoon Evan die hem meesleept naar
hardrockconcerten. ,,Dan gaat hij meteen de pit voor het podium in. Ik zoek de
bar achterin op. Na afloop komt hij dan druipend van het zweet terug. Hij juicht
terwijl ik peins wat er precies zo goed was. Laatst zag ik zelf een band waarvan
ik vond dat hij hem moést horen! Ik kocht een cd voor hem. Pas thuis realiseerde
ik me dat hij helemaal geen cd-speler meer heeft. Ik word echt oud!

EXCLUSIEF INTERVIEW

Ik voelde de verantwoordelijkheid de VS in hun huidige staat te blijven
beschrijven.

M n eerste Europese tournee naar onder meer Amsterdam was een complete
shockervaring.

LOAD-DATE: September 20, 2010

LANGUAGE: DUTCH; NEDERLANDS

GRAPHIC: The Boss is de 60 voorbij maar nog steeds in vorm. Zijn energieke
optredens duren bijna drie uur.  Dat wil ik zo lang mogelijk vasthouden.  | foto
EPA/EVAN AGOSTINI | Optreden met actrice Kate Hudson tijdens een benefietconcert
voor het Regenwoud Fonds in Carnegie Hall, New York. foto aP/J. DeCrow | Bruce
Springsteen met zijn vrouw en bandlid Patti Scialfa bij de première van zijn
film The Promise: The Making of Darkness on the Edge of Town in Toronto. foto
Ap/Canadian press |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              32 of 102 DOCUMENTS



                              AD/Algemeen Dagblad

                           11 september 2010 zaterdag

Geen titel

SECTION: ALGEMEEN DAGBLAD - NIEUWSDIENST; Blz. 5

LENGTH: 389 woorden


Gevonden voet blijkt van vermiste Duitser

STRIJENSAS   De voet die begin september werd gevonden in de jachthaven in de
Zuid-Hollandse plaats Strijensas, blijkt van een 70-jarige man uit Duitsland.
Dat blijkt uit dna-onderzoek van de politie. De man is op 14 december 2009 in
Duitsland als vermist opgegeven. De politie gaat ervan uit dat er geen sprake is
van een misdrijf. Een woordvoerder zei gisteren dat het bij vermissingen
gebruikelijk is dat van een vermist persoon een dna-spoor wordt bewaard. Van de
gevonden voet is eveneens een dna-spoor afgenomen en vergeleken met vermiste
personen in binnen- en buitenland.

Meer meldingen van legionella dan normaal

BILTHOVEN   In verscheidene regio s zijn sinds medio augustus meer gevallen van
legionella gemeld dan normaal. Dat meldde een woordvoerder van het
Rijksinstituut voor Volksgezondheid en Milieu (RIVM) gisteren. De
gezondheidsdiensten adviseren mensen met koorts en ernstige kortademigheid naar
de huisarts te gaan. In augustus zijn verspreid over het land 110 gevallen
gemeld van legionella, ook wel bekend als de veteranenziekte. Voor het merendeel
van de patiënten geldt dat zij de ziekte waarschijnlijk in Nederland hebben
opgelopen.

Bakker Martin wint Holland s Got Talent

hilversum   Operazanger én werkloze bakker Martin Hurkens is de winnaar van
Holland s Got Talent 2010. De Zuid-Limburgse tenor werd door zijn dochters
eerder al liefkozend  Paparotti  genoemd. Het breakdance-duo Elastic Double - en
publieks favoriet - uit Rozenburg verdienden een tweede plek. In het
RTL-programma, dat gepresenteerd wordt door Robert ten Brink, mogen gewone
Nederlanders hun bijzondere kunsten vertonen. De Britse supersterren Susan Boyle
en Paul Potts zijn ook hun carrière begonnen bij het programma.

Ballenbakken blijven broedplaats bacteriën

den haag   Ballenbakken blijven ondanks regelmatig reinigen vies. Dat
concludeert de nieuwe Voedsel en Waren Autoriteit (nVWA). De speelruimten raken
snel vervuild doordat kinderen per ongeluk overgeven, plassen of poepen. Omdat
het broedplaatsen van bacteriën zijn, hebben veel restaurants en winkels de
ballenbakken vervangen door ander speelgoed. Producent VCS Play uit Eindhoven
levert er desondanks jaarlijks nog zo n twintig tot dertig. Volgens een
woordvoerster van de nVWA zijn de ballenbakken niet gevaarlijk voor de
volksgezondheid.

LOAD-DATE: September 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              33 of 102 DOCUMENTS



                              AD/Algemeen Dagblad

                           11 september 2010 zaterdag

Dit maakt duidelijk waar de prioriteit van de politie ligt

SECTION: ALGEMEEN DAGBLAD - SERVICE; Blz. 29

LENGTH: 394 woorden


jacht op wegmisbruikers

Vangen van echte boeven

levert geen geld op

Jacht op wegmisbruikers (AD 10-9). Geweldig zo n actie. Wanneer wordt er zo n
actie ingezet tegen straatroof, diefstal en skimmers? Dat zal niet snel zijn,
want dat brengt geen geld op.

J.J.W. van Heemst, Monster.

Burger die de wet naleeft

gaat de staat geld kosten

Politie gaat jagen op wegmisbruikers (AD 10-9). Het verkeer blijft een
uitstekende melkkoe. Alles, zo wordt beweerd, voor de veiligheid. Ik roep
weggebruikers op de komende tijd 10 kilometer langzamer te rijden dan de
toegestane snelheid. Dit zal de veiligheid op de weg pas verhogen. Laten we
kijken hoe lang BV Nederland deze burgerlijke gehoorzaamheid financieel kan
volhouden. De politie kan dan wel achter echte boeven aan. Misschien krijgen zij
dan het respect dat ze nu niet verdienen.

Jan van Pelt, Hardinxveld-Giessendam.

Winkelier vangt dieven

en politie berooft burgers

Winkeliers sporen zelf dieven op (AD 9-9). Dit is een schande voor de
rechtsstaat, vooral omdat de politie zich bezighoudt met het beroven van de
burgers. Tienduizenden agenten worden ingezet om bonnen te scoren om het
begrotingstekort te dichten. Al die agenten hebben geen tijd om echte criminelen
te pakken. Arme getreiterde en beroofde burger.

J. van den Berg, Haastrecht.

Bij een school kun je pas goed boetes scoren

Korpschef Wijbenga kan beter die verkeersterroristen op de fiets aanpakken. Ze
rijden zonder verlichting, tegen het verkeer in en verlenen geen voorrang. Op de
fiets wordt volop gebeld en getwitterd. Als korpschef zou ik mijn jongens eens
bij een school parkeren. Daar kan je pas scoren. En je voedt gelijk de jeugd op.
De voordelen: kost bijna geen brandstof, je blijf binnen je budget en je scoort
er een enorm bedrag mee. En minister Hirsch Ballin is tevreden. Dan ben je pas
goed bezig met de veiligheid. Maar ik vrees dat het om de euro s gaat.

J. Zillig, Huizen.

Waar eindigt dit?

Krantenkop in het AD van 9 september: Winkeliers sporen zelf dieven op.
Krantenkop op 10 september: Jacht op wegmisbruikers. Zo wordt duidelijk waar de
politie zich mee bezighoudt en waar de prioriteit ligt. Verleg de moeilijke
zaken naar de gedupeerde en richt je op de gewone man. Zo wordt de staatskas
maximaal gevuld. De middenstand is erachter dat ze niet op de politie hoeft te
rekenen en gaat zelf aan de slag. Waar eindigt dit?

J.E. Hulsbergen, Apeldoorn.

LOAD-DATE: September 11, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              34 of 102 DOCUMENTS



                              AD/Algemeen Dagblad

                           4 september 2010 zaterdag

Meer loon, vaker seks en geen files

BYLINE: LAURA SCHALKWIJK

SECTION: ALGEMEEN DAGBLAD - NIEUWSDIENST; Blz. 9

LENGTH: 507 woorden


AMSTERDAM   Meer geld verdienen, vaker seks en lange files vermijden? Het kán,
schrijft populair wetenschapsjournalist Philip Dröge in zijn boek dat maandag
verschijnt. Zijn motto: de wetenschap kan het leven een stuk leuker en
gemakkelijker maken.

Voor mannen die niet bepaald succesvolle versierders zijn, enkele tips. Trek
eens wat roods aan, koop een dure auto en doe een lekker geurtje op. Garantie op
succes is er niet, maar vrouwen vinden jullie gegarandeerd een stuk
aantrekkelijker.

,,Dat is wetenschappelijk bewezen,   zegt Philip Dröge, schrijver van het boek
Meer geld, vaker seks en nooit meer in de file.

,,Maar mannen zijn net zo oppervlakkig, hoor,   haast hij zich te zeggen. Hij
verwijst naar Italiaans onderzoek, waarbij een vrouw met cup A op een
vrijdagavond in de disco aanspraak had van negen mannen. Toen ze zich - met hulp
van schuimrubber - een D-cup had aangemeten, kreeg dezelfde vrouw liefst veertig
mannen op haar af.

Zijn boek, dat vanaf maandag in de winkels ligt, is een soort ode aan de
wetenschap, beschreven vanuit een gemiddelde dag uit het leven van een Jan of
Jannie Modaal. ,,Iedereen denkt bij die benaming aan nerds en saaie, stoffige
taal, maar in feite kunnen we dankzij al die onderzoeken een stuk langer en
leuker leven. Mits we de kennis maar gebruiken.

Geld besparen is zo n voorbeeld. ,,In de supermarkt worden we enorm
gemanipuleerd. Wie boodschappen doet met de kinderen, schaft de helft aan omdat
zoon- of dochterlief dat wil. Al zullen we dat niet toegeven.

En wat te denken van prijzen? ,,De aloude truc van een cent eraf, werkt nog
prima. We kopen eerder een product van 4,99 euro dan van 5 euro. Maar we denken
ook een betere koop te sluiten als we een fles van 500 milliliter aanschaffen,
in plaats van een halve liter. Supermarkten geven ontzettend veel geld uit aan
onderzoeken naar ons koopgedrag en daar maken ze handig gebruik van. Sinds ik
dat weet, ik dus een hoop geld.

En hoe zit dat met dat deel van de titel  nooit meer in de file?  Dröge lacht:
,,We staan vooral psychologisch minder lang vast. Als je zou willen, zou je met
behulp van de reisinformatie elke dag een kortere weg kunnen nemen, maar wie
elke dag in de file staat, heeft geen zin om zich daar druk om te maken. Daarom
manipuleren we onszelf. We maken die file in ons hoofd een stuk korter.

Dröge legt in zijn boek ook  het waarom  uit. Zo vinden we mensen met rode
kleding aantrekkelijker, omdat rood staat voor gezond, voor een goed doorbloede
huid. Zo hebben vrouwen die een glas rode wijn drinken, betere seks. En zo
hebben collega s die links van de baas zitten tijdens een vergadering de meeste
invloed. ,,Via dat oor zijn we geneigd eerder een gunst te verlenen, omdat die
in verbinding staat met de linkerhersenhelft, het gedeelte waar we empathie
opbrengen en waar we beslissingen nemen.

In het geval van de baas helpt nog een andere, o zo simpele truc: van tevoren
zeggen dat iets heel goed is. Dröge: ,,Ik heb dus een heel goed boek geschreven.

Boek als ode aan wetenschap door ogen van Jan Modaal

LOAD-DATE: September 4, 2010

LANGUAGE: DUTCH; NEDERLANDS

GRAPHIC: Advies: Trek eens wat roods aan, koop een dure auto en doe een lekker
geurtje op. Garantie op succes is er niet, maar vrouwen vinden mannen
gegarandeerd een stuk aantrekkelijker. |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              35 of 102 DOCUMENTS



                              AD/Algemeen Dagblad

                           1 september 2010 woensdag

Oostlander onverantwoord bezig

SECTION: ALGEMEEN DAGBLAD - SERVICE; Blz. 22

LENGTH: 252 woorden


cda-prominenten

Journalistiek weet maar heel moeilijk te relativeren

Wilders gedraagt zich als Karadzic, aldus  CDA-prominent  Oostlander (AD 30-8).
Columnist Jerry Goossens weet als enige het belang van de protesterende
prominenten  te relativeren. Maar het kwaad op de voorpagina is dan al geschied.
De journalistiek kan er slecht mee omgaan dat een handjevol bekende Nederlanders
problemen heeft met de kabinetsformatie, terwijl het middenkader en de massa
geen problemen zien. De gewone man ervaart overigens wel de problemen van de
(deels) mislukte integratie. Hij hoopt dat er wat aan gedaan wordt.

Peter van Mil, Maasland.

We zijn weer terug bij de tijd van de adel en het gepeupel

Dus 1,5 miljoen mensen zijn tuig omdat ze op de PVV hebben gestemd. Dat zegt een
CDA-prominent die werkte bij het Europees Parlement, waar politici bekend staan
vanwege hun declaratiegedrag. Totaal onverantwoord gedrag van deze mijnheer
Oostlander. Het lijkt wel of we terug zijn bij de verhoudingen van de adel en
het gepeupel.

E. Vervoort, Rotterdam.

Zo is het heel snel einde oefening voor het CDA

In plaats van zich druk te maken over de situatie van het land waarbij zoveel
mensen de dupe dreigen te worden van de spilzucht en het mismanagement van vele
van deze zogenaamde oud-prominenten, bestempelt Arie Oostlander 1,5 miljoen
PVV-stemmers als tuig. Dat tekent de paniek in het CDA. Het is niet te hopen dat
alle prominenten dezelfde mening zijn toegedaan, want dan is het voor het CDA
snel einde oefening.

A.J. Pons, Rotterdam.

LOAD-DATE: September 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              36 of 102 DOCUMENTS



                              AD/Algemeen Dagblad

                            31 augustus 2010 dinsdag

Internetactie: duim moet omhoog voor hulpverleners

SECTION: ALGEMEEN DAGBLAD - NIEUWSDIENST; Blz. 5

LENGTH: 205 woorden


OMMEn   Hulpverleners staan vaak bloot aan agressie. Wie politiemensen,
ambulancebroeders en anderen een hart onder de riem wil steken kan terecht op de
site www.duimomhoog.nu. Vier vragen aan initiatiefnemer Henk-Jan Oudenampsen
(51) uit Ommen.

1Ben u zelf hulpverlener? ,,Nee, ik ben geen hulpverlener en heb zelf evenmin
ervaring met dit soort agressie. Deze actie is een particulier initiatief, een
persoonlijke actie van een gewone burger.

2Waarom deze site? ,,De aanleiding was de toenemende stroom berichten over
agressie tegen hulpverleners. Ik maakte me boos over deze tendens, maar bedacht
me dat ik er als gewone burger eigenlijk niets aan kan doen. Tot ik dit idee
kreeg. Op mijn werk bood mijn directeur spontaan aan om de site gratis op de
zaak te laten maken.

3 Wat hoopt u te bereiken? ,,Dat deze actie een positieve  duimomhoogbeweging
in Nederland zal veroorzaken. Ik wil de hulpverleners een hart onder de riem
steken. In plaats van de middelvinger de duim omhoog.

4Er zijn al tientallen reacties. Wat gaat daarmee gebeuren?

,,We verzamelen de namen en woonplaatsen. Dit register zal voor hulpverleners
een enorme bemoediging worden. Ik hoop dat ze er vaak op kijken en zich gesteund
voelen door de vele duimen.

LOAD-DATE: August 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              37 of 102 DOCUMENTS



                              AD/Algemeen Dagblad

                            24 augustus 2010 dinsdag

Politiek is bang voor een betrouwbare Wilders

SECTION: ALGEMEEN DAGBLAD - SERVICE; Blz. 19

LENGTH: 425 woorden


CDA mag blij zijn dat het nog mee mag doen

Deel achterban CDA is het niet eens met samenwerken met de PVV (AD 21-8). Die
leden mogen blij zijn dat ze nog mee mogen doen. Ze zijn vergeten dat ze de
verkiezingen verloren hebben. Wilders heeft geen hekel aan de islam, mits men
dat geloof op een normale manier uitdraagt. Wat hij zegt is de waarheid en geen
discriminatie. Dit geldt ook voor de streng gereformeerden en orthodoxe joden.
Die zijn ook in de middeleeuwen blijven hangen.

I.A. den Ouden, Krimpen aan den IJssel.

Namenlijst kan niet serieus genomen worden

Zaterdag werd in het AD gerefereerd aan het anti-regeringsdeelname manifest van
CDA er Beekers. Dit manifest met 1000 handtekeningen kan niet serieus genomen
worden. De lijst met zogenaamde leden kon door iedereen ondertekend worden.
Vrijdag 13 augustus heb ik het manifest ondertekend onder de naam G.O.D. Hemels.
Tot mijn verbazing stond die naam de volgende dag gewoon op de bewuste
protestlijst. Ik heb mijn bevindingen doorgezonden naar RTL Nieuws dat er ook
een stuk over gepubliceerd heeft. Na deze publicatie had ik niet verwacht dat
Beekers dit manifest nog in de Kamer aan zou bieden.

P. van Delft.

Politiek bang dat Wilders toch niet zo radicaal is

Waneer houdt het gedoe rond Wilders op? Hebben onze politici het dan zo goed
gedaan? Hoe komt het dat de gewone man moet boeten voor wat de hoge heren
verpesten? Ik denk dat veel politici bang zijn dat Wilders niet zo radicaal is
als ze verkondigen. Misschien is hij betrouwbaarder dan de dames en heren die nu
in Den Haag zitten.

Jeno Remeczky, Delft.

Geen aandacht voor steun rechtse coalitie

Ik krijg de indruk dat de linkse media en de linkse kerk niets anders proberen
dan het CDA naar links te sturen. Overal worden prominenten opgetrommeld om de
coalitiebesprekingen te torpederen. Het zijn vaak dezelfde lieden die Balkenende
tijdens diens campagne afkraakten. Veel CDA ers kozen toen uit afkeuring voor
VVD en PVV. Opvallend is dat er weinig aandacht is voor het manifest van dominee
De Kok die wel een rechts kabinet steunt. Veel mensen durven hun mening niet te
geven uit angst voor represailles.

A.W. Schmidt, de Wijk.

Waarom zo negatief?

Ik wil alle klagers bij het CDA die negatief tegenover Wilders staan vragen of
ze weten waar de  c  voor staat. Die staat voor christelijk en dat betekent  heb
uw vijanden lief gelijk uzelf . Waarom zo negatief over Wilders? Geef hem het
voordeel van de twijfel. Trek je grote mond pas open als er werkelijk iets
gebeurt wat niet door de christelijke beugel kan.

M. Koster-Nekeman, Monster.

LOAD-DATE: August 24, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              38 of 102 DOCUMENTS



                              AD/Algemeen Dagblad

                            9 augustus 2010 maandag

Nico Baaijens voorspelde de iPad al in 1982

BYLINE: VICTOR SCHILDKAMP

SECTION: ALGEMEEN - NIEUWSDIENST; Blz. 6

LENGTH: 684 woorden


LOCHEM   De lcd-tv, de iPad en 3D-televisie: in 1982 wist toenmalig
wetenschapsjournalist Nico Baaijens al griezelig precies te voorspellen wat
dertig jaar later de modernste snufjes zouden zijn. De inmiddels 71-jarige
Baaijens voorspelt nog steeds:  We gaan in cilinders rond de aarde wonen .

Ver voorbij het jaar 2000 hebben we allemaal een soort draadloos plat
tableautje. Nico Baaijens in 1982

Waarzeggerij nu 71-jarige journalist is hit op internet

Het is gewoon griezelig als je leest wat oud-wetenschapsjournalist Nico Baaijens
al in 1982 schreef in het tijdschrift Kijk: ... Ver voorbij het jaar 2000 hebben
we allemaal een soort draadloos plat tableautje, ter grootte van een blocnote.
Via dat schermpje staan we in contact met de rest van de wereld, regelen we onze
bankzaken, wonen we er conferenties en vergaderingen mee bij en spreken er onze
correspondentie mee in...

In 1982, toen nog weinig mensen thuis een pc hadden en een cd-speler het
nieuwste van het nieuwste was, beschreef Baaijens al de iPad. ,,Toen de iPad
onlangs werd gepresenteerd, dacht ik wel: Verrek, eindelijk, daar is-ie dan,
zegt de nu 71-jarige Baaijens thuis in Lochem.

Baaijens  bijzondere voorspelling van 28 jaar geleden, nu een hit op internet,
beschreef nog meer: hoe fraai de beeldschermen na 2000 eruit zouden gaan zien,
vergezeld van ultra hifi-stereogeluid, grote platte schermen aan de wand, en
ook: 3D-televisie met 120 kanalen. Precies die sciencefiction waar we nu zo aan
gewend raken.

,,In die tijd bestond er een soort toekomstgeilheid,   vertelt Baaijens. ,,De
chip was net uitgevonden en daarmee raakte men ervan doordrongen dat de computer
bereikbaar werd voor de gewone man. Want tot dan was een computer veel te groot
en daarmee te duur. En met dat besef dat de computer eraan kwam, ontstond ook
veel angst voor nieuwe technologie, voor de ongrijpbare toekomst. Er waren er
ook die er blije verwachtingen van hadden, maar de schrik ervoor was groter.

In boeken en andere publicaties probeerde Baaijens te vatten wat ons te wachten
stond. Hij zat er met de ontwikkeling van onze computers niet ver naast. ,,Maar
ik heb ook een paar miskleunen begaan, hoor,   relativeert hij. ,,De mobiele
telefoon bijvoorbeeld. Toen de eerste gsm werd gepresenteerd, kon ik me niet
voorstellen wie dát nou nodig zou hebben. Ja, een dokter misschien. Voor
noodgevallen. Absurd hè. Blijkbaar was het makkelijker over sciencefiction in de
verdere toekomst te fantaseren, dan iets wat heel dichtbij was en zo bruikbaar
leek, in de praktijk voor te stellen.

Baaijens is nog steeds actief. Ook over de toekomst heeft de moderne Nostradamus
wel ideeën. 28 jaar geleden voorspelde hij op basis van onderzoek en kennis van
technologische ontwikkelingen, de iPad. Wat spoken we over 28 jaar, in 2038 dus,
dan allemaal uit met onze computer? ,,Er zal een nieuw probleem ontstaan,   zegt
Baaijens. ,,Die ontwikkeling die je nu ziet met games, dat je via bewegingen van
je lichaam in je huiskamer staat te tennissen op een beeldscherm, zal samengaan
met een nieuwe, virtuele realiteit. We hebben even dat Second Life gehad, dat is
weer verdwenen, maar toch was dat een interessante ontwikkeling die weer zal
herleven. Het probleem wordt dat er mensen zullen zijn die niet meer uit die
virtuele wereld weg willen, die liever daar leven dan in de gewone wereld. Die
zich helemaal terugtrekken.

Daarnaast, denkt Baaijens, zullen we in 2038 al met onze computers van gedachten
kunnen wisselen  op ons eigen niveau . ,,Het begin van de bewustwording van
computers. Zoals computers nu poortjes hebben met ja of nee, hebben ze dan een
poortje met  misschien . Oftewel: ze denken.

Nog verder in de toekomst, zo n tachtig jaar van nu, ziet Baaijens de mens in
grote cilinders in de ruimte wonen. ,,Cilinders ter grootte van wereldsteden nu.
Gericht op de zon, waar we onze eigen zwaartekracht hebben gecreëerd, waar zelfs
wolken zullen drijven en waar de mens zelf kan kiezen waar-ie wil wonen: in een
communistische cilinder of een liberale. De aarde is dan uitgeput.

Belachelijk? Dat leek dat draadloze tabletschermpje ook, in 1982.

LOAD-DATE: August 9, 2010

LANGUAGE: DUTCH; NEDERLANDS

GRAPHIC: Wetenschapsjournalist Nico Baaijens schreef in 1982 een
toekomstvoorspellend artikel in het tijdschrift Kijk. Nu denkt hij dat we over
28 jaar met computers van gedachten kunnen wisselen. foto COR DE KOCK | Nico
Baaijens aan het werk, zo n dertig jaar geleden. |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              39 of 102 DOCUMENTS



                              AD/Algemeen Dagblad

                             22 juli 2010 donderdag

Van NSU Prinz tot Ferrari 500

BYLINE: HERMAN rosenberg

SECTION: ALGEMEEN DAGBLAD - CULTUUR; Blz. 15

LENGTH: 624 woorden


Wie het Louwman Museum in Den Haag bezoekt gaat op reis. En de gids heet Evert
Louwman, de enigszins excentrieke eigenaar van deze reusachtige collectie oude
en vaak zeldzame auto s.

autogeschiedenis in Louwman Museum

Evert Louwman bepaalde in hoge mate de inrichting ven het museum. Zijn
uitgangspunt is niet alleen maar het tonen van blinkend gepoetste wagens. ,,De
uitvinding van de auto was een revolutie in het bestaan van de mens,   zegt hij
gedreven.

En daarom begint de route door het museum bij een reconstructie van een oude
wagenmakerij. Er wordt ook een schilderij getoond van de 17de-eeuwse meester
Aelbert Cuyp. Louwman: ,,Daarop zie je een koets en ernaast staat precies zo n
wagen maar dan uit de 19de eeuw. Waarmee ik wil zeggen: qua vervoer was er in
die eeuwen nauwelijks iets veranderd. En dan is daar opeens de automobiel, een
koets dus zonder paarden. En de wereld zou blijvend anders zijn.

Een koets zonder paarden. Dat geldt zonder meer voor de Peugeot Type 6 Phaeton,
toen nog met een motor van Daimler. Grote wielen, hoge bankjes, een rijtuigkap
en het stuur is een onhandige, loodrecht boven de vooras geplaatste hendel.

Voordat de bezoeker aan het circuit begint dat hem langs 125 jaar
autogeschiedenis voert, heeft hij al een overweldigende ervaring achter de rug.
Direct bij binnenkomst is daar de grote galerij, de meest indrukwekkende ruimte
die architect Michael Graves in zijn ontwerp opnam. Het is een gigantische
langwerpige zaal die wordt gedekt door een houten tongewelf. De ruimte krijgt
daardoor iets sacraals.

Wat we hier zien is de liefdesverklaring van Evert Louwman, die zijn fortuin
vergaarde als importeur van Toyota, aan de auto. En hij  spreekt  namens velen,
want de meeste mensen vinden hun auto nu eenmaal erg belangrijk en ook bijna
iedereen vindt oude auto s wel leuk.

In die galerij staan iconen als de Volvo PV444 ( Katterug ), de Citroën DS,
officieel een ID 19, en de oudste gemotoriseerde Londense dubbeldekker (1904).
Er staan ook zeldzame voertuigen zoals het rijdende kantoor dat een Amerikaanse
zakenman liet bouwen, zodat hij de reistijd tussen Long Island en Manhattan zo
productief mogelijk kon maken. Het gevaarte draagt de wijdlopige naam Curtiss
Aerocar Land Yacht.

Terug nu naar het circuit. Het spreekt voor zichzelf dat er veel, heel veel
superdure limousines en sportwagens te zien zijn, zoals bijvoorbeeld de unieke
want groene Ferrari 500 Superfast Speziale van prins Bernhard en de
Mercedes-Benz Type Nürburg 500, ooit eigendom van ex-Kaiser Wilhelm II. Het zijn
mooie auto s, maar tegelijk ook speeltjes voor de elite.

De gewone man was en is op eenvoudiger vervoer aangewezen. En ook daarvoor is in
het museum plaats ingeruimd. Een zaaltje toont bijvoorbeeld een reeks auto s
voor de massa, zoals een NSU Prinz 4 Saloon, een Renault 4CV Saloon, een Ford
Anglia en uiteraad de Citroën 2CV, uit 1956 en dus met geribbeld plaatwerk.

De tocht voert ook langs zalen met wat Louwman  automobiele kunst  noemt.
Affiches, schilderijen, prenten - alles wat met auto s te maken heeft hij
verzameld. Bijzonder zijn de reeksen prenten die de Brit Gordon Crosby maakte
van de races bij Le Mans. De vaart en het geraas spatten van de platen af.

Na de langzame race door de autowereld wacht de bezoeker een beloning in het
hart van het gebouw. Louwman blijkt niet alleen auto s te verzamelen maar ook
oude gevels van gesloopte gebouwen. Daarmee zijn een straatje en een plein met
een terras aangekleed. We komen langs een garage, een hoedenmaker en een
speelgoedwinkel.

En opeens is daar ook de oude ingangspartij van het exclusieve Haagse restaurant
House of Lords, dat in de jaren tachtig moest wijken voor de nieuwbouw van de
Tweede Kamer. Het Louwman Museum blijft verrassend tot de finish.

LOAD-DATE: July 22, 2010

LANGUAGE: DUTCH; NEDERLANDS

GRAPHIC: Naast auto s voor de massa zoals de NSU Prinz (r.) en Renault 4 cv
hierboven staat ook de groene Ferrari 500 van wijlen prins Bernhard (foto onder)
in het Louwman Museum. Rechtsboven: achterzijde museum. foto s louwman |

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              40 of 102 DOCUMENTS



                              AD/Algemeen Dagblad

                             10 juli 2010 zaterdag

Geen titel

SECTION: ALGEMEEN - NIEUWSDIENST; Blz. 6

LENGTH: 223 woorden


Waar kijken we? En gaan we winnen? Het gaat maar over één ding deze dagen. Hoe
kijken  gewone  Nederlanders en topsporters naar de dag van de finale
Nederland-Spanje?

Winst na verlenging

3-2

Oud-judoka Mark Huizinga: ,,Natuurlijk gaan we winnen, dit is dé kans iets
unieks te bereiken. We moeten wel terugkomen van een achterstand om in de
verlenging met 3-2 te winnen. Dat lijkt me een heerlijk spannend scenario. 98
procent van de Nederlanders verwacht dat we gaan winnen, in Spanje zal het
andersom zijn. Nederland-Uruguay heb ik in een kroeg bekeken, maar de finale
kijk ik liever in huiselijke kring.

Thuis kijken  t leukst

2-1

Rik van IJzendoorn (30) vindt thuis kijken in Wageningen het lekkerst. ,,Naar de
kroeg kan daarna nog wel,   zegt hij tijdens een rookpauze. ,,Ik houd het op 2-1
voor het Nederlands elftal.

Stiknerveus

2-1

Jacky de Vries (links) en Joyce Verstege (beiden 17) uit Kampen staan stijf van
de zenuwen. ,,Wij gaan lekker op de camping kijken. In Renesse. Lekker feesten.
Ja, we zijn stiknerveus, hebben al dagen niet gegeten. 2-1 wordt het, voor
Oranje.

Kijken in café helpt

2-1

Carlo Speijk (39) gaat kijken in café De Belgische Keizer in zijn woonplaats
Zwolle. ,,Omdat ik daar de vorige twee wedstrijden heb gekeken en dat hielp.
De lange communicatie-adviseur houdt het op een 2-1 overwinning voor Oranje.

LOAD-DATE: July 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              41 of 102 DOCUMENTS



                              AD/Algemeen Dagblad

                              28 juni 2010 maandag

Geen titel

SECTION: ALGEMEEN DAGBLAD - SERVICE; Blz. 22

LENGTH: 826 woorden


Bezuinigen op logopedie kost ons juist extra geld

Minister Klink wil onder meer bezuinigen op logopedie. Patiënten moeten zelf 10
euro per behandeling betalen. Dat is ongeveer een derde van de kosten. Dat geldt
voor iedereen en voor een onbeperkt aantal behandelingen. Als dit doorgaat, ben
ik bang dat veel kinderen en chronisch zieken van logopedie verstoken blijven.
Met alle financiële gevolgen die dat met zich mee brengt. Kinderen en
volwassenen die niet (meer) kunnen meedoen in school, baan of samenleving omdat
ze communicatieproblemen hebben. De daarmee gemoeide kosten zijn torenhoog. Deze
bezuinigingen  zullen dan ook averechts uitpakken.

Kyra Keybets, Woerden.

Wilders laat kiezers vallen

Na het breken van zijn verkiezingsbelofte om vast te houden aan de 65 jaar als
pensioengerechtigde leeftijd zet Wilders andermaal zijn kiezers te kijk. Nu
blijkt dat hij zich onder valse voorwendselen verkiesbaar heeft gesteld voor de
gemeenteraad in Den Haag. Want het eerste het beste excuus wordt gebruikt om
zijn Haagse kiezers in de steek te laten. Zo is Wilders nu eenmaal. Hem gaat het
alleen om de macht en daarvoor zegt en doet hij precies datgene wat hem veel
stemmen oplevert. Als het puntje bij paaltje komt laat hij zijn kiezers
vervolgens vallen. Een stem op Wilders, leider van een ondemocratische beweging,
blijkt andermaal een verloren stem. Je moet toch wel een blinde vink zijn als
kiezer wanneer je dat nog steeds niet ziet.

H. Oosting, Wageningen.

Oorlog Afghanistan is

kostbaar en zinloos

President Obama heeft een generaal ontslagen die kritiek had op enkele politici
(AD 24-6). Ik hoop dat er veel meer generaals zullen komen met kritiek, net
zolang tot president Obama inziet dat zijn oorlog in Afghanistan volkomen
zinloos is. De westerse aanwezigheid in Afghanistan is zeer kostbaar (de
Amerikaanse belastingbetalers financierde hiervoor al meer dan 1 biljoen euro)
en niet zinvol, de objectieve effecten ervan zijn marginaal. De VS heeft mede
hierdoor een extreem grote staatsschuld. Die zal zeker niet dalen als haar
regering er voor kiest om in Afghanistan te blijven.

Alphons Mantel, Utrecht.

Biermeisjes tonen de

dubbele moraal aan

Bavariameisjes opgelucht na vrijlating (AD 23-6). Waar gaat dit over? Het zegt
vooral weer alles over de dubbele moraal in dit land. Aan de ene kant overheden
en menig ouder die steen en been klagen dat jongeren alcohol drinken als water
en daardoor agressief en asociaal gedrag etaleren. Aan de ander kant hebben we
Bavariameisjes. Er zijn altijd mensen die zich zo gek laten maken dat ze daar
trots op willen zijn.

Martin Collens, Rotterdam.

Bomenmuur biedt VS

bescherming tegen storm

Onlangs stond in het AD een artikel over een bomenmuur dwars door Afrika die het
oprukken van de Sahara moet tegengaan. Is het geen goed idee om in de VS een
bomenmuur aan te leggen van Las Vegas naar Chattanooga, in de staat Tennesee?
Dit om tornado s tegen te gaan. Deze ontstaan doordat warme droge lucht uit de
golf van Mexico botst met koude vochtige lucht uit Canada. Een bomenmuur zou
lokaal een vochtiger klimaat kunnen maken met misschien het tegengaan van de
vorming van tornado's.

J.J.W. van Heemst, Monster.

Last in, first out  in

onderwijs achterhaald

Plattelandsschool steeds vaker zeer zwak, meldde het AD afgelopen week. Helaas
is ook in de Randstad het uitkleden van het openbaar basisonderwijs begonnen. De
basisschool van mijn dochter heeft door bezuinigingen vijf vaste leerkrachten,
een leerkracht met een jaarcontract en een schoolgastvrouw moeten wegsturen. Het
gaat veelal om die leerkrachten die onze kinderen een goede basis moeten geven
in de richting van het voortgezet onderwijs. Het onderwijs hanteert nog steeds
de achterhaalde regel  last in, first out . Dit betekent dat jonge leerkrachten
die voeling hebben met de maatschappij op non-actief worden gezet. Oudere
leerkrachten die de link naar bijvoorbeeld computeronderwijs niet kunnen leggen,
blijven in dienst. Zo bieden we kinderen niet het onderwijs dat ze nodig hebben.

Ellie de Haas-Netten, Spijkenisse.

Rutte moet eens een kijkje bii de voedselbank nemen

Ondanks de recessie is het aantal miljonairs in Nederland vorig jaar met bijna
vijftien procent gestegen. Dat zijn mensen die jaarlijks tienduizenden euro s
hypotheekrente terugkrijgen. Maar we zien waarschijnlijk miljarden aan
belastinggeld van ABN-Amro nooit meer terug. Durfkapitalisten wordt geen enkele
regel of sanctie opgelegd. Van veelverdieners wordt geen enkel offer gevraagd en
gedeputeerde Binnekamp van de provincie Utrecht declareerde afgelopen jaar aan
onkosten en etentjes een bedrag waarmee je twee bijstandsgezinnen een jaar kan
onderhouden. Maar een oudere met AOW moet wel zijn rollator en fysiotherapeut
gaan betalen. Een rechtse coalitie maakt dit alleen maar erger. Laat Rutte eens
bij de voedselbanken gaan kijken. Misschien dat hij dan goede keuzes maakt die
de gewone hardwerkende burger niet aan de rand van de afgrond brengt.

Cissy Koolstra, Utrecht.

LOAD-DATE: June 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              42 of 102 DOCUMENTS



                              AD/Algemeen Dagblad

                              22 juni 2010 dinsdag

Mabel heeft de broek aan

BYLINE: MONICA BEEK

SECTION: ALGEMEEN DAGBLAD - NIEUWSDIENST; Blz. 4

LENGTH: 666 woorden


Kledingcode of niet, prinses Mabel leek zich er zaterdag weinig van aan te
trekken. Zij vestigde de aandacht op zich door in pantalon op het huwelijk van
de Zweedse kroonprinses Victoria te verschijnen. Kan dat wel? De meningen zijn
verdeeld.

DEN HAAG   Ze liep met haar hand in haar zak richting de kerk. Alsof prinses
Mabel er geen twijfel over wilde laten bestaan: ik draag een broek!

Er zat misschien een halve rok omheen van wit tule, maar het was onmiskenbaar
een pantalon die  modemeisje  Mabel zaterdag droeg bij het huwelijk van de
Zweedse prinses Victoria. Een Victor en Rolf-creatie, zoals zoveel van haar
outfits.

En het was niet de eerste keer dat de muze van het Nederlandse ontwerpersduo op
een officiële gelegenheid als enige prinses in lange pijpen verscheen. Ook
tijdens de Zeeuwse wandeling op Koninginnedag droeg de vrouw van prins Friso een
broekpak. Met metershoge hakken eronder, dat wel.

Het lijkt alsof de prinses met haar gewaagde keuzes een stille broekenstrijd is
begonnen, à la de  gewone  vrouw in de jaren  50. ,,Dat zou best eens kunnen,
zegt hoogleraar Maaike Meijer, directeur van het Maastrichtse Centrum Gender en
Diversiteit. ,,Prinsessen leven in een keurslijf. Zij houden de droom van het
gewone volk in stand. Daar horen bepaalde normen bij, en broeken passen daar nog
niet in. Ik denk dat ze die broek-jurk heeft aangedaan omdat ze dat sprookje
niet wil belichamen. Ze wil zichzelf zijn.

Maar een huwelijk van een ander is geen goede plek om die strijd te voeren,
stelt Reinildis van Ditzhuyzen. De koningshuis- en etiquette-deskundige heeft
geen goed woord over voor de kledingkeus van Mabel. ,,Aandachttrekkerij, dat is
het.   De kledingcode voor het Zweedse sprookjeshuwelijk liet geen ruimte voor
twijfel, zegt ze. ,,Een rokkostuum voor de man, een avondjurk voor de vrouw. Een
avondjúrk, geen avondbroek.

Ze noemt de pantalon, met messcherpe vouw, een provocatie. ,,Mabel weet zich
bekeken en ze draagt graag dingen waarover later wordt gesproken. Maar het is de
bruiloft van een ander. Op zo n moment hoor je niet de aandacht op te eisen. En
wat wil ze nou precies zeggen met die broek, dat ze voorop loopt in de
modewereld?

Toch kan een prinses in broek wel, zegt Van Ditzhuysen. ,,Prinses Mathilde droeg
een broek bij haar verloving, net als prinses Laetitia. Dat zijn hún momenten,
met hun eigen voorschriften. Prima.

Binnen feministische-kringen krijgt de rebelse prinses juist wel de handen op
elkaar, denkt Meijer. ,,Wat is er mis met een broek? Iemand die slordig gekleed
gaat naar een huwelijk, dat is erg. Dit niet.

Hoe vooruitstrevend de broek-jurk voor een prinses ook mag zijn, ook in
haute-coutureland werd toch even geslikt toen Mabel in beeld kwam. ,,Ik dacht
heel mooi , maar tegelijkertijd  Oh jee, een broek ,    vertelt ontwerpster
Monique Collignon. ,,Het is toch een koninklijk huwelijk. Zelfs naar de
trouwerij van je buurvrouw doen de meeste vrouwen een jurk of rok aan.

Maar in tweede instantie juicht ze de keuze van de prinses toe. ,,Van alle
Nederlandse prinsessen was zij wel het beste gekleed. De rest zag er tuttig uit.
De hele outfit was prachtig gemaakt en om door een ringetje te halen. Mabel
heeft iets recalcitrants en dat vind ik grappig.

Nieuw is een broekjurk trouwens niet, weet Collignon. ,,Eens in de zoveel tijd
zie je die weer eens verschijnen. Broeken met een sleepje hebben we ook al
gehad.

Het ontwerpersduo Victor en Rolf bevestigt dat de tule-broek uit eigen atelier
komt, net als de trouwjurk die Mabel in 2002 droeg. Maar voor uitleg over het
creatieve proces, hebben de mode-mannen geen tijd, vertelt hun woordvoerder.
,,Ze zijn zich aan het voorbereiden op hun show donderdag in Parijs.

Waar net als verleden jaren hoogstwaarschijnlijk een Hollandse hoogheid op de
voorste rij zal zitten: prinses Mabel, met of zonder broek.

Prinses baart opzien met kledingkeus bij huwelijk Victoria

Van alle Nederlandse prinsessen was zij wel het beste gekleed. De rest zag er
tuttig uit. Monique Collignon

LOAD-DATE: June 22, 2010

LANGUAGE: DUTCH; NEDERLANDS

GRAPHIC: Waar prinses Mabel voor een gewaagd ontwerp koos, hield echtgenoot
prins Friso het bij een traditioneel rokkostuum. foto ANP/FRANK VAN BEEK | Ook
op Koninginnedag viel Mabel op met haar keuze voor een broekpak. |

PUBLICATION-TYPE: Krant

JOURNAL-CODE: AD/Algemeen Dagblad


                        Copyright 2010 AD NieuwsMedia BV
                              All Rights Reserved

                              43 of 102 DOCUMENTS



                              AD/Algemeen Dagblad

                             17 juni 2010 donderdag

Geen titel

SECTION: ALGEMEEN DAGBLAD - SERVICE; Blz. 31

LENGTH: 589 woorden


Geen doorkomen aan

voor brandweerauto s

Het Haagse parkeerbeleid, ooit bedoeld om de binnenstraten van Den Haag beter
toegankelijk te maken voor politie en brandweer, mislukt jammerlijk. Zoals ook
in de Bomen- en Heesterbuurt waar per 1 juli het betaald parkeren ingaat. Voor
alle grote doorgaande straten moet betaald worden, maar drie kleinere
binnenstraten blijven vrij. (Aucuba-, Berberis- en Eglantierstraat) Je kunt nu
al raden waar straks de tweede auto en bedrijfsbusjes geparkeerd worden.
Hopelijk kan de brandweer straks deze straten nog in; er is nu al geen doorkomen
meer aan. Protesteren heeft geen zin. Het antwoord was:  We gaan na een jaar
kijken of er in die straten parkeerproblemen optreden . Waarom geen beleid: óf
heel Den Haag betaald parkeren óf nergens. Dit is verschuiven van problemen.

Yvonne Koster, Den Haag.

Verkeersplan goed

voor luchtkwaliteit

Het verkeersplan in centrum Den Haag vond ik een goed plan, zeker omdat de
luchtkwaliteit dan vooruit zou gaan. En dat je als winkelend publiek  breed
kunt lopen zonder rekening te hoeven houden met auto s die voorbij scheuren.
Maar helaas, op de ringwegen rijden nu nog veel meer auto s, het autogebruik is
niet verminderd. Ik had eigenlijk gedacht dat het fietsgebruik veel meer werd.
Nu hoop ik dat het plan nog wordt aangepast. Het moet veiliger worden voor
voetgangers en fietsers.

Boris Haase, Den Haag.

Verlaag kosten van

parkeren in Den Haag

De onderzoekers geven een mooie draai aan het verhaal over de binnenstad. Men
denkt dat er minder bezoekers komen door de economische crisis, maar dan moet
dit ook in andere steden het geval zijn. Volgens mij is het onder andere een
probleem dat het verkeerscirculatieplan (VCP) averechts werkt.

Voor een Hagenaar is er al bijna niet meer met de auto in de stad te komen. Laat
staan voor een niet-Hagenaar, ook vanwege allerlei opbrekingen en
wegafsluitingen. Ook zijn de parkeerkosten enorm hoog in tegenstelling tot de
omringende plaatsen bijvoorbeeld Delft, Leidschendam en Voorburg waar men nog
vrij mag parkeren.

Dus schaf het VCP af, verlaag de parkeerkosten en stop eens met alle opbrekingen
in en rond Den Haag.

R. de Jongh, Den Haag.

Nooit meer naar

de binnenstad

Niet zo gek dat de bezoekersaantallen in de Haagse binnenstad teruglopen (AD HC
15-6). Een kennis van mij uit Hoek van Holland moest iets halen in Den Haag
centrum, maar na een half uur rondjes rijden is ze weer naar huis gegaan. En ze
komt nooit meer terug.

Spreek eens met een kennis van buiten Den Haag af om in de Wagenstraat te gaan
eten, wedden dat het mislukt.

Zo kan ik nog wel een aantal zaken opnoemen over de rede van de terugloop, maar
ik laat het hier maar bij.

Ben Gaillard, Den Haag.

Gratis haring

voor de bobo s

Vlaggetjesdag in Scheveningen is elk jaar weer een heel leuk evenement. Wij gaan
er dan ook elke keer naar toe. Afgelopen zaterdag waren er volgens de
organisatie zelfs 300.000 (?) belangstellenden. Maar waar wij ons grenzeloos aan
ergeren, is dat minister Verburg lustig op het podium staat te verkondigen dat
de haring dit jaar op verantwoorde manier is gevangen, en dat we allemaal mogen
meehappen.

Nou nee dus, de hoge heren en dames zoals Verburg, burgemeester Van Aartsen,
wethouder Marnix Norder en vele andere bobo s krijgen vlak voor de neuzen van
het gewone volk de haringen aangeboden en happen er lustig vijf of zes weg. Wij
mogen ze zelf kopen terwijl de hoge heren ze beter kunnen betalen dan wij,
gewone mensen.

Hoe was het ook weer? De zware lasten van de crisis samen dragen? Een lachertje.

E. du Chatinier, Den Haag.

LOAD-DATE: June 16, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: AD/Algemeen Dagblad


                        Copyright 2010 AD NieuwsMedia BV
                              All Rights Reserved

                              44 of 102 DOCUMENTS



                              AD/Algemeen Dagblad

                             17 juni 2010 donderdag

Roland Emmerich kiest een nieuwe weg

BYLINE: AB ZAGT

SECTION: ALGEMEEN DAGBLAD - FILM; Blz. 25

LENGTH: 572 woorden


Hij is de grote specialist van rampenfilms als 2012, The Day After Tomorrow en
Independence Day. Maar dat genre heeft Roland Emmerich voorlopig vaarwel gezegd.
Met het kostuumdrama Anonymous laat hij een andere kant van zijn talent zien.

Zijn vernielzuchtige aard kan Roland Emmerich toch niet helemaal verloochenen.
Ook in zijn nieuwe film, het kostuumdrama Anonymous, gaat een gebouw in vlammen
op. Het Londense Rose Theatre uit 1601 wordt tot de grond toe afgebrand. Maar
voor het overige heeft zijn nieuwe film niets met zijn vorige werk te maken.

,,Te vaak word ik als rampenfilmer afgeschilderd,   zegt de regisseur lichtelijk
geïrriteerd in Berlijn. ,,Terwijl ik in mijn loopbaan ook andere films, zoals
The Patriot met Mel Gibson heb gemaakt. Ik verloochen mijn afkomst niet. Op een
film als The Day After Tomorrow ben ik trots. Het behandelt het probleem van de
opwarming van de aarde veel eerder dan de overige media er aandacht aan gingen
besteden.

Met Anonymous keert de in Los Angeles wonende Emmerich voor even terug naar zijn
voormalige thuisbasis Berlijn. In de studio van Babelsberg verfilmt hij een
interessant plot met de Engelse koningin Elizabeth I en Shakespeare als
belangrijkste personages. Een van de vragen die worden behandeld gaat over de
twijfel of Shakespeare zijn meesterwerken zelf heeft geschreven of dat een
schrijverscollectief verantwoordelijk is.

Emmerich heeft zich verzekerd van de medewerking van een keur aan Engelse
topacteurs, onder wie Vanessa Redgrave, haar dochter Joely Richardson, David
Thewlis (bekend uit Naked) en Rhys Ifans (Notting Hill). Dat Emmerich zich een
dergelijke cast kan veroorloven en niet werd gedwongen een Amerikaanse ster aan
te trekken schrijft de Duitser toe aan zijn uitstekende verhouding met zijn
filmmaatschappij Sony.

,,Ik heb door het succes van mijn films enig krediet opgebouwd. Ik heb 30
miljoen dollar tot mijn beschikking gekregen en dat wil ik niet aan Amerikaanse
sterren uitgeven. Ik investeer dat geld liever in de visuele kanten van deze
film.

Met Anonymous is Emmerich niet over een nacht ijs gegaan. Het idee voor de film
kreeg hij acht jaar geleden al toegespeeld. In de tussentijd is het scenario een
keer of vijftien herschreven. Bovendien wilde de regisseur beschikking hebben
over de nieuwste computertechnieken, nodig om het 16de-eeuwse Londen na te
bootsen.

AUTHENTIEK

Even werd overwogen om Anony-mous in Engeland op locatie op te nemen. Met zijn
productieteam liet Emmerich 15.000 foto s maken van de huizen die nog uit deze
periode stammen. Vaak zijn deze kastelen en woningen in de loop der eeuwen van
uiterlijk veranderd, waardoor zij niet meer authentiek ogen. Bovendien zijn de
meeste kastelen al gebruikt voor diverse andere kostuumfilms zoals The Boleyn
Girl. ,,Wij willen de film een uniek en zo historisch correct uiterlijk geven.

Een van de vragen die in Anonymous wordt behandeld is hoe een kunstenaar kan
overleven in een dictatuur, ook al is zijn werk erg populair onder het gewone
volk. Emmerich: ,,Dat is een thema van alle tijden. In een bepaald opzicht geldt
dit ook voor filmmakers in Hollywood. Daar geldt vooral: je bent zo goed als je
laatste film. Waren mijn dure films geflopt, dan had ik Anonymous nooit kunnen
maken.

Anonymous, première in 2012.

Schreef Shakespeare zijn eigen teksten is het thema van Anonymous

Je bent zo goed als je laatste film. Waren mijn dure films geflopt, dan had ik
deze nooit kunnen maken.

LOAD-DATE: June 16, 2010

LANGUAGE: DUTCH; NEDERLANDS

GRAPHIC: Regisseur Roland Emmerich op de set van Anonymous. Samen met de acteurs
Xavier Samuel en Tamara Harvey. | foto Columbia Pictures |

PUBLICATION-TYPE: Krant

JOURNAL-CODE: AD/Algemeen Dagblad


                        Copyright 2010 AD NieuwsMedia BV
                              All Rights Reserved

                              45 of 102 DOCUMENTS



                              AD/Algemeen Dagblad

                              11 juni 2010 vrijdag

Het feest kan beginnen!

BYLINE: marcel van der kraan

SECTION: ALGEMEEN DAGBLAD - NIEUWSBUDGET; Blz. 1

LENGTH: 537 woorden


Zuid-Afrika heeft er lang naar uitgekeken. Vanmiddag is het eindelijk zo ver.
Dan speelt het organiserende land de openingswedstrijd van het WK tegen Mexico.
Als het aan de trotse en dolenthousiaste Afrikanen ligt, wordt het een
historisch evenement.

euforisch ZUID-AFRIKA heeft grote verwachtingen van wk

JOHANNESBURG   Sisonke! Voor vijftig miljoen Zuid-Afrikanen is dat het nieuwe
toverwoord. Sisonke, Zulu-taal voor  samen sterk . Vanmiddag om vier uur barst
de grootste orkaan van geluid los die ooit op een wereldkampioenschap voetbal
bij een openingswedstrijd is waargenomen.

Bijna 90.000 vuvuzela s zullen een onwerkelijke sfeer creëren en duizenden
mensen, zo vrezen medici, mogelijk gehoorbeschadiging bezorgen. Maar het
weerhoudt niet één Zuid-Afrikaan ervan om de monsterlijke toeter mee te nemen
naar Soccer City, waar Mexico de tegenstander is in de eerste wedstrijd van
groep A.

Fabrieken, scholen, ziekenhuizen en kantoren van alle grote bedrijven zijn
veranderd in geel-groene gebouwen. Iedere werknemer loopt sinds deze week rond
in het voetbalshirt van zijn land. Voor de gewone man is bijna geen shirt meer
te krijgen. De voorraad van miljoenen shirts raakt sneller op dan kledingsponsor
Adidas ooit heeft kunnen denken.

Zuid-Afrika kreeg ladingen kritiek over zich uitgestort in de afgelopen jaren,
omdat het niet in staat zou zijn een WK te organiseren. Maar regering en
organisatie hebben alle registers opengetrokken. Gisteren werden nog even 70.000
agenten voorzien van nieuwe mobiele telefoons om de communicatie en veiligheid
te vergroten rond de stadions.

Voor de deur van het FIFA-hoofdkantoor zit al dagen een bewaker, die voor
twintig euro per dag twaalf uur lang de wacht houdt. Hij glimt van oor tot oor.
,,Mijn zoon heeft op school een kaartje voor de openingswedstrijd Zuid-Afrika -
Mexico gekregen,   zegt Sylvester Malese trots. ,,De regering heeft duizenden
kaarten beloofd aan kinderen die de beste cijfers haalden. Dat was voor mijn
zoon een stimulans om buitengewoon zijn best te doen.   Op die manier gaat er
zelfs een educatieve werking uit van het WK.

Zuid-Afrika verdrinkt bijna in het eigen enthousiasme. Niet eerder in de
geschiedenis van het WK zag de FIFA het gastland met zijn nationale team een
tour door de stad maken, voordat er ook maar één wedstrijd was gespeeld. De
Zuid-Afrikaanse spelers zijn als wereldkampioenen toegejuicht.

Aaron Mokoena is de leider van het Zuid-Afrikaanse elftal dat aan de
hooggespannen verwachtingen moet proberen te voldoen. Mokoena denkt dat zijn
ploeg mentaal de druk van het WK in eigen land wel aankan. ,,Onze
trainingskampen in Durban, Brazilië, Duitsland en Johannesburg hebben aardig
geholpen om deze groep spelers in de beste vorm van hun leven te krijgen. Het
elftal is superfit. We zijn klaar voor de grootste en zwaarste wedstrijden in de
geschiedenis van het Zuid-Afrikaanse voetbal.

Mokoena, in eigen land  Mbazo  genoemd, vindt dat de ploeg de miljoenen
Zuid-Afrikanen niet mag teleurstellen. ,,We spelen voor eigen publiek, in eigen
land en met de steun van 90.000 fans in het stadion met zo veel kabaal - dat
gaat een grote rol spelen. Niet alleen tegen Mexico, tijdens het gehele toernooi
hebben we het publiek als twaalfde man.

LOAD-DATE: June 10, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: AD/Algemeen Dagblad


                        Copyright 2010 AD NieuwsMedia BV
                              All Rights Reserved

                              46 of 102 DOCUMENTS



                              AD/Algemeen Dagblad

                              5 juni 2010 zaterdag

De gepeperde rekening van Volkert en Mohammed B.

SECTION: ALGEMEEN DAGBLAD - NIEUWSDIENST; Blz. 11

LENGTH: 259 woorden


PURMEREND   ,,Mag ik vragen wat u hier doet?   wil de agent op de mountainbike
weten. Hij is net bezig een Purmerends parkje uit te kammen op mogelijke
Wilders-belagers, en iemand met een kladblok in het gras, dat is raar.

,,Nou, gewoon,   is het antwoord, ,,net als bij alle andere partijen bekijken
hoe ze campagne voeren.

Maar, mijnheer agent,  gewoon  wordt maar niet van toepassing op de PVV. Een
café waar Rutte spreekt, kun je zo binnenlopen. Als Cohen komt, mag je altijd
aanschuiven. Maar Wilders? De plek waar hij vanavond spreekt, P3, is afgezet met
roodwit lint, alsof het om de plek van een misdrijf gaat.

Eromheen rijdt, loopt, fietst en motort het hele arsenaal van James Bond -
details blijven om veiligheidsredenen uiteraard achterwege, maar wat een hoop!

Ter illustratie: Wilders wilde naar Volendam, waar hij bij de Europese
Verkiezingen 39,9 procent haalde. Maar daar was geen veilige plek. Dus staat
zijn vesting vanavond in Purmerend.

Binnen vertelt hij voor zo n honderd bezoekers hoe hij Henk en Ingrid richting
paradijs gaat loodsen, zonder Marokkaans straattuig, criminele gelukzoekers en
aanverwant geteisem.

Buiten in het parkje borrelt een ander thema. Een toegestane partij met een
groeiende aanhang kan zich nauwelijks vrij verenigen, en niet eens op een
zelfgekozen plek bijeenkomen.

En, anderzijds: Een gezond weerwoord van tegenstanders kan er zo ook niet zijn.
Vanavond is het Purmerend, waar de gepeperde rekening van Volkert en Mohammed B.
wordt betaald.

En dat gaat even niet over de kosten van een agent op een mountainbike.

LOAD-DATE: June 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              47 of 102 DOCUMENTS



                              AD/Algemeen Dagblad

                              5 juni 2010 zaterdag

Straks word ik weer fan

SECTION: ALGEMEEN DAGBLAD - NIEUWSBUDGET; Blz. 23

LENGTH: 1181 woorden


Engeland denkt wereldkampioen te kunnen worden omdat het Wayne Rooney heeft. De
vervaarlijk uitziende spits met het zachte innerlijk (op school haalde hij de
hoogste cijfers voor godsdienst) geeft in zijn boek  The way it is  een kijkje
achter de schermen.

Tijdens het laatste WK in Duitsland ging er een wereld voor hem open, toen hij
op een dag de kamer van Gary Neville binnenkwam. ,,Gary leerde gitaar spelen.
God zij dank bespaarde Gary de selectie zijn solo s, daar in Duitsland. Al vond
ik het bij nader inzien niet zo dom van hem, dat hij de dode uren op zo n groot
toernooi benutte met het leren van iets nieuws. Hij zat elke dag in zijn
hotelkamer te oefenen. Als ik een hobby had gehad, zou ik hetzelfde hebben
gedaan. Maar ik heb maar twee hobby s, voetbal en slapen. Misschien dat ik de
komende jaren toch iets ga oppakken. Ik ga leren schaken of ik ga iets doen met
een ruimtevaartstudie. Of, en dat meen ik, ik ga weer godsdienstlessen volgen.
Dat vond ik vroeger op school prachtige verhalen. Het enige vak waar ik hoge
cijfers in haalde.

Wayne Rooney is inmiddels wat volwassener geworden, maar het kind en de
voetbalfan blijven aanwezig. ,,In het hotel dat de FIFA ons in Frankfurt gaf
voor de wedstrijd tegen Trinidad & Tobago, was op de begrane grond een prachtige
massageruimte. Ik lag daar de eerste uren, nadat we waren aangekomen, op tafel
en werd behandeld. Er was een raam aan de bovenkant en toen ik daar doorheen
naar buiten keek zag ik dat het pal aan de straatkant was en dat er tien of
twaalf Engelse fans buiten liepen. Die stonden als gekken te zingen. Ik riep de
andere spelers erbij en zei hoe komisch die gasten waren. Maar opeens herkende
een van die fans mij achter het raam en meteen begon de hele groep te gillen:
Rooneeee, Rooneeee !

,,Er kwamen steeds meer supporters bij en binnen no time stonden er 3000 man
voor het hotel voor mij en Engeland te zingen. Wij, de spelers, vonden het
prachtig. Ik ging meezingen en bleef zwaaien. Alle spelers vonden het heerlijk
om buiten het trainingskamp de echte WK-sfeer te proeven. De meeste spelers
zeiden dat ze eigenlijk het liefst tussen al die gasten buiten hadden gestaan
met een pils in de hand. Ze wilden ook van die Engelandsongs zingen. Voor mij
komt die tijd in de toekomst echt weer. Als ik klaar ben met voetballen, word ik
weer gewoon supporter.

Voor Rooney mag het er tijdens een groot toernooi wel een beetje relaxed aan toe
gaan. Hij vindt het heerlijk als de spanning met leuke dingen wordt gebroken.
,,Een paar uur voor onze wedstrijd tegen Ecuador in Stuttgart, in de tweede
ronde, wilde Sven Goran Eriksson even onder vier ogen met me praten. Hij vroeg
me om hem te volgen door een gang in het hotel naar een groot balkon. Hij wilde
niet dat de andere spelers zagen dat hij met me ging praten.

,,Of hij lette niet zo goed op, of hij wist de weg niet in het hotel, maar Sven
liep steenhard tegen een grote glazen schuifdeur aan. Hij dacht, geloof ik, dat
hij open was. Hij liep zijn halve kop in elkaar. Tien minuten lang heb ik me
helemaal kapot gelachen. Maar omdat hij een serieus gesprek met me wilde,
probeerde ik me in te houden. Maar ik kon het niet helpen en bleef lachen. Het
zweet parelde van mijn hoofd en mijn rug. Sven had het door en vond zichzelf
volgens mij vreselijk voor gek staan. Ook omdat zijn hele voorhoofd gekneusd
was.

,,Ik was in elk geval super relaxed voor de aftrap door dat incident. Tijdens de
warming-up was ik nog half grappen aan het maken. Ik zei tegen David Beckham,
die aan de rechterkant van mij voorin speelde, dat hij vandaag uit een vrije
trap een keer ging scoren.

Hoe weet jij dat nou,  vroeg Becks.

Ik schoot in de lach.  Omdat je vrije trappen heel de week in de training al
knap shit zijn.

,,Maar,   vervolgt Rooney, ,,wat denk je dat er gebeurt? Becks scoort na een uur
uit een vrije trap. Je had die kop van hem moeten zien na die goal.

Tegen Portugal werd Engeland uitgeschakeld omdat Wayne Rooney rood kreeg. De
Engelsman zweert tot de dag van vandaag dat hij door de aanslag, die van
achteren op hem werd gepleegd, uit balans werd gebracht en  per ongeluk  met
zijn voet in het dijbeen van Cristiano Ronaldo, die op de grond lag, belandde.

,,Ik deed het niet express. Ik zal mijn graf ingaan met de wetenschap dat het
een ongeluk was. Maar Cristiano zag het natuurlijk niet zo. Ik was teleurgesteld
dat hij me die rode kaart probeerde aan te naaien. Daarom gaf ik hem ook, zoals
je nu nog op de beelden kan zien, een stoot tegen zijn borst.

Voor Cristiano Ronaldo brak na het WK in Engeland de hel los. In de ogen van
Rooney was er niet zo veel aan de hand. ,,Mensen dachten dat we aartsvijanden
waren geworden. Maar wat niemand weet en waarschijnlijk nooit zal geloven is dat
ik  Ronny  vanuit de bus, bij het wegrijden van het stadion in Duitsland, na
onze uitschakeling al een sms stuurde met de boodschap dat we dit maar gauw
moesten vergeten. Ik gaf hem niet de schuld en ik zei dat ik hem succes wenste
in de halve finale. Ik hoopte voor hem, zo smste ik, dat hij de finale zou
halen.

Hij kent de vooroordelen. ,,Ik weet dat mensen van mij het beeld hebben dat ik
agressief ben en lelijk doe op het veld. Ik heb veel emoties tijdens een
wedstrijd. Maar ik ben nooit haatdragend.

Na een WK of een zwaar seizoen wil hij altijd  lekker ontspannen .
,,Tegenwoordig huur ik een jacht in St. Tropez en vaar ik met de hele familie,
neven en nichten naar Monte Carlo. Maar vijf jaar geleden nog nam ik alle Rooney
s mee in een bus naar Butlins (huisjespark met amusementshallen voor Jan Modaal,
red.) en dat vond ik eigenlijk net zo gaaf.

,,Na het vorige WK in 2006 kwam ik terug bij Manchester United en ik herinner me
nog hoe raar het was dat we moesten gaan trainen zonder Ruud van Nistelrooy.
Ruud was weg en het enige wat ik me heel de tijd afvroeg was hoe we hem ooit
konden vervangen.

,,Ik deed toen wat stoms. Tegen Trinidad & Tobago had ik al een spierverrekking
opgelopen, maar die verzweeg ik. In de voorbereiding bij Manchester United liep
ik een scheur van 6 cm op in mijn lies. Net voor het Amsterdam Tournament was ik
weer fit en Ferguson liet me spelen. Bij een kopduel sprong ik op en raakte ik
met mijn arm het gezicht van de Portugese verdediger. Weer rood! De Nederlandse
scheidsrechter stuurde me weg. Ik kon mijn ogen niet geloven.

Door de Engelse FA werd Rooney voor drie duels geschorst en daarmee was de start
van het seizoen  verziekt  voor hem. ,,Ferguson stuurde me een week op vakantie,
omdat ik toch al niet veel rust had gehad na het WK. Ik ging met Coleen naar
Dubai. Ze dacht dat ze verwend zou worden in een 5-sterrenhotel. Nou ja, overdag
wel. Maar  s avonds nam ik haar mee uit naar een Engelse bar, waar we United
live konden zien tegen Charlton Athletic. De bar zat vol met Chelsea-fans omdat
Chelsea later ook op tv kwam. Die Chelsea-gasten gingen flink tekeer tegen mij.
Op een leuke manier, niet agressief. Ik moest er om lachen. Ik geloof alleen dat
Coleen tot op de dag van vandaag niet erg onder de indruk was van ons
romantische  avondje uit.

De andere kant van Engelands hoop Wayne Rooney

LOAD-DATE: June 5, 2010

LANGUAGE: DUTCH; NEDERLANDS

GRAPHIC: Rooney: ,,Na een zwaar seizoen huur ik een jacht in St. Tropez en vaar
ik met de hele familie naar Monte Carlo.   |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              48 of 102 DOCUMENTS



                              AD/Algemeen Dagblad

                              5 juni 2010 zaterdag

Giuseppe Verdi, ook voor onder de douche

SECTION: ALGEMEEN DAGBLAD - GIDS; Blz. 9

LENGTH: 558 woorden


1Veel meer dan andere componisten zorgde Giuseppe Verdi (1813 - 1901) er in zijn
tijd al voor dat opera niet louter door de muzikale elite kon worden genoten en
gewaardeerd, maar dat ook  het gewone volk  zich toegang kon verschaffen tot
deze vorm van muziektheater.

En nog altijd fluit, neuriet of zingt

&ndash; dat laatste dikwijls met minder artistiek succes &ndash; iedereen onder
de douche wel eens een melodie uit een van de 26 opera s die de Italiaanse
componist, jaargenoot van Wagner, tot op hoge leeftijd schreef. Aïda, Don
Carlos, Il Trovatore, La Traviata, Nabucco, Rigoletto, Un Ballo In Maschera,
Otello, Macbeth: het is een indrukwekkende erfenis die Verdi de
muziekgeschiedenis heeft nagelaten.

Van de religieuze werken die Verdi componeerde, heeft zijn Requiem ook een
plaats in het collectieve geheugen verworven. Het geldt als een van de mooist
verklankte dodenmissen met zijn vermaarde Dies Irae (De dag der toorn) dat door
de indrukwekkende, bijna apocalyptische koorzang en donder- en bliksemslagen op
de pauken letterlijk overweldigend klinkt. Zo majestueus willen we allemaal wel
ten grave worden gedragen!

Op 100 Best Verdi zijn behalve het Dies Irae, ook het Sanctus, Ingemisco,
Recordare en Lacrymosa uit zijn Requiem verzameld in een box van zes cd s waarop
vanzelfsprekend Verdi s operawerk domineert. Met deze  Best Of... -serie (eerder
verschenen boxen van onder anderen Chopin, Beethoven, Bach en Puccini, alsmede
de honderd mooiste interpretaties van dirigent Herbert von Karajan, sopraan
Maria Callas en violist Yehudi Menuhin) wil platenmaatschappij EMI behalve de
traditionele klassiek-liefhebber ook de geïnteresseerde leek bedienen met een
populaire dwarsdoorsnee uit het werk van de meest legendarische componisten en
musici.

Bij Verdi hoeft daartoe nauwelijks te worden geselecteerd, want bij hem is het
altijd raak. Zo valt de luisteraar van de ene operaklassieker in de andere
evergreen, die altijd Verdi s typische signatuur dragen: bijna brullende
koorpartijen, klaterend koperwerk, zwaar symfonisch aangezette ouvertures en
theatrale soli en duetten waarin voor de uitvoerenden technisch én artistiek
veel eer is te behalen. Vanzelfsprekend treffen we La Donna É Mobile en Questa A
Quella (beide uit Rigoletto), Libiamo Ne lieti Calici (La Traviata) en uiteraard
Va, Pensiero, bij ons bekend als Het slavenkoor uit Nabucco, uitgevoerd door
&ndash; en beter vind je ze niet &ndash; het koor en orkest van de Scala in
Milaan onder leiding van Riccardo Mutti.

Het is een geruststelling dat verreweg de meeste uitvoeringen inderdaad het
stempel van de beste vocalisten en orkesten dragen. Placido Domingo, Rollando
Villazón, Dieter Fischer-Dieskau, de onvergetelijke Maria Callas (wat een
uitvoering van Ritorna Vincitor! uit Aïda), Montserrat Caballé en Mirella Freni
leggen hun ziel en zaligheid in het oeuvre van Verdi.

Ware opera-puristen wijzen nogal eens op het tamelijk ongecompliceerde karakter
van zijn werk, waarbij vooral de orkestpartijen veel Italiaanse zwier en
eenvoudige, soms tegen bombast aanschurkende melodielijnen vertonen. Daarmee
wordt Giuseppe Verdi tekort gedaan. Hij geldt (Giacomo Puccini volgt op gepaste
afstand als goede tweede) als dé held in zijn eigen opera s. Alle honderd goed
derhalve of, wellicht beter: alle honderd groots en meeslepend, zoals opera moet
zijn.

&mdash;Arno Gelder

LOAD-DATE: June 5, 2010

LANGUAGE: DUTCH; NEDERLANDS

GRAPHIC: CD 100 BEST VERDI |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              49 of 102 DOCUMENTS



                              AD/Algemeen Dagblad

                              5 juni 2010 zaterdag

HET FOTOALBUM VAN...

SECTION: ALGEMEEN DAGBLAD - WEEKEINDE; Blz. 8

LENGTH: 2389 woorden


IJzeren Rita wordt ze wel eens genoemd. Maar Rita Verdonk, leider van Trots op
Nederland, heeft wel degelijk gevoelens.  Ik heb de auto wel eens langs de kant
gezet om even een potje te janken; zo miste ik de kinderen.  Tekst: Carine Damen
Foto s: Jacqueline de Haas/privécollectie Rita Verdonk

Rita Verdonk kan zich hermetisch afsluiten voor de meningen van anderen. Als
haar man Peter, dochter Anna (21), zoon Pieter (24), vrienden, naaste collega s
en achterban hun goedkeuring maar geven, dan maakt het niets uit of anderen haar
uitlachen of slecht over haar denken.

Een jaloersmakende eigenschap. Handig ook. Want Rita Verdonk is de afgelopen
weken, nee, jaren, behoorlijk door de mangel gehaald. Als minister van
vreemdelingenzaken in de jaren 2003-2006 was ze controversieel. Je hield van
haar of je verafschuwde haar; er was geen tussenweg. Maar ook nu, als Kamerlid
en leider van Trots op Nederland, roept Verdonk gemengde gevoelens op.

Haar fans bevinden zich vooral onder het  gewone volk . Het opiniepanel van
TweeVandaag kroonde haar in 2005 en 2007 tot Politicus van het Jaar. Haar
collega s in de Tweede Kamer wezen haar juist aan als slechtste Politicus van
het Jaar, in de jaren 2006 en 2008.

Tegenwoordig wordt ze ook nog uitgelachen, in de Kamer en nog veel vaker op
internet. Een paar weken geleden nog werd op het toen nieuwe campagnefilmpje van
Trots razendsnel een persiflage geknutseld. Het maakt Rita Verdonk niets uit.
,,We hebben de eerste weken al 300.000 hits op het filmpje gehad,  zegt ze. ,,En
nu hebben nog veel meer mensen gezien hoe wij Nederland weer gezond willen
maken.

,,Nee, ik vind het zelfs hartstikke leuk. Politiek is toch theater? Natuurlijk
moeten de kijkers wel de serieuze boodschap van het filmpje willen horen. En er
waren kijkers genoeg. Wel vind ik het jammer dat bepaalde media mij weer op een
negatieve manier willen wegzetten. Het tv-programma De wereld draait door liet
bijvoorbeeld alleen de persiflage zien en niet het echte campagnespotje.

Heeft u er echt geen last van?

,,Nee, nooit. Het enige wat ik heel erg heb gevonden, zijn de vergelijkingen die
sommige mensen hebben gemaakt tussen mijn beleid als minister en de
jodendeportaties tijdens de Tweede Wereldoorlog. Dat ging over de grens, heel
akelig was dat.

Er zijn maar weinig mensen die, zoals Rita Verdonk, de luiken kunnen laten
zakken, totaal immuun lijken voor de mening van anderen en blind doorgaan met
het nastreven van hun doel. Hoe krijgt ze het voor elkaar? Misschien heeft
Verdonk deze eigenschap geërfd van haar vader, een oud-militair die in de jaren
40 in Nederlands-Indië heeft gevochten. Zijn oorlogservaringen hebben hem
getekend, vertelde hij in 2006 in een interview met HP de Tijd. Hij had er een
sterke overlevingsdrang en vechtlust aan overgehouden, net als oudste dochter
Rita. Rita lijkt qua karakter dan ook het meest op haar vader.

Haar ouders voedden hun kinderen streng en consequent op. Regels waren regels.
,,Al onze kinderen hebben wel eens een tik gehad, en ook een schop,  bekende
vader Verdonk in 2003 in NRC Handelsblad. Op zondagochtend werden ze om half
negen aan het ontbijt verwacht; wat ze de avond ervoor ook hadden uitgespookt.

Maar haar jeugd was ook liefdevol en gelukkig, herinnert Rita Verdonk zich.
,,Bij ons thuis was het altijd erg gezellig. Iedereen was welkom. Ik speelde
altijd buiten; alles mocht en kon. Mijn ouders voedden ons op met het motto:
het leven is geven en nemen . We hadden vaak mensen over de vloer die het minder
hadden. Toen mijn vader, die eerst bij Douwe Egberts werkte, een eigen
administratiekantoor opbouwde, had hij veel kleine ondernemers als klant. Als ze
een keer niet konden betalen, gooide hij de rekening in de prullenbak.

Verdonk noemt haar vader  een echte liberaal . ,,Ik bedoel liberaal in de
ruimste zin des woords. Het ging hem erom mensen kansen te geven, open te staan
voor nieuwe invloeden, eigen verantwoordelijkheid te nemen. Mijn ouders zijn
altijd heel sociaal geweest. Ze zijn nu in de 80. Hun verjaardagskalender op de
wc heeft geen enkele onbeschreven regel.

Rita Verdonk toonde zich al jong sociaal bewogen. Ze werd leidster bij de
scouting en de handbalvereniging. Op de middelbare school nam ze het op voor
gepeste leerlingen. ,,Opkomen voor de zwakkeren was de rode draad in mijn leven.
Nog steeds.

In de jaren  70 leidde die sociale gedrevenheid haar naar de linkse partij PSP,
nu opgegaan in GroenLinks, en tal van linkse demonstraties. Vandaag de dag is de
gedrevenheid gebleven maar is haar doelgroep veranderd. Verdonk bekommert zich
nu om de autochtone Nederlanders van de lagere klassen die zich in de steek
gelaten voelen door de politiek en die zij aan zij wonen met allochtonen die
zich niet aanpassen.

Uit sociale bewogenheid besloot Verdonk na haar studies rechten en criminologie
te gaan werken bij drie verschillende gevangenissen. ,,Ik was ervan overtuigd
dat gedetineerden slachtoffers waren van de maatschappij. Tijdens mijn studie
had ik daarom al vrijwilligerswerk in de Pompekliniek gedaan. Ik wilde ze
helpen.

De werkelijkheid schudde haar echter wakker. ,,Toen ik eenmaal in de gevangenis
rondliep, merkte ik dat veel gevangenen juist een heel bewuste, rationele keuze
maken om crimineel te worden. Het levert ze veel geld op, veel meer dan de
baantjes die ze anders zouden hebben gehad.

De echte slachtoffers in de gevangenis waren de bewaarders, ontdekte Verdonk.
,,Het waren goedwillende mensen die zich voor een karig salaris heel wat moesten
laten welgevallen. De bajes kent een gigantisch klachtenrecht, over iedere haar
in de soep kan een klacht worden ingediend. De bewaarders zaten steeds in de
verdediging, zij waren het die hun onschuld moesten bewijzen. Dat verandert je
wereldbeeld. Als processen zich in een gesloten setting afspelen, worden ze
heftiger. Binnen korte tijd zag ik hoe het zat.

En er kwamen meer ervaringen in haar leven die haar deden inzien wie de echte
slachtoffers in onze samenleving zijn. Zo woonde Verdonk in de laatste jaren van
haar studententijd in de Haagse Schilderswijk. ,,Die wijk verpauperde in razend
tempo omdat er steeds meer allochtonen gingen wonen. Vuilniszakken werden naar
beneden gegooid, auto-inbraken waren aan de orde van de dag. Het was heel erg en
toch mochten de autochtone burgers niet klagen, want anders was je een racist.
Wat een machteloosheid!

,,En dan de regelgeving: die keerde zich helemaal tegen de autochtone burgers.
Niemand kreeg een vergunning om een onderneming te beginnen, maar de ene
Marokkaanse slager na de andere Turkse bakker opende zijn deuren. Achteraf weten
we dat het allemaal onverschilligheid was, die  tolerantie  in de jaren  80. Als
je allochtonen hun gang liet gaan, was er niets aan de hand. Maar als we ze toen
verplicht hadden Nederlands te leren, hadden we nu niet zoveel problemen gehad.
Dan was de Nederlandse buurvrouw niet te beroerd geweest om haar buitenlandse
buur te vertellen hoe het hier in Nederland gaat. Dat je hier niet direct naar
de huisarts rent met een snee in je vinger, maar een pak pleisters haalt. De
allochtone buurvrouw was meegegaan naar de ouderavond omdat ze dan had begrepen
dat we het hier belangrijk vinden om te weten hoe onze kinderen het op school
doen. Nu overheerst de machteloosheid. De allochtone buurman of &ndash;vrouw kan
zich niet uitdrukken in onze taal. En de Nederlandse buur wil wel drie keer iets
uitleggen, maar heeft er de vierde keer geen zin meer in. En terecht.

Toch dacht Verdonk er in de jaren  80 nog niet aan om in de politiek te gaan.
Pas toen ze met een paar VVD-leden in haar woonplaats Nootdorp in contact kwam,
en deze haar vroegen mee te denken over openbare veiligheid, dacht ze er voor
het eerst over na. ,,Toen besefte ik: je kunt wel wat roepen vanaf de kantlijn,
maar als je iets wilt veranderen moet je wel je verantwoordelijkheid nemen.
Verdonk werd lid van de VVD in 2001. ,,Ik had toen nog nooit VVD gestemd, nooit.
Wel PvdA.

,,Ha, ha, ja, het eerste wat ik zei, toen de VVD mij vroeg om lid te worden,
was: ik heb mijn familie wel het een en ander uit te leggen. Maar mijn broer
vond het meteen leuk en hij begreep ook waarom ik  rechts  was geworden.  Ook
haar man en kinderen begrepen het.

Zoon Pieter en dochter Anna weten niet beter dan dat hun beide ouders fulltime
aan het werk waren. Verdonk werkte zelfs tot de dag van de bevallingen door.
,,Ik wilde carrière maken en het was kiezen of delen: óf een aantal
functieniveaus kelderen, óf fulltime blijven werken.

Na het ultrakorte zwangerschapsverlof bracht Verdonk haar kroost steevast naar
haar zus, die zelf drie kleine kinderen had. ,,Mijn zus liet ze overdag veel
slapen. Als wij dan  s avonds thuis kwamen hoefden ze pas om negen uur, half
tien naar bed. Toen ze eenmaal naar school gingen kon dat niet meer en toen
gingen naar een oppas.

Pieter en Anna weten dat het niet anders kon, meent Verdonk. ,,Ik heb zoveel
energie, het was een ramp voor mijn kinderen geweest als ik thuis had gezeten.
Ik zou een keel hebben opgezet bij elke vuile vinger op het raam.

Maar makkelijk was het ook niet altijd. ,,Nee, vooral na de vakanties, als we
dan een paar weken als gezin fulltime bij elkaar hadden gezeten. Dan reed ik op
maandagochtend naar mijn werk. Zodra ik uit het zicht was zette ik de auto aan
de kant om even een potje te janken, zo besefte ik het dat ik mijn kinderen
miste.

Toch ging het werk voor, vooral toen Gerrit Zalm Verdonk in 2003 vroeg of ze
minister voor Vreemdelingenbeleid en Integratie wilde worden. ,,Ik, Rita
Verdonk! Ik had mezelf nooit geassocieerd met een ministerspost, ministers waren
voor mij wezens van een andere planeet. En toen stond ik, binnen een week nadat
ik gevraagd was, al naast koningin Beatrix op het bordes.  Ze lacht trots
terwijl ze een foto uit 2005 toont, gemaakt op Prinsjesdag. ,,Ik met een hoed.
Ik vond het zo geweldig om minister te zijn!

Het was Rita Verdonk die de Wet inburgering maakte en invoerde. ,,Ik heb met de
ambtenaren pizzabijeenkomsten gehouden, iedere avond van zes tot acht uur. Door
vaak te vergaderen konden we snel werken. Het maken van een wet kost erg veel
tijd. Als je echt iets wil bereiken, moet je zorgen dat je het eerste jaar
ontzettend harde klappen maakt. Dus dat deden we.

,,Nee, toen ik minister was, was ik nog veel vaker weg dan daarvoor. Iedere
avond kwam ik rond middernacht thuis en dan ging de wekker de volgende ochtend
alweer om half zeven. Dan maakte ik ontbijt, dat was het enige moment dat ik de
kinderen zag. Ze zaten toen op de middelbare school en vonden het heel erg dat
ze me nooit zagen. Dat hebben we goed met elkaar kunnen bespreken. Ze begrepen
uiteindelijk wel dat ik dit móest doen. Want als je minister mag zijn in dit
land, waar zoveel moet gebeuren, dan laat je dat niet door je vingers glippen.
Maar het was een afschuwelijk dilemma, het trok me uit elkaar.

Ook niet leuk was de beveiliging, die 24 uur per dag aan het gezin vastkleefde.
Toch was haar familie bereid zich aan te passen. Verdonk: ,,Ze hebben gezegd:
Als je als minister gaat stoppen omdat je wordt bedreigd, wat moet er dan van
dit land terecht komen?  We zijn toen vijf jaar lang beveiligd geweest.

,,Dat je nooit meer met je man alleen in de auto zit. Dat je kinderen eigen
vervoer moeten regelen of in de volgauto gaan zitten. Dat je in een restaurant
altijd twee tafels bespreekt.

Zelfs winkelen deden moeder en dochter Verdonk met een kleerkast in hun kielzog.
,,Ik weet nog dat we een lingeriezaak zagen waar ik graag naar binnen wilde.
Anna zei:  Met die mannen bij ons? Ik dacht het niet.  Nu geniet ik ontzettend
van mijn vrijheid. Van gewoon de auto pakken wanneer ik dat wil. Iemand lekker
uitschelden als die mij afsnijdt in de auto. Of onverwacht met mijn dochter naar
de markt gaan.

Nu is het rustiger. Hoewel, rustig? Het bestaan van Rita Verdonk is nooit
rustig. Het opbouwen van haar politieke beweging, Trots op Nederland, kost haar
haar nachtrust. ,,Het brengt geregeld stress, frustratie. Daarom geniet ik er zo
van dat er constant mensen bellen en zeggen:  Rita je moet van die nul af.  Dat
is echt fantastisch.

,,Natuurlijk ben ik wel eens onzeker. Toen ik minister was, moest ik eens een
toespraak houden voor een aantal Turkse organisaties in de Doelen in Rotterdam.
Er zaten een kleine duizend mensen in de zaal, onder wie een Turkse minister.
Bijna alleen mannen. En ik ging het over eerwraak hebben. Toen ben ik voor de
spiegel gaan staan om even te oefenen. Ik zei tegen mezelf:  Je moet het gewoon
doen. Het moet afgelopen zijn met die eerwraak. Denk aan de slachtoffers!  Met
zweethanden stond ik even later achter het spreekgestoelte.

,,En natuurlijk de dag na de moord op Theo van Gogh. Er was een politieke moord
gepleegd en ik stond daar voor een uitzinnig publiek. Ik wist niet hoe ze zouden
reageren op mij. Als ik nu naar mijn gezicht kijk op foto s van die bijeenkomst,
dan zie ik intense spanning.

En toch lukt het haar keer op keer weer die luiken te laten zakken. De niet
aflatende kritiek in de media, het hoongelach op internet, het ketst allemaal af
van Rita Verdonk als kogels op een kogelvrij vest.

Misschien omdat de Trotsleider genoeg aanwijzingen krijgt dat haar ideeën wel
degelijk weerklank vinden, maar dan bij een ander deel van de bevolking. Niet
bij de  intellectuelen  die de media bestieren, maar bij teleurgestelde
autochtonen, die in achterbuurten naast kansloze allochtonen wonen.

Verdonk: ,,De media berichten steeds dat ik landelijk op nul zetels sta, maar
dat klopt niet. Laatst zag ik op tv dat de PVV tien zetels had verloren.
Opiniepeiler Maurice de Hond zei dat de helft daarvan naar de VVD was gegaan en
29 procent naar Trots. Dat zijn drie zetels. Als hij dan iets later zegt dat we
op nul staan, schort er toch iets aan die peilingen.

,,Dat zou een foto zijn van mij als eerste vrouwelijke premier van Nederland.
Ja, ik denk dat het gaat lukken. Met Trots heb ik de kans om gewone mensen te
betrekken bij de politiek. Er moet een zakenkabinet komen waarin we dat probleem
nu eindelijk eens oplossen. En daarvan hoop ik premier te zijn.  n

Wat ik erg heb gevonden, zijn de vergelijkingen tussen mijn beleid en de
jodendeportaties tijdens de oorlog.

Rita Verdonk

HET FOTOALBUM VAN...

Ik met een hoed! Ik vond het geweldig minister te zijn.

Het ontbijt was het enige moment dat ik mijn kinderen zag.

HET FOTOALBUM VAN... RITA VERDONK

LOAD-DATE: June 5, 2010

LANGUAGE: DUTCH; NEDERLANDS

GRAPHIC: Maar vindt u het dan niet erg dat mensen daarom lachen? | Uw broer
heeft daar zeker heel hard om gelachen? Als pubers vochten jullie elkaar de tent
uit omdat hij een VVD er was en u PSP-posters op de ramen plakte. | Door die
pizzabijeenkomsten at u doordeweeks nooit met uw kinderen. | Wat betekent dat
voor je gezin? | Toch las ik dat u wel eens  s ochtends om half vijf wakker
wordt met de vraag: waarom denken de mensen nou dat ik het kan? | Welke foto zou
u over tien jaar van uzelf willen hebben? |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              50 of 102 DOCUMENTS



                              AD/Algemeen Dagblad

                             3 juni 2010 donderdag

Cees Grimbergen confronteert politici met gewone Nederlanders

SECTION: ALGEMEEN DAGBLAD - MEDIA; Blz. 33

LENGTH: 583 woorden


Geen geneuzel over welke coalitie er moet komen. Geen pogingen om een politieke
tegenstander met een felle aanval in de hoek te zetten. En ook geen nieuwe
peiling over welke partij de verkiezingen gaat winnen.

In het programma MAX Peilt De Stemming, vanavond rechtstreeks vanuit de Taets
Art Gallery in Zaandam, gaan deze keer de burgers in debat met politici van de
vier grootste partijen over twee kwesties: de problemen in de zorgvoorziening en
het verlengen van de AOW-leeftijd. Onderwerpen die het vaste kijkerspubliek van
omroep MAX direct aan het hart gaan.

,,Wij mikken, hoe gek dat voor een journalist ook klinkt, niet direct op het
scoren van nieuws,   zegt gespreksleider Cees Grimbergen (tot voor kort bekend
van het NCRV-discussieprogramma Rondom 10) over de opzet van de uitzending.
,,Wij willen de politici eens confronteren met burgers die aan den lijve
ondervinden wat er op dit moment in de zorg aan de hand is en hoe mensen
aankijken tegen het plan om langer te moeten werken. Wij houden hen een spiegel
van Nederland voor.

Over deze beide thema's worden Jetta Klijnsma (PvdA), Frans Weekers (VVD), Ab
Klink (CDA) en Fleur Agema (PVV) ondervraagd door mensen uit de praktijk.
Grimbergen: ,,Ze gaan niet direct met elkaar in debat, maar spreken uitsluitend
met acht door ons geselecteerde burgers die hun problemen aan de politici
voorleggen.

De gespreksleider noemt twee voorbeelden: ,,We hebben een verpleegkundige uit
Den Haag uitgenodigd die vertelt wat er mankeert aan de thuiszorg door de
marktwerking. Zij zegt onder meer dat uit de verpleging het hart en de ziel is
verdwenen door de recente maatregelen. Het is een heel gemotiveerde vrouw die
elke dag op haar fiets stapt om haar patiënten te bezoeken. Ze kan helemaal
vanuit de praktijk praten. Zo zal zeker ook het tragische faillisement van de
zorginstelling Maevita uit Den Haag ter sprake komen.

Over het verlengen van de AOW-leeftijd zal in MAX Peilt De Stemming onder andere
een man van begin zestig voorkomen die dolgraag wil werken, maar doodgewoon de
kans niet krijgt. ,,Hij heeft energie genoeg,   vertelt Grimbergen, ,,hij heeft
zelf een vijver in zijn tuin gegraven, maar er is geen werkgever die op hem zit
te wachten. En toch moet zo iemand twee jaar langer naar werk zoeken.

Voor Cees Grimbergen (59) is vooral het onderwerp over de verlenging van de AOW
leeftijd ook persoonlijk van belang. ,,Net als de meeste freelancers die ik ken
ben ik veel te laat over mijn pensioen gaan nadenken. Het onderwerp heeft dus
direct op mij betrekking, maar dat geldt natuurlijk voor alle Nederlanders.

De presentatie van MAX Peilt De Stemming is voor Grimbergen voorlopig een
eenmalige klus voor de omroep die in het nieuwe seizoen veel meer uitzendtijd
krijgt. ,,Nee, er zijn nog geen contacten over andere opdrachten voor MAX.   De
programmamaker is wel regelmatig te beluisteren als een van de vervangende
presentatoren van het radioprogramma Met Het Oog Op Morgen. Verder schrijft hij
een wekelijkse column voor de Utrechtse editie van het AD.

Ook werkt Grimbergen aan een boek over zijn werk als gespreksleider van het
NCRV-programma Rondom 10. Een terugkeer bij de NCRV i zit er wat Grimbergen
betreft niet in. ,,Ik heb gezegd dat ik onder de huidige directie niet terug wil
keren. En de nieuwe uitzendingen van Rondom 10? Ik heb eerlijk gezegd nog niet
de tijd gehad om daar naar te kijken.

Max Peilt De Stemming, 20.50 uur, rechtstreeks op Ned. 2. Het programma wordt
vrijdag om 13.20 uur herhaald op Ned. 2.

LOAD-DATE: June 2, 2010

LANGUAGE: DUTCH; NEDERLANDS

GRAPHIC:  Ik ben ook veel te laat over mijn pensioen gaan nadenken. Het
onderwerp heeft dus direct op mij betrekking, maar dat geldt natuurlijk voor
alle Nederlanders,' zegt presentator Cees Grimbergen. | foto joost hoving |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              51 of 102 DOCUMENTS



                              AD/Algemeen Dagblad

                              1 juni 2010 dinsdag

MOGELIJKE OPTIES NA 9 JUNI

SECTION: ALGEMEEN - NIEUWSDIENST; Blz. 11

LENGTH: 302 woorden


Dus: PvdA wil niet met PVV en PVV wil niet met PvdA. PVV houdt niet van
knuffelen en theedrinken. PvdA houdt niet van vrijheid voor alleen Henk en
Ingrid, Aisha en Mohammed tellen ook mee, want iedereen telt mee, zegt PvdA. De
rijken iets meer, want die moeten meer gaan betalen. Knuffelen is weliswaar
gratis, maar theedrinken kost geld, het zakje twee keer gebruiken is geen optie,
dat heeft iets armoeigs, dat is nog uit de tijd dat PvdA SDAP heette.

PVV wil een minderheidskabinet gedoogsteun geven. Hee, ik dacht dat PVV altijd
zo tegen gedoogbeleid was.

D66 wil alleen regeren als het groot genoeg is. Dan moet de partij dus minimaal
76 zetels hebben. Dat zie ik er nog niet van komen.

SP wil niet met VVD want VVD  praat recht wat krom is .

VVD wil niet met SP, want SP  praat krom wat recht is .

VVD wil ook niet met PVV, althans, niet economisch, want PVV is net zo Links als
SP.

GroenLinks wil alleen als het Groener en Linkser wordt.

SGP alleen als het Godder en Rechtser wordt.

TON wil met iedereen, maar kan niet.

PVDD wil alleen als er meer kippen met kop in de Kamer komen.

CDA wil met iedereen, zolang CDA maar de agenda bepaalt.

ChristenUnie vindt iedereen interessant, want iedereen is geschapen, dat is een
kwestie van een stukje respect.

Dus als nou VVD en CDA, met SGP en ChristenUnie en gedoogsteun PVV, en als
Wilders dan minder kakelt en een einde maakt aan de wantoestanden rondom de
slachting van schapen voor het Offerfeest, dus dan kan PVDD er ook bij, en als
dan  O nee, dat gaat niet, want VVD vindt Wilders Links, ja, dat is waar, maar
die gedoogt alleen, ja zou kunnen. Maar dan kan de SP ook gedogen, zolang het
h-woord niet valt. Als nou gewoon iedereen gedoogt, is dat een optie? Precies,
niemand regeert, iedereen gedoogt, dan verandert er dus eigenlijk niets, net als
de afgelopen tien jaar.

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              52 of 102 DOCUMENTS



                              AD/Algemeen Dagblad

                              31 mei 2010 maandag

Justitie VS onderzoekt rol BP in oliecatastrofe

BYLINE: JACQUELIEN NIENHUIS

SECTION: ALGEMEEN DAGBLAD - NIEUWSDIENST; Blz. 2

LENGTH: 583 woorden


NEW YORK   De Amerikaanse overheid wil een groot justitieel onderzoek naar de
ramp met booreiland Deepwater Horizon, waar tot nu toe al naar schatting 100
miljoen liters olie zijn uitgestroomd.

Openbare aanklagers bekijken of oliemaatschappij BP veiligheidsregels aan haar
laars heeft gelapt en heeft gelogen tegen de Amerikaanse overheid. Washington
hoopt zo BP en andere betrokkenen aansprakelijk te stellen.

Het onderzoek volgt op berichten dat BP informatie achterhield over knelpunten
op het ontplofte booreiland. De New York Times onthulde gisteren dat er al bijna
een jaar werd gewaarschuwd voor problemen met de cementen afdichting van een
veiligheidsklep. De actie onderstreept president Obama s eerdere uitspraken dat
hij BP verantwoordelijk houdt voor de grootste olieramp in de Amerikaanse
geschiedenis. De president en het Congres moesten de afgelopen weken machteloos
toezien hoe de een na de andere poging het lek onder het platform te dichten
mislukte en de Golfkust veranderde in een stinkende poel van verderf.

BP meldde dit weekeinde dat de Top Kill procedure, waar de president en de rest
van de VS de hoop op hadden gevestigd, heeft gefaald.

WOEDE

Obama toonde in een tv-boodschap zijn frustratie en woede over het falen van de
operatie. ,,Het maakt me kwaad en breekt mijn hart,  verklaarde hij. Het Witte
Huis probeert al weken wanhopig de ramp onder controle te krijgen. Washington
heeft tienduizenden werkers ingezet om de olie op te ruimen, maar de overheid
worstelt met een gebrek aan technische kennis om zelf het lek te dichten.

De regering is bovendien grotendeels afhankelijk van BP voor informatie over de
hoeveelheid olie die in de zee spuit. De getallen werden tot nu toe bijna
wekelijks bijgesteld, waardoor de opruimacties en de taxatie van de schade
verder worden bemoeilijkt. De laatste schatting ligt nu op honderd miljoen
liter. Ondertussen stijgt de woede van de Amerikanen met elke gallon die in de
Golf van Mexico lekt. Het merendeel van de bevolking ziet in de ramp een nieuwe
bevestiging dat grote bedrijven in de VS - net als de banken op Wall Street -
kunnen doen en laten wat ze willen om vervolgens de gewone man met de scherven
te laten zitten. De olievlek groeit in rap tempo uit tot een pr-nachtmerrie voor
Obama. Tv-zenders toonden dit weekeinde naast de geruststellingen van de
president  dat hij de knapste koppen heeft ingeschakeld  live-beelden van de
onophoudelijke stroom olie. In kranten verschijnen foto s van besmeurde
pelikanen en opiniestukken met als kop  Obama s Katrina?

EMOTIES

Lokale politici verwoordden de heftige emoties van de bevolking aan de Golfkust.
,,We zijn allemaal overstuur en boos. We weten niet wat de toekomst gaat bieden.
Duurt het nog zes maanden? Een jaar? Zal dit de omgeving waar we leven compleet
vernietigen? Zullen de moerassen overleven? Zal er nog een visindustrie zijn en
een olie-industrie,   zei congreslid Charlie Melancon uit Louisiana.

BP officials boden gisteren weinig geruststelling. Het nieuwste plan van de
oliemaatschappij is een deel van de installatie boven het lek af te knippen en
er een grote bak overheen te plaatsen. Maar nu al zijn er grote twijfels over de
slagingskansen. Het bedrijf probeerde eerder tevergeefs een vergelijkbare
afdichting te plaatsen. BP is ook begonnen een nieuwe toegang te maken tot de
bron. Maar volgens experts kan het wel twee maanden duren voor dat project
gereed is. En dan is het orkaanseizoen in volle gang.

Lek groeit in rap tempo uit tot pr-nachtmerrie Obama

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              53 of 102 DOCUMENTS



                              AD/Algemeen Dagblad

                              29 mei 2010 zaterdag

Geen titel

SECTION: BIJLAGEN - REIZEN; Blz. 10

LENGTH: 1233 woorden


Servië is voor velen nog steeds de  boef van de&discReturn; Balkan . De 665
kilometer lange Donau-fietsroute door het land is een van de toeristische
attracties die daarin verandering moet brengen.

Tekst: Leo van Marrewijk Foto s: Miodrag Bogdanovic

De Servische bewaker is onverbiddelijk bij de aanblik van westerse fotocamera s.
,,No pictures, no pictures!   Beetje jammer. Het Kroatische Vukovar, bijna
twintig jaar geleden bijkans finaal kapot geschoten in een oorlog waarvan de
helft van de wereld al niet meer weet waar die over ging, ligt er aan de
overkant van de Donau uitnodigend bij. Maar het veer naar Vukovar vaart niet.
Althans, niet voor toeristen. Vanuit Servië is het alleen te gebruiken door
locals: Serviërs die aan de Kroatische overkant familie en vrienden hebben, en
vice versa.

Even later vertelt een jonge Serviër op de fiets het verhaal erachter. ,,In 1991
zijn hier naar schatting twee miljoen granaten vanuit Servië afgevuurd op
Vukovar. En hoewel het allang vrede is, zijn de mensen dat natuurlijk niet
zomaar vergeten.   En dus is het niet slim om met drommen mensen vanuit Servië
naar Kroatisch grondgebied te reizen.

Een Duitser die zich bij het veer meldt, vertelt dat hij twee jaar geleden wél
in Vukovar belandde, in een bus met Servisch kenteken. Dat werd geen succes.
,,De bus werd meerdere keren afgesneden; bestuurders lieten met wilde armgebaren
weten dat wij niet welkom waren.   Hij vertelt het met een milde, begripvolle
glimlach. Ach ja, na zo n oorlog hebben buren tijd nodig om elkaar weer aardig
te vinden.

Sommige reisgidsen melden dat Don t mention the war &ndash; begin niet over de
oorlog &ndash; les één is voor de toerist. In de praktijk valt het nogal mee.
Sterker, Serviërs beginnen er geregeld zelf over, ook al omdat ze het zat zijn
als  boeven van de Balkan  te boek te staan. De teneur:  Aan de gewone man werd
niets gevraagd, wij hebben de toenmalige leider Milosevic niet gevraagd om ons
mee te sleuren in oorlogen.

Om de goede bedoelingen te onderstrepen, zijn er tal van initiatieven om Europa
het toeristisch interessante gezicht van Servië te laten zien. De
Donau-fietsroute door het land is er zo een. De tocht maakt deel uit van
EuroVelo6, een route die start waar de Loire uitmondt in de Atlantische Oceaan
en die via Zwitserland, Oostenrijk, Hongarije en Servië eindigt bij het
Roemeense Constanta aan de Zwarte Zee.

Toeristische aanbieders voorzien een grote toekomst voor de route, want de 3300
kilometer lange  Danube  spreekt nu eenmaal tot de verbeelding. Nu al zijn er
jaarlijks tienduizenden toeristen die langs de schöne blaue Donau fietsen.
Alleen begint het merendeel in Duitsland en knijpen de meeste fietsers in Wenen
al in de remmen &mdash; een enkele volhouder rijdt nog door tot de Hongaarse
hoofdstad, Boedapest.

Nu het Servische gedeelte klaar is, inclusief prima bewegwijzering en dito
wegen, hoopt men dat de fietstoerist in elk geval doortrapt tot aan de Roemeense
grens. Daar moet nogal wat voor gebeuren: lokale bewoners worden getraind om
buitenlandse gasten te ontvangen (wat licht-hilarische taferelen oplevert als de
toerist nul woorden Servisch spreekt tegenover twee woorden Engels van de
gastheer) en ondernemers die een camping of hotel willen beginnen krijgen, met
dank aan Duits ontwikkelingsgeld, ondersteuning en Engelse les.

In het noordelijkste deel van de route, in de provincie Vojvodina aan de
Hongaarse grens, schieten her en der al lokale initiatieven uit de grond. Toch
zal deze streek weinig Nederlanders laten jubelen, want de route is grotendeels
zo plat als Zeeland. Wel een pre: rijdend op dijken kun je kilometerslang in
alle rust de Donau volgen. Omdat de fietspaden (deels vrij van autoverkeer) over
het algemeen goed zijn, is dit een prima gedeelte voor de kilometervreters. Wie
genoeg heeft van de rivier, volgt de alternatieve route die meer landinwaarts
gaat.

Verplichte stop in Vojvodina is Novi Sad, een opvallend mooie studentenstad. De
bruggen die in 1999 door de NAVO werden kapotgebombardeerd, zijn inmiddels
hersteld. En nu de Donau-fietsroute hier wél over Kroatisch gebied mag gaan, is
het kersverse pad symbolisch voor een nieuw tijdperk: de fiets als vredesduif.

Voor de gemiddelde toerist wordt het rond Belgrado pas echt interessant. In de
metropool met een kleine 2 miljoen inwoners (op 7,5 miljoen Serviërs), loopt de
Donau Radweg ook keurig langs de rivier, maar de stad is zo levendig dat je wel
heel sterk in de fietsschoenen moet staan om direct door te stampen.

Belgrado beweegt, borrelt en bruist. Waar het platteland een soms wat haveloze
indruk maakt en het ratjetoe aan bouwstijlen verwondering wekt, schreeuwen de
Engelstalige reclames in de hoofdstad je tegemoet en zien de bewoners er zeer
verzorgd, zelfverzekerd en Europees uit. Het is een stad met littekens: de
sporen van de NAVO-bombardementen uit 1999 zijn her en der nog zichtbaar.

Het levert fascinerende verhalen op. Inwoner van Belgrado Jone Erakovic: ,,Ik
heb ook wekenlang gedemonstreerd tegen Milosevic, we wilden hem weg hebben. Maar
wat zou je ervan denken als jouw eigen stad dagenlang wordt gebombardeerd? Het
was een verwarrende tijd.  Terwijl hij langs de blikvanger van Belgrado loopt,
het fort Kalemegdan, geeft hij grif toe dat er fraaiere steden zijn: ,,Belgrado
is zeker niet de mooiste, maar wel een van de levendigste steden die je kunt
bedenken.   Winkels zijn tot 12 uur  s nachts open, de muziek van de horeca
verstomt pas als het licht wordt. De drank die hier rijkelijk vloeit &ndash;
overal waar je komt word je welkom geheten met rakija &ndash; is evenmin
bevorderlijk voor de fietsconditie.

Die conditie is wel nodig op het deel ten oosten van de hoofdstad, want het
parcours wordt steeds heuvelachtiger. En mooier. Het laatste deel van de route
in Servië voert door Nationaal Park Djerdap, beter bekend als Iron Gate. Die
naam slaat op de grootste rivierkloof van Europa, die de grens vormt tussen
Servië en Roemenië.

De klimmetjes zijn af en toe pittig en de onverlichte tunnels een tikkeltje
link, maar de keerzijde maakt alles goed: de vergezichten in de groene omgeving
over de Donau zijn fabuleus. Het heeft een hoog
ga-erheen-voor-het-te-laat-is-gehalte. Het is nu immers nog wonderbaarlijk
rustig, zowel wat auto- als fietsverkeer betreft. En weliswaar blijft het
Servische deel van de Donau beschermd gebied, maar aan de Roemeense
Karpaten-kant verrijzen al wat nieuwe huizen. Tot groot verdriet van de
Serviërs. ,,Daar geldt: als je maar geld hebt en het in de juiste zakken stopt,
krijg je alles voor elkaar. Zonde, want daarmee verwoesten ze de magie van het
gebied,  zegt een Servische fietser.

Dat zijn echter vooral zorgen voor de dag van morgen. Vandaag wordt de fietsdag
in de IJzeren Poort besloten in een Servisch restaurant waar schaaltjes met de
heerlijkste gerechten in hoog tempo worden aangevoerd. De temperatuur loopt snel
op, met dank aan drank en spijzen en drie generatiegenoten van Methusalem,
getooid met schitterende zwabbers op het hoofd, die wonderbaarlijke volksmuziek
uit onder meer een witte doedelzak persen, terwijl kunst met een kleine k
spontaan van de muren klettert. In zo n filmdecor heeft Servië vanavond nog maar
één universeel wapen: een ongeëvenaarde sfeer. n

In Servië doen de fietsen dienst als vredesduiven

Overal waar je komt word je welkom geheten met rakija.

Locals krijgen een training, zodat ze buitenlanders kunnen ontvangen.

LOAD-DATE: May 29, 2010

LANGUAGE: DUTCH; NEDERLANDS

GRAPHIC: Dwarsdoorsnee: Wie de hele EuroVelo6 wil wegtrappen, doet er goed aan
een flinke broodtrommel mee te nemen. Het traject beslaat 3134 kilometer. | Van
het zadel: Hier en daar kan de fietser met hulp van een veer kiezen voor een
alternatieve route, bijvoorbeeld  aan de overkant , in Roemenië. | Slalommen:
Een deel van de route langs de Donau is autovrij; wel moet je soms tussen de
schapen door fietsen. | Verplicht remmen: Belgrado is door de sporen die de
bombardementen nalieten een stad met littekens, maar de stad biedt ook veel
moois. | Lokaal vertier: In het mooiste deel van de Donau-route, in Nationaal
Park Djerdap, worden tradities gekoesterd. |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              54 of 102 DOCUMENTS



                              AD/Algemeen Dagblad

                              29 mei 2010 zaterdag

Geen titel

SECTION: ALGEMEEN DAGBLAD - SERVICE; Blz. 29

LENGTH: 407 woorden


Rutte in een overall

Nijmegen joeg deze week op een krokodil. Als er echt een krokodil in die vijver
zat, dan heb ik VVD-leider Rutte zien lopen in een overall en met werkschoenen
aan.

J. Arentshorst, Woerden.

Europa zit niet op retro- act van Sieneke te wachten

Sieneke kan best zingen, maar het ging hier toch echt om een jaren  60-act.
Blijkbaar scoort retro niet altijd. Dit genre mag dan populair in Nederland
zijn, maar vermoedelijk heeft de rest van Europa tenenkrommend zitten kijken of
heeft tijdens het nummer een bezoek aan het toilet gebracht. Om nog maar te
zwijgen van het rijtje afvallers van de vijf eerdere edities. Hopen maar dat het
Nederlands elftal het beter doet. Wat een gezichtsverlies.

L. Smitskamp, Gouda.

Selecteer artiest uit X-Factor of Popstars

Weer geen finaleplaats bij het songfestival. Waarschijnlijk was het toch te veel
folklore. Misschien moeten we volgend jaar deelnemers van X-Factor en Popstars
tegenover elkaar zetten. Stuur de winnaar met een goed lied naar het
songfestival.

Hennie Snatersen, A lphen aan den Rijn.

Leg prijs parkeerkaart gehandicapten ook vast

Deze week is besloten de kosten voor de aanschaf van een rijbewijs te begrenzen.
Nu wordt het ook tijd om de aanschaf van de gehandicaptenparkeerkaart (GPK)
onder de loep te nemen. Per gemeente worden verschillende leges gehanteerd. Soms
worden de kosten uit het WMO-potje gehaald en is de aanschaf gratis. Maar vaak
lopen de kosten op tot 300 á 400 euro per stuk. Daar komen de keuringskosten nog
bij.

Het parkeren met de GPK is in de meeste gemeenten in de rest van Europa gratis.
Het is dan ook niet vreemd dat dit document vaak wordt gestolen.

Een tip is om de GPK te beschermen met een door de politie uitgevonden
kaartkluis . Het document wordt hiermee met een slot aan het stuur verankerd.

Sonja Velthoven, Delft.

Burgemeester moet na wijnincident aftreden

Burgemeester maakt brokken met wijntje op (AD 27-5). Wederom een bewijs dat deze
ambtenaar ook een mens is. Wat mij frappeert en wat niets met deze kwestie van
doen heeft, is de foto van de overleden André Hazes die bij dit artikel staat.
Laat de nabestaanden met rust en heb respect voor de overledenen. Vreemd en
opvallend is wel dat de desbetreffende boer anoniem melding maakt van het
voorval. Burgemeester, laat zien dat u daadkracht heeft, treedt af en volg een
cursus. Een gewone burger raakt bij zoiets zijn rijbewijs kwijt of krijgt een
forse boete.

J.H.M. Hilberding, Steenbergen.

LOAD-DATE: May 29, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              55 of 102 DOCUMENTS



                              AD/Algemeen Dagblad

                             27 mei 2010 donderdag

VERKIEZINGEN 2010: DE GADGETS

SECTION: ALGEMEEN - NIEUWSDIENST; Blz. 9

LENGTH: 284 woorden


Een kleine greep uit alle partijdingetjes.

Het GroenLinks opwindradiootje. Heeft een buitengewoon helder geluid, een goede
ontvangst, je kunt overal naar luisteren, behalve naar de KRO, lekker puh.

Het PVV-radiootje. Loopt op Duracelbatterijen, vreet stroom en geeft ook geen
KRO-programma s weer. Je kunt er ook niet mee naar zenders uit moslimlanden
luisteren. Hoorde er vanmiddag een verzoekplatenprogramma op, alle verzoekjes
waren voor Henk en Ingrid.

De CDA-lolly. Mierzoet, draait in de mond.

Het glazuur is erdoor van mijn tanden gesprongen. Ik heb nu enorme kiespijn. Ik
hoop niet dat de rot erin geslagen is. Straks moet hij er uit, een kroon wordt
niet vergoed, daar is het CDA zelf medeschuldig aan. Ik ga er door die lolly
waarschijnlijk tientallen procenten in koopkracht op achteruit.

Het SGP-condoom. Zonder glijmiddel, het moet allemaal niet te gemakkelijk gaan,
het leven is tenslotte lijden. Er staat een mooie afbeelding van het hoofd van
Kees van der Staaij op het condoom. Advies: vrij met dit condoom in het donker,
wat niet weet, wat niet deert.

De PvdA-rollator. Te gebruiken vanaf 2015, of nee, vanaf 2020. Je krijgt hem
niet zomaar, je moet wel een eigen risico van 210 Euro, nee, toch niet, nee, dat
is inkomensafhankelijk, nu ja, ziet u maar.

De Trots-melkbeker, Delfts blauw, met spreuk:  Melk, wie is er niet groot mee
geworden!

Trots niet, in ieder geval.

D66 komt met een hulp-bij-Pechtold-onderweg-kit en de ChristenUnie met een
cheque die alleen op zondag in de Efteling te verzilveren is, dit om de kiezer
te testen.

Maar de allermooiste gadget van deze verkiezingen is die van de VVD. Het is een
grote doos, met één sigaar erin, die je aan jezelf kunt presenteren.

Vincent@ad.nl

LOAD-DATE: May 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              56 of 102 DOCUMENTS



                              AD/Algemeen Dagblad

                              22 mei 2010 zaterdag

Geen titel

SECTION: ALGEMEEN - SERVICE; Blz. 29

LENGTH: 533 woorden


Europa, help ons dan

aan pensioen op 65ste

Grieken gaan al rond hun 50ste jaar met pensioen en ontduiken massaal de
belasting. Een hoge politiefunctionaris kan zelfs al met 45 jaar van zijn
pensioen genieten. Nu mogen wij 6 miljard euro aan de Grieken uitgeven om hun
mediterrane problemen op te lossen. Dat geld komt uit zo n Luilekkerland nooit
meer terug. Dus zijn wij de pineut, mogen wij langer werken en meer belasting
betalen. Portugal en Spanje volgen nog. Wanneer komt Europa de Nederlanders te
hulp zodat wij met ons 65ste met pensioen mogen gaan?

Alex Gerlofsma, Maassluis.

Kinderen voetballers

ook niet naar school

In het verleden stak een storm van verontwaardiging op toen prins
Willem-Alexander en premier Balkenende hun kinderen in de leerplichtige leeftijd
op reis mee namen. Deze week zijn overal de foto s te zien van het Nederlands
elftal op weg naar een trainingskamp in Oostenrijk, omringd door familie. Ik heb
hier nog niemand over horen klagen, terwijl er op de foto s een paar kinderen
stonden die de basisschoolleeftijd hebben en dus op school horen te zijn. Zijn
dit geen gewone Nederlanders of behoren ze bij een elitekorps?

A. Baan - Zwijndrecht.

Jonge boezem van

hormonenvlees

Meisjes lichamelijk jonger vrouw (AD 20-5). Al jaren verwonder ik me over jonge
meiden van wie het lijkt of hun boezem is volgepropt met botox. Wetenschappers
vragen zich af hoe het toch mogelijk is dat deze meiden al op hun twaalfde
beginnen te menstrueren of nog vroeger. Daar hoef je geen wetenschapper voor te
zijn. Ons voedsel, lees vlees, wordt volgestopt met hormonen om deze dieren
sneller te laten groeien. Wetenschappers, gaat er al een belletje rinkelen?

Hans Hulsink, Tubbergen.

Hertsenberg, belicht

eigen loon in Radar

Zilvervloot vaart binnen voor televisiepresentatoren (AD 19-5). Vuilnismannen
staakten twee weken voor een kleine verhoging van hun bescheiden salaris. Bij
toekomstige acties moeten ze advies vragen aan Antoinette Hertsenberg. Het
belastbaar inkomen van deze Tros-presentatrice ging van 269.719 euro in 2008
naar 363.407 euro in 2009. Daarbij ontvangt ze zo n 15.000 euro aan loon op
termijn, zo blijkt uit het jaarverslag van de Tros. Ik gun iedereen een goed
salaris, maar vind dat de omroep wel kwistig omgaat met onze belastingcenten.
Wellicht een onderwerp voor Hertsenberg in haar kritische programma Radar.

Rob van Caspel, Hilversum.

Duur medicijn komt

van duur onderzoek

Briefschrijver Haksel meldt dat er een goedkoper alternatief is voor het
hogebloeddrukmedicijn van MSD. Wij zijn een geneesmiddelenbedrijf dat nieuwe
medicijnen ontwikkelt voor aandoeningen als hoge bloeddruk, diabetes, HIV, Aids
en astma. Voordat deze medicijnen beschikbaar zijn, gaat er zo n tien jaar
onderzoek aan vooraf. De kosten bedragen ongeveer 800 miljoen euro. Op deze
merkmedicijnen zit een aantal jaren een octrooi.

Zodra dat verloopt mogen andere fabrikanten dit medicijn ook maken. Zij hebben
geen onderzoek hoeven doen.

Daarom kunnen zij dit merkloze medicijn voor een veel lagere prijs op de markt
brengen. Het is ook goed om te weten dat prijzen van merkgeneesmiddelen mede
worden bepaald door de overheid. Het is dus niet zo dat de fabrikant de prijs
alleen bepaalt.

C.Vos, namens MSD.

LOAD-DATE: May 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              57 of 102 DOCUMENTS



                              AD/Algemeen Dagblad

                              22 mei 2010 zaterdag

Geen titel

SECTION: BIJLAGEN - REIZEN; Blz. 4

LENGTH: 1277 woorden


Teksten foto s: Egbert Jan Riethof

Dat de kust boven Alicante meer is dan Benidorm zie je als je El Trenet de la
Marina neemt. De tram slingert langs charmante dorpen en lieflijke baaien.

Om een uur of vijf  s middags komen vele Spanjaarden op hetzelfde idee: laten we
de Casco Antiguo eens inlopen. De straten in de oude stad stromen vol met vooral
lokalen die winkelen, paraderen of in een steegbrede oploop een glas staan vast
te houden, pratend en gebarend zoals Spanjaarden betaamt. Op hoge krukken staan
de schaaltjes aceitunas en escabeche (olijven en vis) ernaast. Typische
gewoonte, dat staan.

,,Zo doen wij dat nu eenmaal. Hier gebeurt altijd van alles, hier is leven, ons
leven,   zegt een jongeman die zich bekend maakt als Fernando. ,,Die torenflats,
kijk erdoorheen. Trouwens, waar zijn ze? Ik zie ze niet.

Een positivo, die Fernando. Er doorheen kijken valt niet mee, maar het klopt, de
afzichtelijke wolkenkrabbers van Benidorm zijn in de smalle straten nauwelijks
te zien. Het oude centrum van wat ooit een vissersdorp was, ligt op een kaap die
de twee grote stranden scheidt, de Levante en de Poniente. De kaap is een in zee
stekende rots met daarop het oude fort El Mirador de la Punta del Canfali, ook
wel aangeduid als  het balkon van de Middellandse Zee . Het is hier goed, op dit
roezige balkon, dit schiereiland van gezelligheid, zo aan het einde van een dag
in en uit treintjes stappen; de lenteavond is fluweelzacht en in La Cava
Aragonesa staat de grootste voorraad tapas ooit waargenomen.

Aan de andere kant, het heeft ook wel wat om het Manhattan van de Costa Blanca
spoorslags te verlaten. De ontsnappingsweg terug naar het treinstation is maar
een minuut of 20 lopen. Altijd rechtdoor is het devies, en gestadig stijgen.

Een enerverende ervaring, deze spoortrip langs de noordelijke helft van de Costa
Blanca, 93 kilometer van Alicante naar Dénia. Het kleine treintje, El Trenet de
la Marina, heeft een lange geschiedenis. In 1914 was de eerste rit, van Alicante
naar Altea. Gedurende de Tweede Wereldoorlog werd het traject verlengd naar
Dénia. Er zijn veertig haltes (altijd overstappen in Benidorm); wie de hele
route doet, langs het onnavolgbaar slingerende enkelspoor, kan zich urenlang
vergapen aan niet alleen een afwisseling van lrotsen, kapen, baaien, bergen,
dalen, tunnels, dorpen en steden maar ook en vooral in- en uitstappende mensen.
Een macho met een halsdoek en een overbodige zonnebril, een huismoeder met een
veel te hoge body mass index, een bedompt zwijgend echtpaar met
boodschappentassen, giechelende schoolmeisjes. Net als in het oude stadsdeel
zijn de Spanjaarden in de meerderheid.

Dat dat nog bestaat, zo n boemelconcept. Soms wachten de wagons op een verlaten
klein station, een stoffige stip in een dal waar de hectische drukte van de
kuststrook ver weg lijkt, tot de tegenligger voorbij is. Heeft die vertraging,
dan heb jij die ook. En hij heeft altijd vertraging. Dus jij ook. De conducteur
is nors en laat je achter met het idee dat je blij mag zijn dat je sowieso
rijdt.

Eén keer het traject helemaal afleggen, dat is een goed idee. Onderuitgezakt,
arm op de leuning, het buitenleven over de oogbollen laten strijken. Prettig:
nergens hoeven zijn, nergens iets van vinden. Mooi en lelijk doen er niet toe,
van beide is er genoeg, in een wonderlijke mix.

Een andere dag maak je een paar willekeurige stops: vanuit Alicante is dat eerst
in het charmante kustdorp Villajollosa, waar de belangrijkste baai vanaf het
estaçion 200 meter lopen is. Op de spelling van deze plaatsnaam is geen peil te
trekken. La Villa Joiosa, Villajoyosa  hoe zit het nu? De onduidelijkheid komt
niet alleen doordat de autonome regio, Comunitat Valenciana, de eigen taal
handhaaft op onder meer plaatsnaamborden (Alicante en Alacant); ook de bewoners
zelf schrijven het nu eens zus, dan weer zo. Als ze het al schrijven. Ze zitten
niet zo met die spelling en waarom zou je ook, als je driehonderd dagen per jaar
zon hebt en een lang breed strand dat nabij de jachthaven grenst aan een rij
deels scheefgezakte panden waarvan de gevels zo fraai gekleurd zijn. Geen huis
dat eruitziet als het huis ernaast, een vrolijke chaos is het. Vroeger herkenden
de vissers vanaf zee hun eigen dorp en huis, gaat het verhaal. Maar dat hoor je
over meer vissersplaatsen waar het front van de bebouwing net zo kleurig is.

Drie irritante piepgeluiden weerklinken, el trenet, ook wel gewoon de tram,
vertrekt. Toet, zegt hij ook nog. Van Alicante naar Benidorm rijdt de diesel
eens per half uur. Werkzaamheden zijn aan de gang om het smalspoor te
elektrificeren. In Benidorm stap je over, waarna de tram verder richting Dénia
een frequentie van eenmaal per uur aanhoudt. Zo n 12 kilometer voorbij Benidorm
bevindt zich de halte Altea, een oponthoud waard, en niet eens om de fraaie
promenade langs de zee met de terrassen, belachelijk vierkant geschoren bomen en
de gezellige drukte met ouderen en drommen artistieke types. Meer nog om de
witte weelde van het oude dorp, vanuit het station de heuvel op. Het is een
kleine klim naar het uitzichtpunt, de Mirador Cronistas de España. Vanaf dit
populaire plein, met de kerk Virgen del Consueleo (blauwe koepels), kijk je neer
op het zeewater met heel verschillende tinten blauw en in de verte, naast de
Punta Bombarda &ndash; een enorme rots die in zee steekt &ndash; de skyline van
Benidorm. Nog fijner is het om te kijken naar de witte huizen van het dorp zelf,
beneden je. Over de afdaling door de Carrer Major of de Carrer Jesus, langs
galerieën en gerenoveerde mediterrane architectuur, doe je dan natuurlijk wat
langer (zie tips). Van oudsher woonden in Altea veel schilders en schrijvers.

Voort gaat het, na Altea door allerlei uitlopers van aan elkaar grenzende
kustplaatsen, langs anonieme achtertuinen en door nieuwe wijken waarvan de
aanleg begon in het optimisme dat voor de financiële crisis hoogtij vierde.

In oktober 2007 spoelde bij noodweer een deel van de rails hier weg; het duurde
een half jaar voor alles was hersteld en de gewone man zijn vervoermiddel weer
terug had. Voorbij Calpe (waar je natuurlijk ook kunt uitstappen om de oude stad
door te nemen; een minuut of tien lopen vanaf het station), steeds hoger, is het
aan te bevelen met de rug naar de eindbestemming Dénia te zitten. Calpe ligt
nederig aan de voet van een enorme, absurd alleenstaande rots, liefst 332 meter
hoog, groen tot ongeveer eenderde, de Peñon de Ifach. Vorstelijk treinrijden is
het, met een dito uitzicht.

De route gaat nu landinwaarts, dwars door de landstreek La Marina Alta, langs
een traject van oude bergwegen, cactussen, bloemen en palmen. In stoffige
dorpjes staan mensen te kijken of ze de wagons voor het eerst zien, betrapt in
hun dagelijks leven. Straten hebben namen als Calle de la Estaçion de
Ferrocarriles. Het was allemaal nooit zozeer bedoeld voor toeristen. Er is veel
lelijkheid te bewonderen: oude industrieterreinen, verlaten huizen, een enorme
steengroeve. Maar de geërodeerde rotspartijen, de lieflijke heuvels met de
wijngaarden en ook de slingers die in de jaren  10 van de vorige eeuw zijn
bedacht, maken alles goed.

De daling naar Dénia is langzaam. En vanaf het station loop je zo naar de drukke
hoofdstraat, de Marques de Campo, langs een druk provinciaal leven (zonder
torenflats) door de oude stad naar de hoge burcht, het Castillo, met
archeologisch museum. Het uitzicht vandaar op de jachthaven en de smalle straten
is een mooie afsluiting van een bewogen tocht. n

Een dagje aan de boemel langs de Costa Blanca

In stoffige dorpen staan mensen te kijken alsof ze de wagons voor het eerst
zien.

Mooi en lelijk doen er niet toe, van beide is er genoeg, in een wondelijke mix.

LOAD-DATE: May 22, 2010

LANGUAGE: DUTCH; NEDERLANDS

GRAPHIC: Wit dorp: In Altea woonden van oudsher veel schilders en schrijvers. |
De hoogte in: De badplaats Calpe heeft een aardig, oud centrum. | Vrolijke
chaos: Geen huis dat eruitziet als het huis ernaast in Villajollosa. |
Mediterraan: De huizen in Altea zijn wit geschilderd. Lekker koel. | Zeezicht:
De tram slingert over enkelspoor langs de kust. | Manhattan van de Costa: De
torenflats van Benidorm. | In de wacht: Altea is een oponthoud waard. Vanaf het
stationnetje is het een kleine klim naar een punt dat uitzicht biedt over de
Middellandse Zee. | Afwisseling: Het traject tussen Calpe en Dénia is groen. |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              58 of 102 DOCUMENTS



                              AD/Algemeen Dagblad

                              22 mei 2010 zaterdag

Extra hoge boete voetballer Theo Janssen

SECTION: ALGEMEEN - NIEUWSDIENST; Blz. 5

LENGTH: 222 woorden


ALMELO   Voetballer Theo Janssen van landskampioen FC Twente moet 5000 euro
boete betalen wegens rijden onder invloed.

Dat heeft de rechtbank in Almelo gisteren bepaald. Van het veroorzaken van een
ernstig verkeersongeluk is hij vrijgesproken. Behalve de boete legde de
rechtbank Janssen ook een voorwaardelijke rijontzegging van een half jaar op met
een proeftijd van twee jaar. In de strafmaat liet de rechtbank meewegen dat
Janssen een bovenmodaal inkomen geniet. Voor  gewone  Nederlanders geldt bij een
soortgelijk vergrijp een boete van enkele honderden euro s. De 28-jarige Janssen
schoot in de nacht van zaterdag 21 op zondag 22 november vorig jaar, na de
wedstrijd van FC Twente tegen Vitesse, met zijn auto van de weg. De wagen raakte
een boom en sloeg over de kop. Janssen en drie andere inzittenden raakten
gewond.

Een van hen, keeper Kevin Moeliker van FC Lienden, lag enkele dagen in coma en
is na maandenlange revalidatie nog altijd niet volledig hersteld. Uit
bloedonderzoek bleek dat Janssen 0,8 promille alcohol in zijn bloed had, terwijl
voor hem als  beginnend rijder  een limiet geldt van 0,2.

Twee weken geleden eiste het Openbaar Ministerie (OM) 120 uur werkstraf tegen de
voetballer. De rechtbank kwam tot een ander oordeel en vond dat er geen sprake
was van roekeloos rijgedrag, maar hooguit van onoplettendheid.

LOAD-DATE: May 22, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              59 of 102 DOCUMENTS



                              AD/Algemeen Dagblad

                              21 mei 2010 vrijdag

Blootrubriek Viva is een troost voor veel vrouwen

SECTION: ALGEMEEN - NIEUWSDIENST; Blz. 6

LENGTH: 393 woorden


De populaire blootrubriek Anybody in vrouwenblad Viva beleeft haar duizendste
editie. Elke week staan vrouwen, en ook wel eens mannen, in hun blootje
geportretteerd - zonder hoofd. Negentien jaar geleden haalde bladendokter Rob
van Vuure (64) de rubriek naar Nederland. 'Dit heeft helemaal niets met seks te
maken,' vindt hij. CELINE TIMMERMAN

hoofddorp  ,,Naakt wordt al snel geassocieerd met seks,'' zegt Rob van Vuure.
,,Bloot in een tijdschrift was negentien jaar geleden dus hartstikke schokkend.
Toch haalde ik het concept uit de Engelse Marie-Claire naar Nederland. Ik vond
het een intrigerende rubriek en dacht 'dat gaat in Nederland ook werken'. Lezers
vonden het geweldig, bleek uit reacties en aanmeldingen.''

Dat bleek toen niet uit lezersonderzoeken.

,,Ja, maar die waren politiek correct beantwoord. Mensen antwoorden bij een
dergelijke enquête zoals het hoort. Officieel zeiden zij dat ze de naakte
lichamen niets vonden, maar ondertussen praatten zij er wel over. Dus gingen we
ermee door. Wij geloofden erin. Logisch, want wie houdt er niet van naakt?''

Wat is het succes?

,,Het gaat over het lichaam, maar wel op een keurige en steriele manier. Dit
heeft helemaal niets met seks te maken. Het zien van een bloot lichaam van een
andere vrouw geeft de gewone vrouw troost. Zij ziet dat andere vrouwen ook
worstelen met dingen aan hun lichaam. Dat de afgebeelde dame zegt dat zij een te
dikke kont heeft, of niet zo'n mooie knieën. Dat is voor vrouwen heel
herkenbaar.''

Op een gegeven moment stonden er niet alleen blote vrouwen, maar ook mannen. Was
hier vraag naar?

,,Als bladenmaker moet je een blad af en toe opfrissen. Dus kwamen er ook mannen
bloot in het blad. Maar ook trio's, homoseksuelen en echtparen. Ook hebben we
een keer een cast van een film gehad, en een paar onderwijzeressen van een
school.''

Maar waarom zonder hoofd? ,,Omdat het in deze rubriek alleen over het lichaam
gaat, en het gezicht dan afleidt. Vrouwen geven zich letterlijk bloot, en zijn
hier trots op. De vrouw wil tegen haar vriendin zeggen: 'kijk, dat ben ik'. En
tegen anderen straalt ze uit: 'Kijk naar me, dit is mijn lichaam'.''

Wat is de houdbaarheidsdatum van deze rubriek?

,,Oneindig. Deze rubriek moet je niet wegdoen. Het valt op en het hoort bij het
imago van Viva. De rubriek is gezichtsbepalend.''

'DAT DE DAME ZEGT DAT ZE EEN DIKKE KONT HEEFT, IS HERKENBAAR'

LOAD-DATE: May 21, 2010

LANGUAGE: DUTCH; NEDERLANDS

GRAPHIC: De geportretteerden worden zonder hoofd afgedrukt. 'Een gezicht leidt
af,' vindt Viva. FOTO E. VAN DORP |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              60 of 102 DOCUMENTS



                              AD/Algemeen Dagblad

                              19 mei 2010 woensdag

CDA en VVD honen PvdA-plan weg

SECTION: ALGEMEEN NIEUWSDIENST; Blz. 9

LENGTH: 442 woorden


De commotie gaat over de vraag hoe snel de broodnodige bezuinigingsmaatregelen
moeten worden vastgelegd. De PvdA had met haar achterban afgesproken hoe de
overheidsuitgaven de komende jaren met 20 miljard euro kunnen worden
teruggedrongen.

Inmiddels heeft de partij nog eens 10 miljard euro aan bezuinigingen uitgewerkt.
De PvdA wil bijvoorbeeld de zorgpremies voor mensen met een stevig inkomen
verhogen en nog meer bezuinigen op Defensie. Ook moeten medisch specialisten
salaris inleveren en betalen 'scheefwoners' straks meer huur.

Daarmee is het totale bezuinigingspakket dat de PvdA heeft uitgedacht inmiddels
net zo groot als dat van bijvoorbeeld CDA, VVD en D66. Wel onderscheidt de
partij van Job Cohen zich van de politieke concurrentie doordat hij rustiger aan
begint met de bezuinigingen.

Volgens PvdA-Tweede Kamerlid Diederik Samsom is de aanscherping van het
verkiezingsprogramma een persoonlijk besluit van de nieuwe partijleider Cohen.
,,Job zei: We laten geen onbetaalde rekeningen liggen. Er moet een tandje bij.''

Cohen kreeg de afgelopen weken vooral van CDA, VVD en D66 het verwijt dat zijn
programma te slap was en dat hij harde ingrepen in de economie vermeed.

Volgens CDA-leider Balkenende is Cohen gezwicht voor die kritiek. ,,Er heerste
bij de PvdA kennelijk onzekerheid over het eigen programma.''

Ook VVD-leider Mark Rutte heeft weinig lof voor de extra bezuinigingsdrift van
de PvdA. ,,Dit komt heel paniekerig over. En natuurlijk moet de hardwerkende
Nederlander het ontgelden, want de belastingen gaan bij de PvdA vast omhoog."

De sociaaldemocraten spreken dat tegen. De PvdA wil de belastingen juist
verlagen, zodat meer mensen aan het werk gaan. Dat levert uiteindelijk weer geld
op. ,,Niet roekeloos bezuinigen, maar wel de problemen oplossen,'' zo omschrijft
de partij haar nieuwe financiële plan.

De PvdA presenteerde de aanscherping vlak voordat de rekenmeesters van het
Centraal Planbureau hun oordeel vellen over - vrijwel - alle
verkiezingsprogramma's. Morgen wordt duidelijk hoe haalbaar alle
verkiezingsbeloften over enorme bezuinigingen zijn. Politieke partijen
onderhandelen al weken koortsachtig met het CPB om een voldoende te krijgen voor
hun verkiezingsprogram.

De PvdA zegt dat mede uit de gespreken met het CPB is gebleken dat de partij
veel meer kan bezuinigen zonder de zwakkeren te duperen. Politieke tegenstanders
lachen om die uitleg.

Bovendien, zegt Rutte: ,,Er blijven nog veel slechte PvdA-plannen over. Het hele
verkiezingsprogramma blijft overgoten met een vervelend multiculti-sausje. De
afstand tot de VVD wordt er in ieder geval niet kleiner op.''

Extra bezuinigingen worden uitgelegd als 'paniekvoetbal'

LOAD-DATE: May 25, 2010

LANGUAGE: DUTCH; NEDERLANDS

GRAPHIC: Job Cohen nam zelf het initiatief om het verkiezingsprogramma van de
PvdA verder aan te scherpen. foto ANP |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              61 of 102 DOCUMENTS



                              AD/Algemeen Dagblad

                              18 mei 2010 dinsdag

Cannes is de belangrijkste mode-etalage van de wereld

BYLINE: AB ZAGT

SECTION: ALGEMEEN SHOWBUZZ; Blz. 16

LENGTH: 940 woorden


Bij het Internationale Festival van Cannes draait het al jaren niet meer
uitsluitend om sterren en speelfilms. Minstens zo belangrijk zijn de
mode-uitingen op de rode loper. Ook dit jaar verdringen de sterren zich tien
avonden lang op de trappen van het Palais. ,,Dit is de belangrijkste etalage ter
wereld.''

Filmfestival MOOI podium Voor ontwerpers EN MODEHUIZEN om reclame te maken

Zelfs in de plaatselijke supermarkt van Cannes, de Monoprix, ligt een rode
loper. Wie daar zijn dagelijkse boodschappen doet kan kiezen uit de roltrap of
de stenen traptreden waarop ietwat versleten, vaal roodgekleurde kleden zijn
neergelegd om ook het gewone volk een suggestie van glamour te geven. De
officiële rode loper van het Festivalpaleis blijft ´s avonds echter het domein
van de sterren, de sponsors, de politici en de plaatselijke notabelen.

Tijdens de 63ste editie van het Internationale Filmfestival du Film van Cannes
is de tien dagen durende parade van de groten uit de showbusiness een schouwspel
waar de dagjesmensen, paparazzi en handtekeningenjagers maar geen genoeg van
krijgen. Ook de eerste helft van het grootste filmevenement ter wereld is Cannes
een grote etalage van gewaagde en peperdure kleding - vooral wat de vrouwen
betreft - waaraan de rest van de wereld zich even mag vergapen.

Ook dit jaar zijn er weer veel opvallende creaties te bewonderen. Voorlopig zijn
de Amerikaanse stripteasedanseressen uit de Franse productie Tournee,
geregisseerd door Bondschurk Mathieu Amalric (Quantum Of Solace) het meest
spraakmakend geweest. Een van de goed geproportioneerde dames, Julie Atlas Muz,
had een doorschijnend gewaad aangetrokken dat weinig te raden liet over haar
dagelijkse bron van inkomsten.

De meeste wereldsterren die tien dagen lang in Cannes voor de honderden
fotografen poseren gaan minder provocerend te werk. Zij kiezen vooral voor de
gevestigde namen onder de modehuizen. Zo zijn deze week al Cate Blanchett, Salma
Hayek, Naomi Watts, Dame Helen Mirren, Carey Mulligan, Juliette Binoche, Ellen
Barkin, Eva Longoria, Naomi Campbell en de hoogzwangere Monica Bellucci
gesignaleerd. Zij zijn geroutineerde poseurs die niet snel van hun stuk zijn te
brengen. Maar voor een debutante als de Engelse actrice Lucy Punch (de laatste
ontdekking van Woody Allen in zijn nieuwe film You Will Meest A Tall Dark
Stranger) is het een verpletterende ervaring. ,,Je bent als de dood om op de
trappen een misstap te maken. Dat flitslicht van die honderden fotografen is
werkelijk verblindend. En dan zijn er ook toeristen die met hun cameraatjes
tekeer gaan. Het is echt een zee van licht die je overspoelt. Werkelijk
onvergetelijk.''

Voor de mannen is het rode loper-ritueel eenvoudiger. Een goedzittende smoking
met strikje en glimmende zwarte schoenen voldoen. Wie daar niet aan voldoet
loopt kans om door een lid van de modepolitie van het festival uit de rij te
worden gepikt. Dat ondervond de Nederlandse regisseur David Verbeek (die met
zijn film U R There in het officiële gedeelte van het festival is
vertegenwoordigd) tijdens zijn debuut toen zijn vlinderdasje niet helemaal goed
bleek te zitten. Een medewerkster van het festival corrigeerde het. Zijn
metgezel, scenarist Rogier de Blok, was minder gelukkig. Hij had de verkeerde
schoenen aan en werd geweigerd.

,,Cannes is een perfect podium voor ontwerpers en modehuizen om reclame voor
zichzelf te maken,'' zegt Liza Foreman van het vakblad The Hollywood Reporter.
Zij volgt al enkele jaren de relatie tussen de film- en modewereld in Cannes.
,,De aandacht van media is gigantisch. Elke ster wordt gefotografeerd. Dit is
zonder meer de belangrijkste rode loper ter wereld. De Oscaruitreiking is ook
belangrijk, maar dit festival duurt tien dagen en de exposure in de media over
de hele wereld is gigantisch. Er komen hier veel meer sterren van verschillende
nationaliteiten dan bij de Oscars.''

Om die reden pompt het Franse juwelierhuis Chopard jaarlijks veel sponsorgeld in
het Zuidfranse festival. De winkelketen voor onbetaalbare juwelen en horloges
sponsort niet alleen de Gouden Palm, maar zorgt er ook voor dat de sterren met
een fortuin aan edele metalen de galavoorstellingen bijwonen.

,,Daar gaan weken van voorbereiding en onderhandeling aan vooraf,'' vertelt
Helena Bermudez, belast met de internationale publicteit van Chopard. ,,We
krijgen eerst de kledingkeuze van de sterren doorgemaild. Daarna worden er de
bijpassende oorbellen, armbanden of halskettingen bij gezocht. De voorkeur van
de actrices is bij ons in de loop der jaren bekend geworden. Zo weten wij van
Penelope Cruz dat zij van kleine decoraties houdt, eigenlijk zo onopvallend
mogelijke ontwerpen. We mailen onze suggesties door aan haar agente en dan horen
wij of de keuze in goede aarde is gevallen.''

De juwelen zijn slechts leenwaar. Bermudez: ,,Als de ster eenmaal binnen is,
worden onze juwelen meestal meteen op een onopvallende plaats ingeleverd bij een
vertegenwoordiger van Chopard die ze meteen naar een kluis brengt. De waarde van
de stukken is soms aanzienlijk. Je kan er in elke Europese hoofdstad twee
appartementen voor kopen. Met een garage.''

Soms leidt deze vorm van sponsoring wel eens tot problemen. Zo heeft Sharon
Stone, een jaarlijkse gast in Cannes vanwege het AMFAR-diner (een veiling die in
het teken staat van aidsbestrijding) dat zij elke keer presenteert, het volgens
boze tongen een paar keer geprobeerd om de uitgeleende juwelen niet in te
leveren. Dit jaar moet de ster uit Basic Instinct echter verstek laten gaan
omdat zij door de problemen met de aswolken uit IJsland niet op tijd in Cannes
aanwezig kan zijn. Voor veel van de juweliers is dat een kopzorg minder.

LOAD-DATE: May 25, 2010

LANGUAGE: DUTCH; NEDERLANDS

GRAPHIC: Eva Longoria droeg een robe van Pucci. foto WIRE IMAGE | Ook acteurs
Claudia Cardinale, Alain Delon en dochter Anouchka maakten ook een tussenstop
bij de juwelier voor zij arriveren bij een première. foto REUTERS | De meest
opvallende uitdossingen in Cannes staan voorlopig op naam van de
stripteasedanseressen uit de film Tournee van Matthieu Almaric. Vooral het
doorschijnende gewaad van Julie Atlas Muz trok veel aandacht. foto AP | Salma
Hayek, met echtgenoot Francois-Henri Piaul, droeg bij de première van Il
Gattopardo juwelen van Cartier. foto WIRE IMAGE | Naomi Campbell, hier met haar
vriend Vladislav Doronin, droeg in Cannes haute couture van Givenchy. foto GETTY
IMAGES | Dame Helen Mirren werd door juwelenhuis Chopard (tijdelijk) voorzien
van sieraden. | foto AP | De Australische Cate Blanchet woonde de première van
Robin Hood bij in een prachtige creatie van Alexander McQueen. | foto AFP |

PUBLICATION-TYPE: Krant

JOURNAL-CODE: Algemeen Dagblad


                        Copyright 2010 AD NieuwsMedia BV
                              All Rights Reserved

                              62 of 102 DOCUMENTS



                              AD/Algemeen Dagblad

                              12 mei 2010 woensdag

Uw mening

SECTION: BIBU28; Blz. 28

LENGTH: 633 woorden


Einde van PVV lijkt nabij
 Het einde van de PVV lijkt nabij. Hero Brinkman pleit er voor hem door
voorkeurstemmen in de Tweede Kamer te laten komen. Hij staat als nummer 11 op de
PVV-lijst. Hij heeft blijkbaar weinig vertrouwen in zijn partij. Ik denk niet
dat Wilders dit pikt. Dat betekent het einde van blonde Geerts droom.


 Jan Veldhuizen, Veenendaal.
 Laten we weer dat rijke,
 tolerantie land worden
 Wat er nu gebeurt, is waarom het overgrote deel van de Nederlandse bevolking in
het referendum tegen een groot Europa en de grondwet heeft gestemd. Als leek
begrijp ik zelfs dat de belastingbetaler al heeft betaald voor de leugens en de
corruptie van de banken. We kunnen nu ook betalen om een leugenachtig en corrupt
land, Griekenland, te belonen. Een schoonmaker krijgt niet die paar dubbeltjes
die hij nodig heeft om rond te kunnen komen, maar moet wel meebetalen om
corruptie door banken en landen in stand te houden. Al die bonzen die zo nodig
een groot Europa moesten en al die banken die er een potje van gemaakt hebben,
die hebben niet bedacht dat zowel een bank als een land streng toezicht en zo
nodig sancties nodig heeft. Het lijkt dat alleen de gewone man begrijpt dat het
aan Griekenland geleende geld nooit meer terugkomt. Zeker niet met rente. Geef
ons de gulden terug. Laten we weer het tolerante en rijke land worden dat we
waren. Stop de marktwerking, dat lost heel veel op.
 C. Koolstra, Utrecht.
 Wel geld voor de Grieken,
 niet voor vuilnismannen
 Nederland en andere Europese landen draaien op voor de Griekse schulden. Waarom
doen we dat? Omdat onze banken vele miljarden aan Griekse obligaties op hun
balans hebben staan. Natuurlijk hebben de Grieken de zaak belazerd. Maar het
akkoord van het afgelopen weekend betekent simpelweg weer 750 miljard gratis
geld voor de banken en speculanten. Als we dat op een zondagmiddag kunnen
regelen, dan moet simpel koopkrachtbehoud voor onze vuilnismannen en -vrouwen
toch niet met wekenlange stakingen gepaard hoeven te gaan?
 Jan Harko Post, Woerden.
 Olievegers hebben gelijk
 Een aantal briefschrijvers meent dat Nederlandse olievegers uit morele plicht
en zonder winstbejag een milieuramp moeten voorkomen. Maar voor de kust van
Amerika dreigt een ramp omdat een geldwolf, oliemaatschappij BP, bezuinigde op
de veiligheid. Laat die vervuiler dus betalen. Dat Obama niet op het aanbod van
de olievegers inging, heeft me verbaasd. Hij beloofde immers alles te doen om
een milieuramp te voorkomen. Nederland is wel goed om op Amerikaans verzoek
militairen in Afghanistan te laten sneuvelen in een niet te winnen en geld
verslindende oorlog. Nederland mag wel het JSF-wapentuig helpen overeind te
houden. Maar nu een Nederlands bedrijf, uiteraard tegen betaling, een ramp kan
voorkomen, zijn we niet welkom.
 Bert Hendriks, Burgum.
 Jammer dat column van
 Jacobine zo banaal eindigt
 Ik heb genoten van de inhoud van de column van Jacobine Geel over de herdenking
(AD 4-5). Heel mooi en waardevol. Iets waar je wat aan hebt. Maar waarom nou in
een van de laatste regels dat ene woordje, dat aan moest geven hoe het leven
soms is. Kan dat niet anders? Het past totaal niet bij de inhoud. Zo platvloers,
banaal. Het past ook niet bij de columniste. Jammer, daar gaat onze taal.
 L. Cijsouw, Amersoort.
 Van Gaal doet eng
 'Wir sind die besten' (AD 10-5). Inderdaad, Van Gaal heeft het wederom
gepresteerd. Meister van de Bundesliga. Maar wat klonk zondagavond het
geschreeuw van deze voetbaltrainer mij naar in de oren. Ik denk dat je zoiets
niet moet doen en zeker niet in de meidagen. En helemaal niet in het Duitsland
van de 21ste eeuw. Gewoon trots zijn op je prestatie en hoera roepen is
voldoende. Ik heb er meer zo horen schreeuwen in datzelfde land. Heel eng Herr
Von Gaal. Niet meer doen.
 A. van Tiggelen, Rotterdam.

LOAD-DATE: May 12, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              63 of 102 DOCUMENTS



                              AD/Algemeen Dagblad

                              8 mei 2010 zaterdag

Griekse tragedie brengt burger aan de afgrond

SECTION: BIBU10; Blz. 10

LENGTH: 1528 woorden


'HOE MOET HET MET MIJN KINDEREN? KUNNEN ZE STRAKS NOG STUDEREN?'

 ATHENE - Na achttien jaar valt het doek voor de kleine kiosk van Demosthenes
Siatras. De 55-jarige Griek redt het financieel niet meer. De maandelijkse huur
van 750 euro weegt niet op tegen de stilte voor hem op straat rond de jachthaven
van Piraeus. ,,Ik heb bijna geen klanten meer.''
 De sluiting valt hem zwaar. Nog meer pijn doet het te zien hoe 'zijn'
Griekenland aan de rand van de afgrond staat. Hij zou terug kunnen naar de
Verenigde Staten, het land van de onbegrensde mogelijkheden waar hij 25 jaar
heeft gewerkt. Maar hij blijft in het land waar straks niks meer mogelijk is.
,,Ik ben trots op mijn land, en ik blijf hier om voor de toekomst te vechten.''

 Die toekomst ziet er somber uit in het bijna failliete Griekenland. De Europese
Unie en het IMF springen met tientallen miljarden bij. ,,Logisch, we zitten toch
in hetzelfde team?,'' reageert een restauranthouder laconiek.


 TEN DODE OPGESCHREVEN
 De restaurants aan de jachthaven zijn halverwege de dag nagenoeg leeg. Tien
jaar geleden zat het hier rond deze tijd altijd vol, zegt Siatras. Nu moeten
sommige restaurants en winkels sluiten omdat ze te weinig verdienen.
,,Griekenland is ten dode opgeschreven. Over mijn eigen toekomst maak ik me geen
zorgen, wel om die van de jongeren, van mijn neefjes en nichtjes.''
 Verderop in de haven liggen immense, luxe plezierboten. Het oogt als het
decadente Saint-Tropez, maar het is toch echt het arme Piraeus. De eigenaren
zijn mede de bron van al het kwaad. De kleine, rijke bovenlaag heeft zich
jarenlang verrijkt, onder meer door de belasting te ontduiken.
 Wie veel geld heeft, leeft als een God in Griekenland. Je komt overal binnen.
Bij de dokter, agent, belastingman, loodgieter en de ambtenaar van wie je een
stempeltje moet hebben. Corruptie en fraude zijn diepgeworteld in de Griekse
mentaliteit en cultuur.
 Grieken houden van luxe, status en een relaxt leven. Maar de gemiddelde lonen
zijn - in vergelijking met andere EU-landen - schrikbarend laag en de kosten
voor levensonderhoud soms hoger dan in Nederland. Waar de afgelopen jaren al is
bezuinigd op salarissen, daar zijn de prijzen voor voeding en benzine in het
afgelopen decennium meer dan verdubbeld.
 Trots als ze zijn, steken veel Grieken zich met leningen in torenhoge schulden.
Ze 'betalen' elkaar met ongedekte cheques voor verleende diensten. Griekenland
is een financieel moeras. Het land drijft op kredieten en zwart geld. Die
mentaliteit is het grootste probleem. Nog steeds puilen de 'tavernes' ieder
weekend uit, tot verbazing van de Nederlanders in Griekenland. ,,De Grieken
lijden doordeweeks nog liever honger dan dat ze hun wekelijkse
zaterdagavond-uitje moeten missen,'' zegt Margot Thomaidis.
 Neem daarbij de beroerde belastingmoraal. De belastingdienst ontdekte onlangs
via beelden op Google Earth dat van de ruim 17.000 zwembaden in de achtertuinen
van een welgestelde wijk, slechts twee procent was opgegeven bij de fiscus.
 Dat het land nu bijna bankroet is, verbaast niemand. Iedereen doet eraan mee.
Topambtenaren en directeuren van bedrijven zijn twee handen op één buik.
Iedereen zit aan elkaar vast. Als één Griek omvalt, vallen er een heleboel om.
 De meeste Grieken beseffen dat het zo niet langer kan. ,,Er moet iets gebeuren.
Dit is onze laatste kans,'' zegt de 45-jarige Nikos, salesmanager in een hotel
in Athene. ,,We hebben allemaal dit systeem in stand gehouden. Ook ík heb wel
eens extra betaald om iets voor mijn auto geregeld te krijgen. De crisis heeft
impact op ons dagelijks leven. Ik kan niks sparen voor mijn kinderen. Hoe moet
het met ze? Ik hoop dat ze later kunnen studeren.''
 De realistische Griek past zijn uitgavenpatroon aan. Nikos gaat niet wekelijks
maar één keer per maand naar de taverne. Siatras koopt geen dure kleren, en vijf
sinasappels in plaats van twee kilo.
 Tegelijk twijfelen veel Grieken of de aangekondigde bezuinigingen - hogere
belastingen en accijnzen, salariskortingen, verhoging pensioenleeftijd - de
problemen oplossen. De maatregelen van de regering treffen vooral de lagere en
middenklasse hard in de portemonnee.
 De hard werkende Grieken leveren straks één dag loon per week in, zegt P.
Garganas van de Social Workers Party. ,, Dat leidt tot enorme armoede. Daarom
zijn zoveel mensen boos. De gewone burger moet nu betalen voor de crisis. Waarom
pakken ze het geld niet van die rijke mensen die een fortuin hebben verdiend en
belasting ontduiken?''
 De ambtenarenbond Adedy schat dat de Grieken de komende drie jaar veertig
procent inkomen verliezen. Koniaris Xristoj: ,,Dit leidt tot een grote
economische recessie. Kleine zelfstandigen moeten hun winkels sluiten, de
werkloosheid groeit. Dit kan niet de oplossing zijn?''
 Het maakt mts-lerares Eleni (40), een alleenstaande moeder met een zoon van
zes, erg onrustig. ,,Ik ben de afgelopen jaren al 140 euro netto per maand
gekort op mijn salaris.''
 Van de 1200 euro die ze maandelijks verdient, gaat 700 op aan de huur van het
bescheiden appartement in een noordelijke voorstad van Athene. Het onderwijs
betaalt slecht. Bovendien is het moeilijk een fulltime baan te krijgen.
 ,,Ik heb wel overwogen met privélessen bij te klussen, maar dat kan ik niet
combineren met de zorg voor mijn kind. Nu let ik meer op mijn uitgaven. Ik ga
niet meer met mijn kind naar betaalde, maar naar openbare speeltuinen. Of ik
laat hem thuis met vriendjes spelen. Soms neem ik de bus in plaats van de
auto.''
 Net als Eleni heeft de 35-jarige ambtenaar Panos (twee kinderen en een werkende
vrouw) de plannen een huis te kopen in de ijskast gezet. ,,Als we dat nu doen,
kan ik geen geld sparen voor mijn kinderen. Nu dreig ik 500 euro per maand te
verliezen, de helft van mijn salaris.''
 Dat vooral in het immense ambtenarenkorps wordt gesneden, vindt hij niet erg.
Hij hekelt het arbeidsethos van sommige collega's die halve dagen werken en
weinig doen. ,,Iedereen wilde op een gegeven moment ambtenaar worden. Het is een
goede baan, met veel zekerheid.''
 Dat goedbetaalde luizenleventje van overheidspersoneel is een misvatting, zegt
vakbondsman Xristoj. ,,Het gros van de ambtenaren verdient gemiddeld 1100 euro
per jaar. Omdat de lonen zo laag zijn, krijgen ze nu een dertiende en veertiende
maand van elk 900 euro.''
 Sommige Grieken kunnen moeilijk verkroppen dat ze concessies moeten doen in het
dagelijks leven. Na jaren van burgeroorlog en dictatoriale regimes wil het volk
genieten van vrijheid en welvaart die de rest van de EU ook geniet.
 Panos heeft spijt van zijn overstap van de private sector naar de overheid.
,,Kan ik mijn kinderen een goed leven geven, met beter onderwijs en een
vakantie? Ik denk dat veel mensen door de bezuinigingen een tweede baan zoeken.
Maar dan zie je je gezin nauwelijks. ''
 Griekenland biedt jongeren geen perspectief meer. Het onderwijssysteem is
belabberd. Kinderen gaan een halve dag naar openbare scholen, waar ze slecht
onderwijs krijgen van slecht betaalde en ongeïnspireerde docenten. Om toch de
examens te halen, moeten de kinderen 's avonds dure privélessen op bijscholen
volgen. In het hoger onderwijs worden studenten niet uitgedaagd. Afgestudeerden
vinden moeilijk werk en het maandsalaris van een eerste baan is 700 euro.
 De drie kinderen van Ria van de Logt (53), voorzitter van de Nederlandse
vereniging in Athene, worstelen daarmee. Haar oudste dochter is net afgestudeerd
en op zoek naar een baan. De jongste zit in het examenjaar van de middelbare
school. ,,Ze wil studeren in het buitenland. Hier ziet ze het niet meer
zitten.''
 ANARCHISTEN
 De protestacties van een kleine groep anarchisten doen het land nog minder
goed. De tragische dood van drie bankmedewerkers bij de massabetoging woensdag,
verdeelt het land en zaait verwarring. Beelden van blokkades voor cruiseschepen
en hotels, en de bezetting van de Akropolis beïnvloeden de publieke opinie in
het buitenland. Waarom zouden Nederlanders meebetalen aan dat luxe leven van die
rijke, luie, onbetrouwbare, rellende, frauderende Grieken? Het doet geen recht
aan de persoonlijke drama's van het gros van de Grieken.
 Het toerisme, een van de belangrijkste bronnen van inkomsten, zakt in. Het dure
Griekenland kan niet concurreren met goedkope landen als Spanje en Portugal.
 Ria van de Logt merkt de terughoudendheid bij toeristen en touroperators op
haar reisbureau Magic Travel, dat ze inmiddels dertig jaar runt. Ze heeft al
haar personeel noodgedwongen ontslagen en slijt nu hele dagen in een veel te
groot en doodstil kantoor. ,,Ik houd mijn hart vast. Dit kan niet eeuwig duren.
Ik wil liever niet denken aan het moment dat ik de zaak moet sluiten.''
 Voor de Grieken is er maar één hoofdschuldige: hun regering, die liegt en
bedriegt. Kioskhouder Siatras: ,,We gaan dertig jaar terug in de tijd.''
Ambtenaar Panos: ,,Niemand controleert de corrupte ambtenaar of de kwaliteit van
de leraar. Iedereen moet nu boeten, zelfs zij die geen schuld hebben. De meeste
Grieken zijn niet lui en rijk, maar werken keihard voor weinig geld. De regering
moet juist degenen straffen die hun zakken hebben gevuld. Maar de regering is
niet te vertrouwen. Dat is ons grootste probleem.''

LOAD-DATE: May 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              64 of 102 DOCUMENTS



                              AD/Algemeen Dagblad

                               3 mei 2010 maandag

Uw mening

SECTION: BIBU22; Blz. 22

LENGTH: 785 woorden


Dader moet betalen voor
 hulp aan slachtoffer
 Slachtoffers misdrijf komen in geldnood (AD 29-4). Het is niet te geloven dat
in dit land waarvan de leiders de mond vol hebben over normen en waarden, de
misdaad wordt beloond en het slachtoffer voor de tweede maal, maar dan
financieel, gepakt wordt. Het slachtoffer zou hulp moeten krijgen en de dader
zou voor deze hulp moeten betalen. De overheid zou zich niet druk moeten maken
over hulp voor de dader. Dit is helaas niet de enige misstand in de Nederlandse
rechtspraak. Want waarom worden tbs-gestraften met verlof gezonden? Je hoeft
geen geleerde te zijn om te begrijpen dat die lui de benen nemen en weer toe
kunnen slaan. Daar ik weiger mezelf tot de hoogopgeleiden te rekenen kan ik
waarschijnlijk deze misstand niet begrijpen. Misschien kan het resultaat van 9
juni in deze zaken verandering brengen.


 B.L. Suurland, Rotterdam.
 Let op de kleine lettertjes
 in de verzekeringspolis
 Als aanvulling op het artikel over slachtoffers van een misdrijf die in
geldnood komen (AD 29-4) wil ik graag graag aandacht voor de polisvoorwaarde van
menig rechtsbijstandverzekering. Daarin staat: 'De maatschappij heeft het recht
de verzekering schriftelijk te beëindigen, als de maatschappij van oordeel is
dat het risico, waaronder begrepen het schadeverloop, voor haar in redelijkheid
onaanvaardbaar hoog of groot is.' Dus tel uit je winst als verzekerde.
 A. Boer, Heerlen.
 Gewone man draait op
 voor aftrek hypotheekrente
 De hypotheekrenteaftrek wordt misschien afgeschaft. Waarom is er nooit zo
heftig geprotesteerd toen de rente op gewone leningen werd afgeschaft? Dit trof
meestal mensen die niet veel te besteden hadden en die blij waren als er van hun
leningen wat geld bij de belastingen loskwam. Ik vind het zeer terecht als de
hypotheekrenteaftrek wordt afgeschaft. Mensen die huizen bezitten van een half
miljoen en dan hun hypotheekrente mogen aftrekken leven vast niet van een
minimumloontje. Zij willen zelf in een duur huis wonen. Waarom moet de gewone
man daar aan meebetalen? Mensen die hypotheekrente aftrekken, teren op de zak
van de gewone man.
 H. van der Ploeg, Den Haag.
 Afrikaners moeten zelf met
 hun geschiedenis omgaan
 De strekking van mijn brief van afgelopen week over Afrikaners die naar
Nederland willen komen is niet die van 'boontje komt om zijn loontje', zoals de
kop boven het stuk wilde doen geloven. Ik wil mensen laten zien dat ze kunnen
leren van alles wat hen overkomt. En dat men alleen zo goed kan omgaan met de
gevolgen van de geschiedenis. Dat moeten de Afrikaners zelf doen. Wat zij uit
deze door hun voorouders begonnen ellende kunnen leren, is te zorgen dat ze met
hun leven en met de mensen om hen heen zó omgaan dat de gevolgen alleen maar
goed kunnen zijn. Dat betekent per moment bewust leven. Alle goede keuzes hebben
volgens mij gevolgen voor het hele universum. Dat is een 'natuurwet'.
 Ina Mijling, Utrecht.
 Laat Blokker zich diep
 schamen voor klaagzang
 Blokker heeft last van terughoudende consument (AD 29-4). De omzet over het
afgelopen jaar bedroeg 2,8 miljard euro. Die omzet was gelijk aan het jaar
ervoor. Hoezo last? Dan ken ik wel andere bedrijven die echt last hebben. Moet
de Blokker Holding zich niet doodschamen voor een dergelijk geklaag? Daar komt
nog bij dat de nettowinst met ruim 1 procent steeg naar 158 miljoen euro. Ik
denk dat zij last van iets anders hebben.
 Tjeerd Schuhmacher, Maarssen.
 Hou niet-etende man
 maar goed in de gaten
 Een man zou 70 jaar geen eten en drinken tot zich hebben genomen (AD 30-4). Hij
heeft alleen maar gemediteerd. Je moet er maar opkomen. Hij heeft dus ook al die
tijd ook geen ontlasting gehad. Of is deze conclusie te kort door de bocht? Wat
me verbaast is dat wetenschappers nog de moeite nemen dit te gaan onderzoeken.
Dit zegt meer over de wetenschap dan over de man. Ik raad de wetenschappers aan
deze man nog enkele weken, zonder voedsel, in de smiezen te houden. Laat ze dan
eens kijken hoe hij er voor staat.
 Cees van Zon, Druten.
 Stelende werknemer
 kon zo weer aan de slag
 In het AD van donderdag stond een verhaal over een kraamhulp die zo weer aan de
slag kon nadat ze was betrapt op drugsgebruik. Ik ken het verhaal van een
verzorgende in een verzorgingshuis, die met een gestolen pinpas van een bewoner
geld heeft gepind. De persoon werd herkend via de beveiligingscamera. Er volgde
aangifte bij de politie. De medewerker werd op staande voet ontslagen. Een paar
maanden later kon deze persoon weer aan de slag bij een ander verzorgingshuis.
Wat zou het goed zijn als er een registratielijst zou komen. Maar ja, de privacy
gaat in Nederland nu eenmaal voor alles. En zo kan de volgende weer bestolen
worden.
 M. Romeijn, Rotterdam.

LOAD-DATE: May 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              65 of 102 DOCUMENTS



                              AD/Algemeen Dagblad

                             28 april 2010 woensdag

HERSTEL PVV, MET DANK AAN ZEMBLA

SECTION: BIBU08; Blz. 8

LENGTH: 337 woorden


Geert Wilders dreigt de Alexander Pechtold van rechts te worden - GOOSSENS &
BIJLO

 Dr. Frank? Sonja Bakker? Montignac? Of zou Geert Wilders zélf een dieet hebben
ontwikkeld? Dat je niks mag eten wat moslims ook lekker vinden. In elk geval is
de amateurcineast uit Venlo in de afgelopen maanden ogenschijnlijk de helft van
zijn lichaamsgewicht kwijtgeraakt. En tegelijk, via een ingewikkeld proces van
holistische osmose, ook de helft van z'n electoraat. Waar Geert een week of wat
geleden nog een van de gedoodverfde kandidaten voor het premierschap was, dreigt
hij nu ineens de Alexander Pechtold van rechts worden: elke dag ziet hij z'n
virtuele zetelwinst verder wegsmelten. De PVV-kieslijst bleek vol te staan met
fantasten en vuurwapengevaarlijke halvegaren  die blijkbaar zonder veel moeite
bij de best beveiligde man van Nederland konden komen!- en met de inktzwarte
wolken die zich boven de economie blijven samenpakken, vinden zelfs Henk en
Ingrid het ineens volstrekt irrelevant wie welk vod op de kop draagt.


 Maar Bureau Goossens (voor al uw politieke piskijkerij) voorspelt een licht
herstel voor de PVV. Met dank aan de moedige verzetsheld-in-vredestijd Kees
Driehuis, hoofdredacteur van het evenwichtige, onbevooroordeelde
kwaliteitsprogramma Zembla. Dat pookte eerder vakkundig het vuurtje onder Ayaans
brandstapel op, en nu was het de beurt aan Gekke Geert. In een uitzending
gelardeerd met fragmenten uit klassieke horrorfilms werd Wilders afgeschilderd
als een kruising tussen Hitler, Milosevic en Godzilla. Een Franse deskundige,
die toegaf niets van de Nederlandse situatie af te weten, doceerde dat de PVV de
geesten rijp maakt voor de feestelijke heropening van de gaskamers en
crematoria. Zo vlak voor de meidagen denk ik dan: stuur Volkert per direct op
proefverlof! Of misschien wil Kees Driehuis het dit keer zélf eens proberen. Het
echte probleem met Wilders: dat er altijd weer een zelfvoldane held opstaat om
hem wind in de slappe zeilen te blazen. Bureau Goossens zegt: op naar de 19
zetels!

LOAD-DATE: April 28, 2010

LANGUAGE: DUTCH; NEDERLANDS

GRAPHIC: Jerry Goossens

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              66 of 102 DOCUMENTS



                              AD/Algemeen Dagblad

                             28 april 2010 woensdag

Uw mening

SECTION: BIBU27; Blz. 27

LENGTH: 728 woorden


Het is niet aan Zembla
 om over Wilders te oordelen
 Het programma Zembla kopte afgelopen zondag met de titel: 'Wilders profeet van
de angst'. Maar had deze titel beter af kunnen maken met '...of messias van de
waarheid'. Door alleen voor het eerste te kiezen, verliest het doorgaans
objectieve Zembla helaas haar neutraliteit. Men koos hier duidelijk partij. Iets
wat zeker niet passend en professioneel is voor een dergelijk journalistiek
programma. Het blijft altijd aan de kijker om over Wilders te oordelen. Het is
niet aan de programmamakers van Zembla om dat te doen.


 T. Klaassen, Tilburg.
 Oudkerk mag van mij
 burgemeester worden
 Rob Oudkerk krijgt er van sommige lezers nogal van langs nu hij zich kandidaat
wil stellen als burgemeester van Amsterdam. Weten die schrijvers zeker dat hun
partner nooit naar 'de hoeren' is geweest? Of er niet stiekem is langsgereden.
Nooit een pornosite heeft bezocht? Of  's nachts de tv aan heeft gezet voor
pikante reclames? Oudkerk heeft zijn daad in een opwelling opgebiecht en is
daarna verraden. Dat zegt trouwens ook wat over de verklikker. Deze man is een
mens met fouten, waar hij voor uit is gekomen. Van mij mag hij burgemeester
worden. Hij weet tenminste van de hoed en de rand.
 Anneke van Santen, Den Haag.
 Jan met de Pet weet
 wel hoe te bezuinigen
 Hoe komt Nederland toch aan de enorme staatsschuld? En hoe komen we er van af?
Het financieringstekort kwam mede door alle miljarden die naar diverse banken
zijn gegaan, waar diverse zakkenvullers hebben geprofiteerd van ons
gemeenschapsgeld. Voor al die gulle gaven moet Jan met de Pet bezuinigen en
langer werken. Misschien moeten we die aangekochte banken snel verkopen. En
misschien kan de overheid wel zonder al die dure externe adviseurs. Berg al die
vervelende straatvechters op totdat ze weer normaal kunnen functioneren. Zo
hoeft er ook niet meer politie te worden aangetrokken en hoeven de verzekeringen
niet duurder te worden. Waarom ziet Jan met de Pet alle mogelijke manieren om te
bezuinigen en de regering niet?
 C. Koot, Bergschenhoek.
 Bezuinigingen kunnen
 ook veel geld kosten
 Bezuinigen kan ook geld kosten. Bij al te rigoureuze bezuinigingen loopt de
werkloosheid op, daalt de koopkracht, neemt het aantal faillissementen toe,
worden meer mensen afhankelijk van een uitkering en ontvangt de fiscus minder
geld. Dat kan leiden tot meer bezuinigingen: de bekende vicieuze cirkel. De hoge
staatsschuld is niet uniek. In de jaren zeventig en tachtig hadden we daar ook
mee te kampen. Ook toen gingen er stemmen op zwaar te bezuinigen om latere
generaties te vrijwaren van een enorme staatsschuld. Deze schuld nam af toen de
economie herstelde. Zware bezuinigingen schieten nogal eens hun doel voorbij.
Het starre economische beleid van Colijn in de jaren dertig heeft de crisis in
ons land langer doen duren dan elders in Europa.
 K. Post, Papendrecht.
 Burger heeft geen schuld
 Het is van de gekke dat de burger het slachtoffer gaat worden van de crisis en
door besparingen bij de overheid en belastingverhogingen uiteindelijk die 30
miljard moet ophoesten. Ik lees in het AD dat allerlei durfinvesteerders in de
VS alweer miljarden verdienen en dat in Nederland de gesponsorde banken weer
bonussen uitdelen. Geld is blijkbaar geld. Hoe je aan de euro's komt maakt niet
uit: via de burger, de overheid of via de belastingbetaler. Laat de banken alles
nu terugbetalen. Zet ze op de nullijn tot hun schuld volledig is afgelost. Zet
de directeursalarissen op maximaal de balkenendenorm. Belast de bonussen met 100
procent. Ontzie die 99 procent van de bevolking die part noch deel heeft aan de
crisis.
 Roland Scholten, Veenendaal.
 Het gaat om de feiten,
 niet om mijn achternaam
 Briefschrijver Mosmans uit Middelburg had een binnenpretje over mijn achternaam
na mijn opmerking dat sommige groepen allochtone jongeren de maatschappij door
hun asociale gedrag veel geld kosten (AD 23-4) De logica is dus dat als Jan
Bakker zich asociaal gedraagt, Piet de Vries hier niets over zou kunnen zeggen?
Het gaat om de feiten. Als briefschrijver de rest van de krant net zo goed zou
lezen als de ingezonden stukken, had hij of zij kunnen weten dat deze kosten een
veelvoud zijn van de kosten die gemaakt worden voor de voetbalvandalen. Even
voor de duidelijkheid: ik ben er voor om beide groepen hard aan te pakken.
 John Mac-Lean, Hellevoetsluis.

LOAD-DATE: April 28, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              67 of 102 DOCUMENTS



                              AD/Algemeen Dagblad

                             27 april 2010 dinsdag

VERKIEZINGSCAMPAGNE - 'CDA-jongere na 40 jaar werken pas met pensioen'

SECTION: BIBU23; Blz. 23

LENGTH: 369 woorden


Via Wilders kiezen voor
 Balkenende en later AOW
 Wilders lonkt naar doorsnee Nederlanders 'Henk en Ingrid' (AD 24-4). Wilders
wil vooral samenwerken met CDA en VVD. Hij geeft Henk en Ingrid aan dat hij ook
voor types kiest zoals Jan Peter en Neelie. Neelie is een krachtig en hard type
dat het leven van Ingrid waarschijnlijk niet beter maakt. Na vier jaar PVV
zouden ze er wel eens achter kunnen komen dat ze er met de socialere Job beter
van af waren gekomen. Geert wil vooral met Jan Peter in zee gaan. Dat betekent
dat een stem op Wilders de komst van premier Balkenende dichterbij brengt. Ik
vraag me af of Henk en Ingrid dat doorhebben. En of zij zich realiseren dat ze
dan pas met 67 jaar van hun pensioen kunnen genieten.


 J. Tolsma, Leiden.
 Rutte moet harder zijn
 voor PvdA-coryfeeën
 Snoeihard begin van de verkiezingscampagnes (AD 26-4). Partijleider Mark Rutte
van de VVD was in zijn toespraak tijdens de partijbijeenkomst afgelopen zaterdag
nog veel te netjes. Hij zei 'de topinkomens worden over links verdiend'. Hij had
harder moeten uithalen naar de PvdA en Job Cohen. Het is gebleken en ook
duidelijk dat de grootste graaiers PvdA-coryfeeën en PvdA-stemmers zijn. Zij
zijn te vinden bij de woningbouwverenigingen, de semi- overheden, de banken en
het bedrijfsleven.
 Het is mij door alle jaren heen gebleken dat zij het hardste de eigen zakken
vullen. Schijnheilig en zogenaamd denkend en bezig zijnd voor de gewone man,
maar intussen.
 W. den Boer, Zwijndrecht.
 Laat CDA-jongeren ook
 zo lang als wij werken
 Je kunt zien dat ook het CDA onbetrouwbaar is. Toen de partij met de PvdA
regeerde, zei minister Donner dat je iemand vanaf 50 jaar niet voor het blok
moet zetten en daarom voor een geleidelijke verhoging van de AOW moet worden
gekozen.
 CDA- jongeren willen dat eerder en dus niet geleidelijk. Ik stel voor dat
iedereen 40 jaar moet hebben gewerkt voordat men recht heeft op volledig AOW.
Dat betekent voor de studenten, die bij 30 jaar beginnen met werken, tot 70
jaar. Ik heb straks 48 jaar gewerkt en velen met mij. Die CDA-jongeren zullen
dat nooit halen. Dus neem mijn voorstel over, dan ben je eerlijk bezig. En houdt
op met het afgeven op ouderen.
 B. Niesing, Rotterdam.

LOAD-DATE: April 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              68 of 102 DOCUMENTS



                              AD/Algemeen Dagblad

                             24 april 2010 zaterdag

Verkiezingsprogramma PVV mikt op gewone sappelende man en vrouw - Wilders lonkt
naar 'Henk en Ingrid'

SECTION: BIBU02; Blz. 2

LENGTH: 499 woorden

SAMENVATTING

DEN HAAG Geert Wilders gaat de daling van de PVV in de peilingen te lijf met een
verkiezingsprogramma dat opkomt voor de doorsnee Nederlanders: Henk en Ingrid.
Zij staan symbool voor 'al die burgers die het niet cadeau krijgen'. ... PAUL
VAN DER ZANDEN

VOLLEDIGE TEKST:

Een jaar geleden was Geert Wilders' PVV de grootste partij van het land, met 33
zetels. Nu schatten de opiniepeilers de partij goed voor 18 Kamerzetels. Vooral
de VVD kaapt de laatste weken veel stemmen weg.
 Toch maakt Wilders zich geen zorgen. ,,Met peilingen heb ik niet zoveel. Ik heb
al alles meegemaakt. Van 0 zetels tot 30. Ik ben ervan overtuigd dat de PVV het
tij kan keren.''
 Die stemmen moeten komen van de gewone man en vrouw. Wilders heeft een scherp
beeld van zo'n doorsnee stel: Henk en Ingrid. Ze bezitten een koophuis in een
nieuwbouwwijk. Hun twee kinderen zitten op school. Henk werkt fulltime en Ingrid
heeft een deeltijdbaan. Daarvan kunnen ze een of twee keer per jaar met
vakantie.
 DE DUPE
 Maar Henk en Ingrid hebben het niet gemakkelijk, schetst Wilders. Ze zijn
volgens hem de dupe van een falende overheid. Hun wijk wordt geteisterd door
tuig. Worden ze ziek, dan krijgen ze gebrekkige zorg. En ze betalen onnodig veel
belasting, dat wordt verbrast door een groot overheidsapparaat en 'linkse
hobby's', zoals ontwikkelingssamenwerking.
 Wilders presenteerde gisteren een verkiezingsprogramma dat zijn Henk en Ingrid
moet ontzien. De PVV wil 16 miljard euro bezuinigen om de overheidsfinanciën op
te lappen. ,,Wij snijden in de uitgaven van de overheid en ontzien de
portemonnee van de gewone burger,'' belooft Wilders. ,,Wij kiezen niet voor de
grachtengordel.'' Daarnaast trekt de partij 1 miljard uit om te voorkomen dat
het eigen risico in de zorg omhoog moet. Bijna 1 miljard wordt gereserveerd voor
10.000 extra agenten. Ook belooft Wilders 10.000 extra verplegers en verzorgers.
Daar wil hij 500 miljoen voor reserveren.
 Buiten deze beloftes houdt de PVV vast aan bekende standpunten. De partij
bepleit een migratiestop uit moslimlanden en een hoofddoekjesbelasting.
Misdadigers moeten hard worden aangepakt.
 De partijleider hoopt met dit programma genoeg kiezers te trekken om de PVV in
het nieuwe kabinet te krijgen. Het liefst samen met het CDA en de VVD. ,,We
hebben Kamerleden geleverd, nu willen we ministers leveren.''
 Lastig is wel dat Wilders zich fel verzet tegen een verhoging van de
AOW-leeftijd naar 67 jaar, terwijl de christendemocraten en de liberalen dat
graag willen. Voor de PVV is de AOW-leeftijd een breekpunt. Wilders is ook
bereid gedoogsteun te geven aan een rechts minderheidskabinet. ,,Mocht
meeregeren niet lukken, dan zijn we een betrouwbare partner om gedoogsteun te
geven. Dat is Nederland ons waard.''
 Maar tot 9 juni zal Wilders vooral vechten om de PVV de grootste partij te
maken, zodat hijzelf premier kan worden. ,,Als je naar de peilingen kijkt, dan
lijkt het niet voor de hand te liggen. Toch zeg ik dat we een verrassende
uitslag halen.''

LOAD-DATE: May 21, 2010

LANGUAGE: DUTCH; NEDERLANDS

GRAPHIC: Geert Wilders gisteren bij de presentatie van zijn
verkiezingsprogramma. FOTO EPA/ROBIN UTRECHT

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              69 of 102 DOCUMENTS



                              AD/Algemeen Dagblad

                             24 april 2010 zaterdag

GEERT EN HENK EN INGRID

SECTION: BIBU08; Blz. 9

LENGTH: 313 woorden


Henk en Ingrid hebben Geert nooit toestemming verleend voor het gebruik van hun
namen - GOOSSENS & BIJLO

 Geert doet het allemaal voor Henk en Ingrid. Henk en Ingrid zijn de
hardwerkende belastingbetalers, de ruggengraat van onze maatschappij.


 Maar Henk en Ingrid hebben Geert nooit toestemming verleend voor het gebruik
van hun namen.
 Ze zitten er een beetje mee.
 Ze worden overal op straat aangesproken. ,,Zo, Henk en Ingrid, dus jullie
willen een immigratiestop uit islamitische landen.''
 Henk: ,,Nee, eh, nou ja, dat kan natuurlijk helemaal niet, je kan niet zeggen
dat er geen islamiet nog een voet over onze drempel zet, dat is in strijd met
zowel onze grondwet als de Europese, in een democratie is dat ondenkbaar, maar
Geert vindt het wel stoer klinken, en lekker kordaat, hij denkt dat hem dat heel
veel stemmen gaat opleveren.''
 ,,Zeg, Henk en Ingrid, ik hoorde dat jullie alle ontwikkelingshulp willen
afschaffen, behalve dan de noodhulp.''
 Ingrid: ,,Hahahaha, ja, nou, nee, dat zegt Geert, beetje spierballentaal,
vindt-ie leuk, maar het is natuurlijk grote onzin, dat snapt Geert ook wel. Hij
wil het zootje gewoon een beetje opschudden. Maar het is toch vervelend dat wij
het dan steeds op ons bordje krijgen.''
 Henk: ,,Ja, en dat geldt ook voor die tienduizend extra verplegers die hij wil
en die tienduizend extra agenten. We krijgen de hele dag mensen aan de deur die
komen solliciteren.''
 Ingrid: ,,Eerst gaf ik ze nog een kopje koffie, maar dat is gewoon niet meer te
doen. Die Geert kost ons handenvol geld, eerlijk verdiend geld.''
 ,,Maar Henk en Ingrid, zeg dan tegen Geert dat hij jullie namen niet meer mag
gebruiken.''
 Henk: ,,Dat hebben we gedaan, toen beet hij ons toe dat we onder invloed zijn
van de linkse kerk, die nauw samenwerkt met een elitaire
milieuknuffeltheedrinkknettergekkehobbyclub, terwijl we alleen maar lid zijn van
de ANWB!''

LOAD-DATE: May 21, 2010

LANGUAGE: DUTCH; NEDERLANDS

GRAPHIC: Vincent Bijlo

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              70 of 102 DOCUMENTS



                              AD/Algemeen Dagblad

                             20 april 2010 dinsdag

HET WEKELIJKSE VRAGENUURTJE: REYKJAVIK ZEGT SORRY

SECTION: BIBU08; Blz. 9

LENGTH: 291 woorden


Zit God hier soms achter, achter deze aswoens- dag? - GOOSSENS & BIJLO

 Vandaag stellen bijna alle partijen in het Vragenuurtje van de Tweede Kamer
vragen aan het kabinet omtrent de sluiting van het luchtruim.


 CDA: Was dat nou eigenlijk wel zo nodig? Hadden we niet gewoon om de as heen
kunnen vliegen? Antwoord: Een typisch Nederlandse vraag. Nederlanders nemen
nooit iets aan. Dat al die vliegvelden in de ons omringende landen ook gesloten
waren, dat zegt ze niet zoveel. Nee, rare vraag, als je wilt bezuinigen op de
overheid, zet dan een boete op dit soort Kamervragen.
 Volgende vraag:
 VVD: Zeg, de economische schade van het niet kunnen vliegen is nu al groter dan
na 9/11. Dit geintje kost ons 250 miljoen per dag. Hoe denkt IJsland dat te gaan
betalen?
 Antwoord: Niet. De IJslanders hadden deze eruptie bedoeld als een soort
betaling in natura van de IceSavetegoeden. Deze uitbarsting had een bijdrage
moeten zijn aan de opwarming van de aarde, zodat wij minder energie hoeven te
verbruiken, maar het is wat uit de hand gelopen. Reykjavik zegt sorry.
 D66: Zit God hier soms achter, achter deze aswoensdag? Heeft het soms te maken
met het misbruik in de katholieke kerk? Geeft hij ons met deze aardoprisping te
kennen dat hij daar niet van gediend is? Dat is dan wel een beetje flauw van
hem, nee, zelfs respectloos naar alle niet-katholieke luchtreizigers toe.
 Antwoord: wij kunnen als kabinet niet namens God spreken, ook al is onze
premier Zijn plaatsvervanger op aarde, toch? U moet echt bij Hem zijn.
 SP: Zoals altijd is de gewone man weer de lul, want hij kan niet meer vliegen.
En zijn zuurverdiende centjes krijgt hij niet terug.
 Antwoord: Is dat een vraag?
 SP: Nee, dat is een constatering, het is ook altijd hetzelfde.

LOAD-DATE: April 20, 2010

LANGUAGE: DUTCH; NEDERLANDS

GRAPHIC: Vincent Bijlo

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              71 of 102 DOCUMENTS



                              AD/Algemeen Dagblad

                             8 april 2010 donderdag

Rijken en BN'ers kunnen op Curaçao anoniem afkicken

SECTION: BIBU12; Blz. 12

LENGTH: 617 woorden

SAMENVATTING

Vijf sterren-verslavingszorg in een vijf sterrenhotel. Dat biedt Jellinek
Retreat vanaf vandaag op het westelijkste puntje van Curaçao. Voor 18.000 euro
word je van de drugs of alcohol geholpen én is je privacy gewaarborgd. Prima,
vindt cabaretier Javier Guzman, die afkickte in een privékliniek. 'Waarom lijden
tijdens het afkicken?' SUZANNE DOCTER

VOLLEDIGE TEKST:

CURACAO - Apetrots is psychiater en initiatiefnemer Christian Krappel op zijn
privé-kliniek waar je voor 600 euro per dag van de drugs, alcohol, depressie of
burn-out wordt geholpen.
 Je krijgt er 'vijf sterrenzorg' in een vijf sterrenhotel. Tussen de
behandelingen krijg je eten van een topkok en kun je alles doen wat je wil, van
paardrijden tot duiken. ,,De luxe op Curaçao zorgt dat mensen gemotiveerd
blijven.''
 Ook biedt de kliniek gasten optimale privacy. ,,Je kunt met je privé-jet komen.
Of via Miami vliegen en dan vanaf het vliegveld een helikopter nemen,'' vertelt
Krappel. ,,Ons terrein ligt afgelegen en wordt goed bewaakt. Van cliënten worden
alleen voornamen gebruikt.''
 Wie wil kan zelfs afgescheiden van de rest worden behandeld. ,,Iedereen
ondertekent een geheimhoudingsverklaring met een boeteclausule. De hoogte van de
boete hangt af van de imagoschade die iemand oploopt als zijn identiteit bekend
wordt.''
 Een prachtig verhaal, vindt René Grim, directeur van de eveneens luxe
privé-verslavingskliniek Roder Sana in Oirschot. ,,Maar voor privacy hoef je
niet naar Curaçao. Bovendien genees je niet in een maand of zes weken tijd. Het
draait om nabehandeling.''
 Ook Roder Sana biedt zorg aan mensen die hun verslaving niet te lijf kunnen of
willen gaan in een gewone kliniek 'tussen Feyenoord hooligans'. ,,Of omdat ze,
zoals een arts, een belangrijke maatschappelijke functie hebben. We krijgen ook
BN'ers en rijken uit het buitenland.''
 Hun privacy wordt in Oirschot net zo goed bewaakt als op Curaçao. ,,Ook onze
kliniek ligt afgelegen en is goed beveiligd en ook hier tekent iedereen een
geheimhoudingsverklaring op straffe van een boete.''
 ERECODE
 Roddelbladfotograaf Joop van Tellingen zegt echter dat sterren niet bang hoeven
te zijn dat hij voor de deur ligt. Volgens hem bestaat een erecode tussen de
bladen om verslaafde BN'ers buiten schot te houden. ,,Ooit wilden we naar een
Engelse kliniek waar een bekende presentator met heroïneverslaving zat. Vanwege
de gevoeligheid zagen we daar vanaf.''
 Hij geeft toe voor 'tonnen' of heel bekende mensen wel overstag te gaan. ,,Voor
een 'gewone' zanger zou ik nooit gaan, voor een lid van het koninklijk huis wel.
Dan weegt je scoop of de waarde van je foto zwaarder dan iemands privacy.''
 Cabaretier Javier Guzman overwon vier jaar geleden zijn alcohol-verslaving in
twee buitenlandse privé-klinieken en maakte er de voorstelling Delirium over.
 45.000 EURO
 Hij juicht de komst van Jellinek Retreat toe. ,,Toen ik hulp zocht, bestonden
privé-klinieken alleen in het buitenland. Bij de gewone Jellinek en de AA voelde
ik me niet thuis.'' In de Londense Priory-kliniek betaalde hij 45.000 euro voor
een maand zorg. ,,In Engeland zit privé-zorg in het ziekenfonds. Iedereen kwam
daar, van de Rolling Stones tot Jan met de Pet. Je kreeg een intensief
behandelprogramma en werd niet vertroeteld.''
 De luxe op Curaçao vindt hij prima. ,,Waarom moet je als verslaafde lijden
tijdens het afkicken. Als het toch helpt om een maand lang goed te worden
verzorgd?''
 Guzman vond de anonimiteit in de kliniek prettig. ,,Ik kon zelf bepalen wanneer
en of ik het zou vertellen. Aan de andere kant zou het mooi zijn als iedereen
openheid van zaken geeft. Omdat je verslaving dan uit de taboesfeer haalt. Je
toont dat het iedereen kan overkomen.''

LOAD-DATE: April 8, 2010

LANGUAGE: DUTCH; NEDERLANDS

GRAPHIC: Voor 600 euro per dag kunnen welgestelden in alle rust afkicken in een
privé-kliniek op Curaçao. Paparazzo Joop Tellingen (inzet): Erecode geen foto's
van verslaafde BN'er te maken. FOTO'S COR DE KOCK EN JELLINKEK

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              72 of 102 DOCUMENTS



                              AD/Algemeen Dagblad

                             8 april 2010 donderdag

IRENE MOORS EN CARLO BOSZHARD - ZETTEN OPNIEUW BEKENDE - NEDERLANDERS IN HUN
HEMD 'De TV-Kantine is echt lekker volks'

SECTION: BIBU22; Blz. 22

LENGTH: 686 woorden

SAMENVATTING

Kim Holland keert terug. Net als Marc-Marie Huijbregts en Eric van Tijn. In een
tweede reeks van De TV Kantine krijgen ze gezelschap van onder anderen prinses
Laurentien, Corrie Konings, de Rijdende Rechter en het echtpaar Froger. Nee,
geen Geert Wilders: ,,Dat laten we lekker aan Koefnoen over.'' `ALBERT KOK

VOLLEDIGE TEKST:

Dat er een vervolg zou komen op De TV Kantine lag nogal voor de hand. De
komische serie van Carlo Boszhard en Irene Moors kost weinig en levert veel op.
Zoals een miljoen kijkers per aflevering en een Beeld en Geluid Award. Daar
moest dus wel een vervolg op komen.
 ,,Nou ja, zo vanzelfsprekend was dat ook weer niet,'' vertelt Carlo Boszhard
kort voordat hij in Studio 23 in Hilversum een stuk of wat hoogtepunten van de
komende reeks laat zien. ,,Niks is moeilijker dan een leuk programma nog leuker
maken. Het is bijvoorbeeld lastig om bij elke nieuwe sketch weer een komische
punchline te verzinnen. Hoe vaak kun je eindigen met een plafond dat naar
beneden komt of een taart die iemand in zijn gezicht krijgt?''
 Humor is hard werken, weet de man die vanaf de voorbereiding tot en met de
afwerking bij het programma is betrokken en die alle credits krijgt voor het
succes van het programma. ,,Dit is helemaal het kindje van Carlo,'' zegt collega
en goede vriendin Irene Moors.
 Haar taak is overzichtelijker; zij mag zich grotendeels tot het spelen van haar
eigen typetjes beperken. ,,Hooguit belt Carlo me midden in de nacht om te vragen
of ik deze of gene BN'er denk te kunnen 'doen'. Nou, dan zeg ik 'ja hoor'.
Persifleren is een kwestie van bluffen.''
 Mocht dat zo zijn, dan bluft ze zich fantastisch door de komische serie heen.
De manier waarop ze 'Nóóva' uitspreekt, is bijna nog meer Clairy Polak dan
Clairy Polak zelf. ,,En zij was voor mij juist de makkelijkste,'' reageert ze.
,,Ik heb drie afleveringen van NOVA bekeken en toen was ik eruit. Dat had ik ook
met Nelleke van der Krogt. Als je de stem hebt, ben je er al voor zestig
procent. Het is voor mij altijd even een euforisch moment, zodra ik die te
pakken heb.''
 Verder helpt het haar als de BN'ers die ze tot typetjes mag reduceren van huis
uit een beetje theatraal zijn. Ze noemt Brigitte Kaandorp, Daphne Deckers en Kim
Holland. ,,Met iemand als Yvon Jaspers had ik het moeilijker. Zij wordt door
haar fans geroemd vanwege haar naturel, maar daaraan valt dus weinig uit te
vergroten.''
 Carlo beschouwt het programma als een poppenkast. ,,Zonder kritische
toonzetting. Dit is voor de gewone man die wil lachen. Lekker volks, zoals 'Allo
'Allo. Dus geen scherpe sketches over iemand als Wilders. Dat laten we lekker
aan Koefnoen over.''
 In de tweede reeks afleveringen maken nieuwe typetjes hun opwachting. Zoals de
al genoemde Frogers, prinses Laurentien, Corrie Konings, de Rijdende Rechter,
Harry Mens en Tatjana Simic. Maar ook succesnummers van vorig seizoen keren
terug. Denk aan Kim Holland en Eric van Tijn. Van Van Tijn kreeg Boszhard
trouwens het mooiste compliment dat hij zich kon wensen: ,,Eric dacht dat we
zijn eigen stem onder onze sketch hadden gelegd.''
 Bekende Nederlanders die zich beklagen, dat hebben ze nog niet meegemaakt.
Carlo: ,,De meeste mensen vinden het alleen maar leuk dat ze belangrijk genoeg
zijn om gepersifleerd te worden.''
 Irene: ,,En als mensen zich al gekwetst voelen, vertellen ze het ons niet. Dan
krijg je hooguit een nogal zuinige reactie: ja, wel leuk, maar het lijkt
natuurlijk niet. Zoals Maarten van Rossem - die ziet zichzelf er niet in.''
 Wie de persreacties van vorig seizoen er op naleest, merkt dat Moors destijds
nog meer lof kreeg toegezwaaid dan Boszhard. ,,De mensen kennen mij alleen als
presentatrice en zijn al verrast dat ik dit sowieso doe,'' reageert Irene Moors
grootmoedig.
 ,,Van Carlo weten ze al dat hij het acteren in zich heeft. Maar wie het beter
doet, is voor ons geen punt. Wij gunnen elkaar alles. Kan ook niet anders als
je, zoals wij al meer dan tien jaar samen programma's maakt. Dan moet je elkaar
wel heel lief vinden. Zoals ik het zie is dat ík mag meespelen in zíjn droom.''


 De TV Kantine, morgen,
 22.00 uur, RTL 4.

LOAD-DATE: April 8, 2010

LANGUAGE: DUTCH; NEDERLANDS

GRAPHIC: Irene Moors en Carlo Boszhard beschouwen hun programma als poppenkast
voor de gewone man die wil lachen. FOTO PIM RAS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              73 of 102 DOCUMENTS



                              AD/Algemeen Dagblad

                              2 april 2010 vrijdag

NOG MAAR EEN JAAR WW - 'De overheid peutert onze spaarpotten steeds verder leeg'

SECTION: BIBU26; Blz. 26

LENGTH: 533 woorden


Geef Kamerleden ook
 maar een jaar WW
 VVD'er Weekers: Ambtenaren moeten dezelfde rechten krijgen als gewone
werknemers (AD 31-3). Laten we dan hopen dat Kamerleden ook niet meer dan een
jaar WW krijgen en dat alle topmensen ook geen hoge ontslagvergoeding meer
krijgen. Maar dat zal wel weer niet gebeuren.


 Piet Blokzijl, Nieuwegein.
 Kijk dichter bij huis
 Snoeien in WW en ontslagrecht. Misschien kan de politiek eens dichter bij huis
kijken en een eind maken aan die vorstelijke wachtgeldregeling. Geen wonder dat
veel Kamerleden opstappen nu dat nog lekker doorbetaald wordt. Helaas kan ik dat
als hardwerkende oudere niet zonder in de bijstand te belanden.
 Annelies Belt, Culemborg.
 Voorbeeldfunctie
 Vele Nederlanders lazen onlangs dat mensen als Bos en Eurlings zo maar ontslag
konden nemen en desalniettemin van een riante uitkering gaan genieten. Wij,
gewone burgers, kunnen een WW-uitkering vergeten als we zelf kiezen voor ontslag
en werkloosheid. CDA, VVD, GroenLinks en D66 hebben kenbaar gemaakt dat ze
plannen hebben om het recht op WW te maximaliseren tot een jaar. We moeten
bezuinigen. Zou het niet gepast zijn als de Haagse politiek nu eerst haar eigen
uitkeringsregels zou normaliseren en pas daarna de WW gaat aanpakken? Of heeft
de politiek geen voorbeeldfunctie?
 Gerard Munnik, Twello.
 Eigen zakken eerst
 De WW is een verzekering waarvan de premie wordt opgebracht door werknemers en
werkgevers. Uit die pot worden in slechte tijden uitkeringen betaald. Nu worden
uit de pot grotendeels zinloze reïntegratiebureaus en dure ambtenaren betaald.
Welke ouder peutert het spaarvarken van zijn kinderen leeg? De overheid doet dit
wel. Wij betalen overigens met zijn allen de wachtgelden van politici en
ambtenaren via algemene belastingen. Hoezo, eigen zakken eerst?
 Wim de Moor, Benschop.
 Den Haag zal zich er
 niets van aantrekken
 Prima artikel over de WW-plannen. Ik heb een en ander na 41 jaar werken zelf
ondervonden. Ik heb nog 38 maanden een WW-uitkering. Maar als dat voorbij is val
je ver terug in inkomsten. Mooi dat de krant zo'n goed artikel publiceerde, maar
ik vrees dat Den Haag zich hier niet erg aan zal storen.
 Willem Varekamp,
 Hellevoetsluis.
 Waar blijft partij
 tegen ambtenaren
 Politieke partijen, laat de al uitgemergelde sociale zekerheid met rust. Geen
verdere aantasting van WW-rechten en stem in met hypotheekrenteaftrek tot een
bepaalde hoogte. Zorg eerst voor werk en pas dan de pensioenleeftijd aan. Laat
werkloze ouderen en bijstandsgerechtigden ongekort op een uitkering bijverdienen
tot 90 procent van hun laatste loon. Snij in topsalarissen van managers in de
zorg en het onderwijs, het ambtenarenapparaat en de bureaucratie, de provincie,
Gedeputeerde Staten en waterschappen. Waar blijft de A.A.P., de Anti Ambtenaren
Partij?
 Annelize Schippers,
 Doorwerth.
 Meer voor minder
 De sociale premies stijgen, maar we krijgen er steeds minder voor terug. Denk
aan de zorgpremie versus de gedekte ziektekosten, de pensioenpremie versus
pensioenrechten en de AOW-premie versus de AOW-rechten. Nu is de WW aan de
beurt. Het woord premieverlaging kent Den Haag niet. Nogmaals: We betalen meer
voor minder.
 Pauline Kuiken,
 Zoetermeer.

LOAD-DATE: April 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              74 of 102 DOCUMENTS



                              AD/Algemeen Dagblad

                             1 april 2010 donderdag

HYPOTHEEKRENTE - 'CDA, rijken hebben echt geen aftrek nodig'

SECTION: BIBU30; Blz. 30

LENGTH: 291 woorden


CDA bezuinigt opeens
 nog maar 18 miljard
 Eerst heeft Balkenende het over bezuinigingen van 29 miljard euro en nu komt
hij met een verkiezingprogramma waarin een bezuiniging van rond de 18 miljard
wordt gemeld. Of hij heeft eerder de boel bedonderd of hij doet het nu. Eerst
was de aftrek van de hypotheekrente bespreekbaar en nu niet meer. De rekening
legt Balkenende bij de laagste inkomens voor wie ziektekosten en eigen risico
stijgen. Ik denk dat hij de huursubsidie ook nog aanpakt, want dat is 2 miljard.
De hoogste inkomens betalen inkomstenbelasting, dus die gaat omlaag. Want de
CDA-leider gaat af op de steun van de beter gesitueerden en laat Jan met de pet
het gelag betalen.


 Hans Helmerhorst, Leerdam.
 CDA zou AOW-grens
 ook niet verhogen
 Het CDA roept het hardst naar huizenbezitters dat de partij niet tornt aan de
hypotheekrenteaftrek. Mag ik het vorige verkiezingsprogramma ten aanzien van de
AOW in herinnering roepen? De AOW moest een welvaartsvast basispensioen blijven
dat men vanaf 65 jaar ontvangt. We weten hoe dat afliep. Wie gelooft nog de
uitspraken van het CDA over de hypotheekrenteaftrek?
 Paul van Dijk, Spijkenisse.
 Rijke heeft geen aftrek
 hypotheekrente nodig
 Het CDA wil de hypotheekrenteaftrek ongemoeid laten, de partij houdt vast aan
verhoging van de AOW-leeftijd. Met Bos ben je de klos, maar dat blijkt dus de B
van Balkenende te zijn. Wat moet je met beloften van deze partij? Beter is de
hypotheekrente voor lagere inkomens te garanderen, net zoals er subsidie is voor
mensen met een laag inkomen en een hoge huur. De rijken hebben echt geen
hypotheekrenteaftrek nodig. Vakantiegeld wordt berekend naar percentage van
loon, dat moet ook gaan gelden voor de zorgpremie.
 Piet Blokzijl, Nieuwegein.

LOAD-DATE: April 1, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              75 of 102 DOCUMENTS



                              AD/Algemeen Dagblad

                             31 maart 2010 woensdag

AFTREK HYPOTHEEKRENTE - 'Wat verdient de staat eigenlijk aan de
overdrachtsbelasting?'

SECTION: BIBU28; Blz. 28

LENGTH: 572 woorden


Boven bepaalde prijs
 geen aftrek meer
 Het CDA wil alleen maar stemmen trekken met de mededeling dat de
hypotheekrenteaftrek blijft bestaan. Een prijsdaling op de woningmarkt is voor
de midden- en lagere inkomensgroepen alleen maar gunstig. Starters beginnen met
een eerlijkere prijs. Als ook de huren tot een normaal peil worden teruggebracht
kan de huursubsidie worden afgebouwd. Maar dat willen de hogere inkomens bij de
overheid niet. Die snijden niet eigen vlees. Die snijden liever in de kosten van
chronisch zieken en ouderen zonder pensioen. Wat is eenvoudiger om voor huizen
boven een bepaalde prijs en boven een bepaalde hypotheekhoogte de aftrek af te
schaffen?


 C. d'Ancona, Den Haag.
 Huiseigenaar betaalt alles
 Peter de Jonge schreef maandag dat de hypotheekrenteaftrek niet het eeuwige
leven heeft. Maar bij afschaffing raken veel kopers in de problemen. De Jonge
vergeet dat een huiseigenaar alle kosten van de woning zelf moet betalen.
Huurders hebben dat probleem niet. Ook betaalt de huizenkoper
overdrachtsbelasting. Iedereen zit maar te zeuren dat de renteaftrek de overheid
15 miljard per jaar kost, maar ik zou wil wel eens willen weten wat de
overdrachtsbelasting de staat oplevert.
 B. Klein, Papendrecht.
 Prijs dankzij aftrek
 minder crisisgevoelig
 Het is bijna verkiezingstijd en er wordt weer een oud paard van stal gehaald:
de hypotheekrenteaftrek. Al jaren een heet hangijzer voor de 'sociaalvoelenden',
maar een opsteker voor de economie. In ons omringende landen zijn de
huizenprijzen soms met 40 procent gedaald. Doordat de overheid meebetaalt aan
het opbouwen van de waarde van het eigen huis, is de woningprijs hier minder
crisisgevoelig. De overheid weet dat zij het geïnvesteerde geld bij verkoop van
de woning door de overdrachtsbelasting weer terugkrijgt. In dit geval zijn wij
slimmer dan de andere landen. En voor de tegenstanders: zullen we ook maar de
huursubsidie afschaffen? Ontvangers van huursubsidie betalen geen of minder
afvalstoffenheffing, bouwen geen waarde op in de woning en dragen dus minder bij
aan de binnenlandse economie.
 W. Postma, Kuinre.
 Kijk naar eigen vermogen
 D66 en GroenLinks willen de hypotheekrenteaftrek terecht aanpakken. Die was
bedoeld als tegemoetkoming in de woonlasten voor mensen met een lager inkomen.
Maar die mensen zijn nog altijd gemiddeld een derde van hun inkomen kwijt aan
woonlasten. Zoals het nu is kunnen mensen met een royaal inkomen en een
miljoentje op de bank zelf gratis wonen. Hypotheekje van twee miljoen met een
rente van vijf procent. Men krijgt de helft terug van de belasting, dus netto
betaalt men 2.5 procent rente. Het miljoentje op de bank levert bij een goede
belegging 6 procent op. Genoeg om de hypotheeklasten te betalen. Men woont dus
voor niets. Waarom gelden hier niet dezelfde regels als bij de huurtoeslag?
Verdien je iets te veel of heb je iets te veel spaargeld, dan krijg je ook geen
huurtoeslag meer. De hogere inkomens hebben geen steun van het rijk nodig. Dus
wie iets te veel verdient of te veel vermogen heeft, mag de rente niet meer
aftrekken.
 M. van Oossanen, Sliedrecht.
 Markt naar de knoppen
 Vooral doen, het afschaffen van de hypotheekrenteaftrek. Dan help je de
huizenmarkt naar de knoppen. De gewone man is weer de klos. Ook veel starters
kunnen dan geen huis meer kopen. Ik denk dat er een run komt op de huursector.
Wachttijden zullen alleen maar langer worden.
 Bert Vergeer, IJsselstein.

LOAD-DATE: March 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              76 of 102 DOCUMENTS



                              AD/Algemeen Dagblad

                             30 maart 2010 dinsdag

Uw mening

SECTION: BIBU25; Blz. 25

LENGTH: 626 woorden


Jan Modaal kan blij zijn
 met discussie over aftrek
 Onrust op de huizenmarkt (AD 29-3) is niet nodig, er is geen enkele partij die
op korte termijn de aftrek voor normale, gemiddelde hypotheken wil beperken. De
politiek wil de tophypotheken aanpakken. Dit gaat om mensen die geld genoeg
hebben om een huis contant te kunnen betalen en alleen om een fiscale reden een
hypotheek nemen. Laat iedereen beseffen dat zo'n maatregel gunstig is voor het
overgrote deel van de belastingbetalers. De miljarden die hiermee worden
bespaard hoeven niet te worden opgebracht door andere bezuinigingen die ons
allen treffen. Voor de pers is een taak weggelegd: geen reportages meer over Jan
Modaal, maar graag een verhaal over een miljonair die zich kapot lacht vanwege
een aftrek die ongeveer twee keer mijn jaarsalaris is.


 P. Hoogduyn, Alphen a/d Rijn.
 Fiscus hapt in inkomen
 Veel ouderen moeten onverwacht bijbetalen na aangifte (AD 27-3). Ook ik werd
verrast door de boekhoudster die berekende dat ik over 2009 meer dan 700 euro
moet bijbetalen. De volgende verrassing was dat, doordat het belastbare inkomen
door het gemis aan aftrekposten hoger uitkwam, ook 175 euro van de zorgtoeslag
moet worden terugbetaald. Die toeslag wordt berekend op grond van het belastbare
inkomen. Het mes snijdt voor de fiscus dus aan twee kanten.
 A.Leeuwenburgh, Rotterdam.
 Pas in lente bijvoeren
 Honderden dieren zijn een langzame hongerdood gestorven tijdens de afgelopen
lange, koude winter. Na lang getouwtrek heeft de Tweede Kamer in al haar
wijsheid toch besloten om te laten bijvoeren. Nu de lente is begonnen, we bijna
in april zitten en je het gras bij wijze van spreken ziet groeien, lijkt me dit
besluit aan de late kant.
 T. Klaassen, Tilburg.
 Portier openen met
 oog voor anderen
 Fatale botsing tegen autodeur (AD 26-3). In de slotregel staat: het is nog niet
duidelijk of de automobiliste iets te verwijten valt. Natuurlijk valt het
ongeluk te wijten aan het gedrag van de automobiliste. Als je een portier
openzwaait, moet je kijken of er niemand op de stoep loopt of op de weg rijdt.
Ik heb bij mijn rijlessen altijd geleerd dat je als bestuurder met je
rechterhand het linkerportier moet openen, omdat je dan een draai maakt en kunt
zien of er iemand langsrijdt. Helaas is de weggebruiker meestal niet met anderen
bezig, maar met zichzelf, zijn telefoon of anderszins. Zo kan het gebeuren dat
een fietsster het leven laat door de schuld van de automobiliste. Ik mag hopen
dat de automobiliste dit de rest van haar leven met zich meedraagt en wens de
nabestaanden van de fietsster veel sterkte bij dit onnodige en onherstelbare
verlies.
 Annemarie van Otterloo, Utrecht.
 'Autist' is te grof
 Ontsteld las ik hoe in mijn ingezonden en gepubliceerde brief iemand met een
autistische aandoening is geredigeerd in 'een autist'. Ik schaam me dit terug te
lezen. Het doet geen recht aan de mens met autisme. In dezelfde krant staat een
artikel over 'gehandicapte vrouw sinds maandag vermist'. Deze Laura heeft een
vorm van autisme, het syndroom van Asperger. Mensen met Asperger zijn kwetsbaar
en hebben moeite om met emoties om te gaan. In het belang van deze mensen zou de
juiste informatie weergeven een toevoeging zijn.
 Ellen Sierink, Nieuwegein.
 'Hot Dog' beter dan
 'Verrekte Mongol'
 Gedeeltelijk was ik het eens met de column 'Verrekte Mongol doet pijn' van
Sjaak Bral.
 Ik pleit ervoor om die tekst nergens op te zetten. Ook niet op een button. Waar
is dat goed voor? Voegt het iets toe aan een samenleving met meer fatsoen en
respect? Nee dus.
 En wat Cool Cat betreft, die kunnen de kreet op zichzelf toepassen. Misschien
voor hen een idee om een T-shirt te laten drukken met Hot dog. Dat is pas
origineel.
 Tr. Groothuis van de Struik, Culemborg.

LOAD-DATE: March 30, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              77 of 102 DOCUMENTS



                              AD/Algemeen Dagblad

                             27 maart 2010 zaterdag

Orro Energy wil binnen jaar tienduizenden klanten - Nieuw energiebedrijf mikt op
allochtone klant

SECTION: BIBU24; Blz. 24

LENGTH: 669 woorden

SAMENVATTING

DELFT Deze week gaat Orro Energy van start, het eerste energiebedrijf dat zich
richt op allochtonen. Klanten kunnen contant betalen en worden in negen talen te
woord gestaan. 'Je zult ons niet zien adverteren in de gewone media.' DAVID
BREMMER

VOLLEDIGE TEKST:

Op de burelen van nieuwe energieleverancier Orro Energy, gevestigd te Delft aan
de A13, zijn de verwachtingen hoog gespannen. Tienduizenden klanten wil het
bedrijf het komende jaar werven. Maar niet via Frans Bauer-achtige
reclamecampagnes als NL Energie of met agressieve klantenwerving als ooit Oxxio
deed. ,,Ik geloof niet zo in dat businessmodel,'' zegt algemeen directeur en
mede-oprichter Wilfred Rottier. ,,Klanten lopen dan aan de achterdeur net zo
hard weer weg. Wij willen niet de goedkoopste zijn, maar richten ons op service
en kwaliteit.''
 Binnenhalen én behouden is het adagium, waarbij Orro Energy zich als eerste
energieleverancier specifiek richt op allochtonen. Velen hebben volgens Rottier
moeite met de Nederlandse taal en krijgen niet altijd de verlangde service. Bij
Orro Energy spreken medewerkers Arabisch, Chinees, Duits, Engels, Frans, Pools,
Spaans, Turks en natuurlijk Nederlands. Ontevreden klanten kunnen binnen een
maand onder hun contract uit, de nota kan in een eenvoudige of uitgesplitste
versie worden ontvangen en het bedrijf monitort het maandelijkse voorschot
intensief. Zo komen klanten bij de jaarlijkse afrekening niet voor verrassingen
te staan. ,,Minimaal vier keer per jaar vragen we klanten hun meterstand door te
geven.''
 Ook kunnen klanten desgewenst contant betalen, wat onder veel allochtonen
gangbaar is. Daar bovenop claimt de nieuwkomer negen van de tien telefonische
vragen meteen te beantwoorden en op e-mails binnen twee uur inhoudelijk te
reageren.
 De vraag is of Orro die hoge pretenties waar kan maken. Als alle beloften
worden ingelost, is een explosieve groei niet ondenkbaar, zeker als de nadruk op
service niet alleen allochtonen zal aanspreken. De potentiële doelgroep is
groot; huishoudens switchen steeds vaker van energieleverancier. Bovendien kent
de nieuwkomer lagere tarieven dan de grote drie: Nuon, Essent en Eneco.
 ,,Te snelle groei is absoluut een risico,'' erkent Rottier. ,,Een back-up
scenario, waarbij hulp van een extern call-center wordt ingeroepen, moet
problemen voorkomen. Maar er zijn meer manieren om te sturen, zoals minder
adverteren.''
 Rottier heeft er echter vertrouwen in de beloofde service te kunnen bieden.
,,Als beginnend bedrijf is dat gemakkelijker dan voor grote bedrijven. Die zijn
te groot en log geworden, zeker Nuon en Essent sinds ze vorig jaar zijn
overgenomen. Terwijl energie een primaire levensbehoefte is.''
 Die goede service moet onder meer komen van Esmaa Alariachi, beter bekend als
de oudste van de drie 'meiden van Halal'. Zij is sinds 1 januari hoofd
klantenservice bij Orro en verantwoordelijk voor de nu nog slechts zes
medewerkers tellende klantenservice. ,,Ik kende één van de oprichters van Orro,
Celal Oruç, en die maakte mij enthousiast voor dit werk,'' verklaart Alariachi,
die haar talen spreekt. Naast haar tv-werk was ze lerares Engels, ook spreekt ze
vloeiend Arabisch.
 Bruggenbouwer als ze is, wil ze Orro Energy niet te veel in de allochtone hoek
drukken. ,,Wij zijn niet etnisch-Arabisch, maar internationaal. Ik zie die
meertaligheid als iets extra's.''
 Vorige maand kreeg het in augustus opgerichte Orro Energy van de Energiekamer
van de Nationale Mededingings Autoriteit (NMa) het groene licht om klanten te
gaan werven. Dat betekent dat de concurrentiewaakhond, die graag meer competitie
op de energiemarkt wil, de financiën, administratie en de klantenservice van
voldoende niveau acht.
 Deze week start de advertentiecampagne. Die zal voor veel 'gewone' Nederlanders
niet al te zichtbaar zijn, zegt Rottier. ,,Je zult ons niet zien adverteren in
traditionele media als het Financieele Dagblad. Wél in een Turkse krant, een
Surinaams magazine, op een Chinees tv-station of een Arabisch radiostation.''

LOAD-DATE: March 27, 2010

LANGUAGE: DUTCH; NEDERLANDS

GRAPHIC: Wilfred Rottier, algemeen directeur en mede-oprichter van Orro Energy:
'Te snelle groei is absoluut een risico'. FOTO JOOST HOVING

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              78 of 102 DOCUMENTS



                              AD/Algemeen Dagblad

                             27 maart 2010 zaterdag

Hetzelfde inkomen, toch meer belasting

SECTION: GENR02; Blz. 18

LENGTH: 565 woorden


Geen wielen, wel boete
 Ik heb 260 euro boete gehad omdat mijn bromfiets niet verzekerd is. Maar die
stond  half gesloopt, zonder wielen, in het schuurtje van m'n ouders. Dat zal
toch wel een misverstand zijn?



 Ik vrees van niet. Een bromfietsverzekering is verplicht. Op het moment jij
geen verzekeringspremie meer betaalt voor je brommer, gaat de Rijksdienst voor
het Wegverkeer (RDW) er vanuit dat de brommer onverzekerd rondrijdt en krijg je
een pittige boete. Je had het kenteken van de brommer op het moment dat de
verzekering afliep moeten laten schorsen. Een heleboel jongeren vergeten dat de
RDW vanuit het hoofdkantoor in Zoetermeer niet kan zien of een brommer uitgeteld
in een hoekje ligt of dat er onverzekerd mee wordt rondgereden. Het schorsen
kost  10,50 en kan online op de site van de RDW (www.rdw.nl). Ondertekenen met
DigiD.
 Ook het verkopen van een bromfiets kan niet 'zomaar.' Daarvoor heb je een
vrijwaringbewijs nodig, waarmee je je verzekering, die normaal gesproken een
jaar doorloopt, kunt stopzetten.

 Aangifte uitstellen?
 Kan ik als gewone burger ook uitstel aanvragen van die (ergerlijke)
belastingaangifte. Ik ben er gewoon nog niet aan toe gekomen.

 Doe het toch nog, zou ik zeggen, of heeft u het net zo druk als Wouter Bos?
Wacht niet tot u er zin in krijgt, want dat gebeurt toch niet. Doe het zonder
zin en stel u zelf een haalbaar doel.  Kies een korte periode om aan de klus te
beginnen. Vaak valt het dan nog wel mee en zal de grootste ergernis wel
verdwijnen. Als u een weekje te laat bent, zou ik uw aangifte nog gewoon
doorsturen, minister De Jager doet dan wel een oogje dicht.
 Maar als het echt niet meer lukt, kunt u tot 1 september uitstel aanvragen, dat
wordt meestal wel goedgekeurd. Dat gaat heel simpel met de computer, waar op
dezelfde pagina waar je de aangifte kunt downloaden, ook een formulier is te
vinden om het uitstel aan te vragen. Dat moet ook met DigiD worden ondertekend.

 Uitstel aanvragen kan ook met een briefje naar de Belastingdienst Postbus 2523,
6401 DA in Heerlen. Daarin moet u natuurlijk naam, adres, burgerservicenummer,
jaar van aangifte, datum en handtekening zetten. En natuurlijk een goede reden
voor het oponthoud, dus bedenk iets dat plausibel klinkt. In drie weken krijgt u
dan ook een schriftelijke reactie.
 Over het bedrag dat u mogelijk moet bijbetalen bent u rente verschuldigd.

 Belasting bijbetalen
 Mijn belastbaar inkomen schommelt al jaren rond de 33.000 euro per jaar. Bij
mijn aangifte kreeg ik als 65-plusser gemiddeld 200 euro terug. Maar nu blijkt
mijn belastbaar inkomen te zijn gestegen tot 35.000 euro; ik moet 650 euro
bijbetalen. In principe is er bij mij toch niets veranderd?

 Bij u is er misschien niet veel veranderd, maar bij de belastingen wel. Zoals
miljoenen mensen bij het invullen van hun aangifte merken, zijn de mogelijkheden
om ziektekosten af te trekken sterk verminderd. Daardoor wordt het belastbare
inkomen hoger. Voor sommige 65-plussers betekent dat ook nog eens, dat ze naast
de ouderenkorting van 684 euro grijpen. Ter compensatie is vorig jaar al de
tegemoetkoming AOW verhoogd van 15 tot 36,45 euro per maand. Maar daar denkt
natuurlijk niemand aan als je honderden euro's moet gaan terugbetalen. Voor
chronisch zieke mensen zijn er nog andere compensatiemaatregelen getroffen. Maar
het blijft heel moeilijk om na te gaan of je er niet op bent achteruitgegaan.

LOAD-DATE: March 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              79 of 102 DOCUMENTS



                              AD/Algemeen Dagblad

                             27 maart 2010 zaterdag

Geen Kop: Het zit de wijnliefhebber niet mee. Goed, ook cultuursnuiven heeft zo
z'n makken. Een....

SECTION: ETEN02; Blz. 12

LENGTH: 351 woorden


Het zit de wijnliefhebber niet mee. Goed, ook cultuursnuiven heeft zo z'n
makken. Een concert van een artiest van wereldformaat loopt fiks in de papieren,
maar wacht effies en de cd's van wereldformaat liggen gezellig bij de
voordeeldrogist, voor bijna niks plus naar keuze gratis condooms of viagra.


 Sjieke wijn met cultuurpretenties daarentegen wordt met de jaren alleen maar
duurder,  terwijl de goedkope imitatie niet te pruimen is. Wijn met pretenties
is hoe dan ook geen plezier, maar dit terzijde.
 Gelukkig zijn er grootse wijnboeren die het beste met ons voor hebben. Ze maken
wijnen die, soms tot hun chagrijn, internationaal de hemel in worden geprezen en
zodoende, het kapitalistisch systeem zijnde wat het is, dusdanig in prijs
stijgen dat slechts de Rijke Mensen zich nog op zon- en feestdagen, bij gunstige
beursstand, kunnen veroorloven een flesje te kraken.
 De grootse wijnboeren zijn echter goedertieren. Of reuze kien. Ze maken een
instapmodel. Een eenvoudige wijn die ook door ons soort mensen nog te betalen
is. Zo kan Jan met de Pet ook eens de geur van het grootkapitaal genieten. Heel
barmhartig van de grootse wijnboer. Of zou hij het doen in de hoop dat we daarna
ook vallen voor de verleiding van dure wijn?
 Niet de familie Gripa. Pa Bernard Gripa maakt overheerlijke St. Joseph. Wit en
rood. Puur financieel gezien niet de goedkoopste, minstens twee tientjes de
fles, maar ruik en je vergeet zulke wereldse bekommernissen. Wat is geld
vergeleken bij iets dat zo lekker is?
 Zoon Fabrice heeft, zoals dat tegenwoordig gelukkig gaat, overal ter wereld wat
over wijn geleerd, maar is veilig teruggekeerd in St. Joseph, want oost west
thuis best. Desalniettemin, even buiten de appellation St. Jo heeft hij
eigengereid een akkertje cabernet sauvignon geplant. Die jetsetdruif mengt hij
met de inheemse syrah, en het resultaat is fenomenaal.
 Paars, puur, oer, intens, stronteigenwijs. Lichtvoetig, lenig, stijlvol, maar
met een smaak om op te kauwen. Jong nog. Smaakt goed bij Benjamin Herman.

 La Cerise 2007,  9,95 (tot eind mei, daarna  11,50).
 www.okhuysen.nl en 023 5312240.

LOAD-DATE: March 27, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              80 of 102 DOCUMENTS



                              AD/Algemeen Dagblad

                             23 maart 2010 dinsdag

AFTREK HYPOTHEEKRENTE - 'Vlaktaks treft Jan Modaal'

SECTION: BIBU25; Blz. 25

LENGTH: 146 woorden


Geen aftrek bij vermogen
 Als men de aftrek alleen afschaft voor mensen die ruim meer vermogen hebben dan
de hoogte van hun hypotheek, kan niemand in de problemen komen. De politiek moet
dan vaststellen wat 'ruim' inhoudt.


 Ben Morselt,
 Tilburg.
 Vlaktaks helpt niet
 Als alternatief voor de hypotheekrenteaftrek wordt de vlaktaks genoemd. Daarbij
betaalt iedereen evenveel belasting. Mensen met een modaal inkomen zijn dan
echter duurder uit. Die taks is slechts voor de hogere inkomens voordelig.
 J.A. Bennik, Huizen.
 Slecht voor economie
 D66 wil het mes zetten in de aftrek van de hypotheekrente. GroenLinks wil de
aftrek helemaal afschaffen. Dit zal enorme gevolgen hebben voor de economie.
Makelaars en banken komen in zwaar weer.
 Huizen worden minder waard. Dat treft vooral mensen die net een woning hebben
gekocht en deze weer willen verkopen.
 Ruud Laurs, Gouda.

LOAD-DATE: March 23, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              81 of 102 DOCUMENTS



                              AD/Algemeen Dagblad

                             22 maart 2010 maandag

'MET TERUGTREDEN ALS KAMERLID GEEFT HIJ RUIMTE AAN PARTIJLEIDER ROEMER' -
'Mister SP' Jan Marijnissen maakt plaats

SECTION: BIBU06; Blz. 6

LENGTH: 574 woorden

SAMENVATTING

Jan Marijnissen keert niet meer terug in de Tweede Kamer. Achter de schermen
blijft de SP'er echter aan de knoppen zitten. 'Marijnissen was de SP.' HANS VAN
SOEST

VOLLEDIGE TEKST:

DEN HAAG -  Het einde van een tijdperk,  verzucht SP-Kamerlid Harry van Bommel.
Eind jaren '80 leerde hij Jan Marijnissen kennen op het partijbureau.  Ik werkte
daar voor Jans voorganger Hans van Hooft. Ik heb de opmars beleefd die we
maakten nadat Jan de boel overnam.
 Marijnissen zette de actiepartij op de kaart.  De SP is door zijn inzet
geworden tot wat ze nu is,  zegt Van Bommel.  We waren een federatie autonome
afdelingen. Hij heeft ze samengesmeed tot een goed geoliede, landelijke partij
met een organisatie en een leger vrijwilligers waar elke andere partij jaloers
op is.
 Dit weekeinde liet de 57-jarige Marijnissen weten dat hij na de verkiezingen in
juni niet terugkeert in de Kamer.  Na 35 jaar in de frontlinie te hebben
gestaan, eerst als raads- en Statenlid en de afgelopen zestien jaar als Tweede
Kamerlid, heb ik in 2008 al besloten een stapje terug te doen als
fractievoorzitter. De beëindiging van het Kamerlidmaatschap is daar een logisch
vervolg op,  laat hij weten. Zijn gezondheid speelde hem parten. Zo was hij
lange tijd uitgeschakeld door een hernia en kampte hij met hartklachten. Zijn
opvolgster Agnes Kant had hij voor een groot deel zelf gevormd. De tranen
sprongen hem dan ook in de ogen toen zij er onder druk van de slechte peilingen
mee ophield.
 SP'er van het eerste uur Remi Poppe (71) vormde de eerste jaren samen met Jan
Marijnisen de tweekoppige Kamerfractie van de SP. Poppe had gedacht dat
Marijnissen toch nog in Den Haag zou blijven.  Door het vertrek van Agnes Kant
zijn er nieuwe omstandigheden ontstaan waardoor hij mogelijk langer had kunnen
blijven. Maar Jan is niet dood of zo. Hij blijft gewoon partijvoorzitter en Jan
kennende blijft hij op de achtergrond gewoon bezig met coachen van mensen en het
uitzetten van de lijnen.
 Marijnissens oude strijdmakker Tiny Kox (tegenwoordig senator) weet dat hij het
moeilijk zal hebben gehad met het besluit.  Maar het is een rationele
beslissing. Ons nieuwe gezicht is Emile Roemer. Er is in de media niet zo veel
plek op het podium voor politici. Dat realiseert Jan zich. Met deze stap maakt
hij die plek voor Roemer nu vrij.
 Want ook al was Marijnissen al twee jaar geen partijleider meer, toch was hij
nog steeds hét gezicht van de SP.  Hij was mister SP,  zegt Van Bommel.  Hij
wist met zijn charisma ook kiezers te trekken die anders niet op ons zouden
hebben gestemd. Als partijvoorzitter zal hij zich echter met de koers van de SP
blijven bemoeien.  Achterover leunen ligt ook niet in de aard van Marijnissen.
Jan kan enorm streng zijn,  zegt Van Bommel.  Maar zo voorkwam hij dat onze
steeds groter wordende Kamerfractie veranderde in een kruiwagen vol springende
kikkers. Hij stelt hoge eisen aan anderen, maar ook aan zichzelf.
 Kox:  Jan is altijd duidelijk. Dat was ook zijn kracht. Zijn talent is mensen
aan de slag te krijgen. Voor hij de Kamer in ging, kreeg hij in zijn thuishaven
Oss al enorm veel voor elkaar. Toen hij in 1994 als volslagen onbekende voor de
buitenwacht overstapte naar het Binnenhof, groeide hij in no time uit tot
gezaghebbend politicus. Allemaal door noeste arbeid. Dat zagen mensen ook.
Ondanks het succes en de erudiete boeken die hij schreef, heeft hij altijd de
uitstraling van de gewone man uit Oss behouden.

LOAD-DATE: March 22, 2010

LANGUAGE: DUTCH; NEDERLANDS

GRAPHIC: Jan Marijnissen trekt zich na 35 jaar terug uit de frontlinie van de
politiek. Hij blijft op de achtergrond wel actief voor zijn partij, de SP. FOTO
JACQUELINE DE HAAS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              82 of 102 DOCUMENTS



                              AD/Algemeen Dagblad

                             20 maart 2010 zaterdag

In Thailand eet je het best op straat

SECTION: ETEN02; Blz. 22

LENGTH: 373 woorden


Thais eten is tegenwoordig niet echt exotisch meer. Er zijn misschien wel meer
Thaise dan Chinese restaurants in Nederland en bij de grootgrutter staat de
kant-en-klare thom-ka-kai (kokos-kippensoep) in de koelvakken. Tot zover het
eigen land. Maar Thais eten in Thailand, dat is behoorlijk avontuurlijk.
Tenminste, als je de op toeristen gerichte restaurants links laat liggen en je
onder het gewone volk mengt. En dat eet voornamelijk op straat. Bij een van de
talloze eetstalletjes, bij een van de mobiele restaurants - meegesjouwd in
draagmanden, achterop de fiets of in het zijspan van een motor. En soms komt je
restaurant gewoon aangevaren in een bootje.


 De Vlaamse Tom Vandenberghe, chef-kok en gepassioneerd Thailand-reiziger, was
het opgevallen dat je in de Thaise hoofdstad Bangkok het klokje rond iets te
eten kunt kopen. Hij bracht samen met zijn vriendin Eva een 'sabbatical' jaar
door in Thailand, waar zij reisgezelschappen lieten kennismaken met de échte
Thaise keuken. Alle ervaring die zij daarbij opdeden, brachten ze onder in het
zojuist verschenen Bangkok Streetfood: Koken & reizen in Thailand.
 Een mengeling dus van kookboek en reisgids, compleet met kaartjes en
toeristische informatie. Vandenberghe maakt ons wegwijs in de wirwar van
eettentjes en mobiele eetplekken, die van wijk tot wijk hun eigen specialiteiten
hebben. Het is een kloek boek geworden, wat het als reisgids wat onpraktisch
maakt. Bangkok Streetfood telt 65 authentieke streetfood-recepten, zelf
ontwikkeld of ontfutseld aan straatrestaurateurs en eethuiskoks: van hartige
kokspoffertjes tot zoete kleefrijst met mango. De fotografie is
eetlustopwekkend, dus dat begint goed, en de verschillende bereidingswijzen
worden omstandig uitgelegd. Bij bestudering van de receptuur valt weer eens op
dat Vlaams toch niet hetzelfde is als Nederlands. Dat vergt soms wat
vindingrijkheid. Je moet maar net weten dat sojascheuten bij ons taugé worden
genoemd. Ook zijn niet alle ingrediënten voor iedereen even gemakkelijk te
verkrijgen, maar in de stad moet het lukken. Om vast in de stemming te komen een
recept waarvan de benodigdheden overal te koop zijn.
    -Annet de Groot

 Bangkok Streetfood - Tom Vandenberghe en Eva Verplaetse. Lannoo,  24,95.

LOAD-DATE: March 20, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              83 of 102 DOCUMENTS



                              AD/Algemeen Dagblad

                            18 maart 2010 donderdag

INLEVEREN - 'Kamer zorgt voor zichzelf'

SECTION: BIBU30; Blz. 30

LENGTH: 233 woorden


1750 euro inleveren
 Het Centraal Planbureau meldt dat tot 2015 er per inwoner 1750 euro per jaar
bezuinigd moet worden om onze financiën op orde te brengen (AD 17-3). Heeft het
CPB nooit gehoord dat het rijk ook minder kan uitgeven? Schaf bijvoorbeeld af:
wachtgeld, 'studiereisjes', Provinciale Staten, externe adviseurs of
ontwikkelingshulp aan landen met corruptie. Het lijkt wel of het CPB door de
regering is geïnstrueerd om belastingverhoging voor te bereiden.


 J. Smulders,
 Capelle aan den IJssel.
 Werknemer heeft
 geen fraaie regeling
 Lekker hebben politici het. Geen zin meer dus vertrekken ze als Kamerlid.
Dankzij een riante wachtgeldregeling hoeven ze langdurig niets te doen. Moet een
werknemer eens proberen om ontslag te nemen. Die moet het doen zonder inkomsten.
Geen wonder dat we geen vertrouwen hebben in de politiek.
 Fred Dissel, Bodegraven.
 Burger krijgt
 geen wachtgeld
 In december 2008 blijkt  mijn werkgever mensen op te lichten. Als klap op de
vuurpijl mag het Openbaar Ministerie personeel vervolgen. Ik neem ontslag en
vraag WW aan. Maar ik ben 'verwijtbaar werkloos' en heb er geen recht op. Als
Bos stopt om voor zijn kinderen te  zorgen is hij volgens mij ook verwijtbaar
werkloos, maar hij krijgt zes jaar wachtgeld.  Kamerleden zorgen vooral goed
voor hun eigen portemonnee. En breken  de sociale zekerheid voor de gewone man
af.
 Robert de Lange,
 Rotterdam.

LOAD-DATE: March 18, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              84 of 102 DOCUMENTS



                              AD/Algemeen Dagblad

                             17 maart 2010 woensdag

WACHTGELDREGELING - 'Parlementsleden vertrekken lachend uit Kamer'

SECTION: BIBU28; Blz. 28

LENGTH: 424 woorden


Te lang wachtgeld
 Vijf miljoen euro wachtgeld (AD 16-3). Dat is veel, maar het 'gewone volk'
heeft bij ontslag ook recht op een percentage van het laatst verdiende salaris.
Dus is het in die zin logisch. Het discutabele aan deze door politici zelf
gemaakte regel is de absurde periode dat ze deze uitkering genieten.


 L. Smitskamp, Gouda.
 Geef mij die baan maar
 Tweede-Kamerleden lopen met bosjes tegelijk weg. Ze krijgen wachtgeld mee. Door
omstandigheden heb ik de zorg van mijn drie kinderen op mij moeten nemen.
Daarvoor moest ik mijn baan opzeggen. Toen ik mij liet inschrijven voor ander
passend werk werd mij duidelijk gezegd dat ik niet voor een uitkering in
aanmerking kwam. Ik zit meer dan een jaar thuis en mag mijn spaargeld opmaken.
Daarna kom ik misschien in aanmerking voor een sociale uitkering. Maar dat kon
wel eens moeilijk worden omdat ik een eigen woning heb. Laat de ex-Kamerleden
bij de Voedselbank werken zolang ze geen andere baan hebben. Al moet ik 120 uur
per week werken, ik wil hun baan wel. Dan verdien ik in elk geval genoeg om mijn
kinderen te laten opvangen.
 Jan Elbers, Schiedam.
 Stemmingmakerij
 Waarom moeten die foto's van terugtredende Kamerleden zo prominent in de krant?
Daarbij wordt de hoogte en lengte van het wachtgeld vermeld. Dit is
stemmingmakerij. Onze volksvertegenwoordigers worden zo in een kwaad daglicht
geplaatst.
 G.J. de Jong, Rotterdam.
 Grote misstand
 Ambtenaren (want dat zijn politici) zijn bevoorrecht ten opzichte van de
'gewone' arbeider. In het AD staan ruim twintig gevallen van politici die vóór
of na de verkiezingen uit de Kamer stappen. De wachtgeldregeling ligt tussen de
139.500 en 600.000 euro, gedurende meerdere jaren. Dat kost de gemeenschap
miljoenen. De 'gewone' arbeider kan niet op z'n 40ste zomaar stoppen. En als een
werknemer ontslagen wordt, dan kan hij meteen naar het UWV waar hij wordt
geconfronteerd met een uitkering van maximaal zo'n 2.400 euro bruto per vier
weken, mét sollicitatieplicht. Deze Kamerleden stappen lachend uit de Kamer en
graaien vervolgens in de schatkist. De wachtgeldregeling is één van de grote
misstanden in Nederland.
 Ed van der Linden,
 Harderwijk.
 Het blijven zakkenvullers
 Heel Nederland moet inleveren. En dan zie je een bericht in de krant over het
wachtgeld dat ministers en Kamerleden opstrijken. Als ik in de WW kom, krijg ik
ook geen wachtgeld. In geen van de verkiezingsprogramma's komt afschaffing van
het wachtgeld voor. Dus blijven we stemmen op zakkenvullers.
 Martin Steenbergen,
 Krimpen aan den  IJssel.

LOAD-DATE: March 17, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              85 of 102 DOCUMENTS



                              AD/Algemeen Dagblad

                             16 maart 2010 dinsdag

John Williams, koning van de hulp-tv

SECTION: MEDIA1; Blz. 29

LENGTH: 587 woorden

SAMENVATTING

Met Bonje bij de buren, dat twee weken geleden met fraaie kijkcijfers in
première ging, begeeft John Williams zich verder op het pad van de hulp-tv. 'Het
gaat hier wel om mensenlevens.' ... THALOEN VERWEIJ

VOLLEDIGE TEKST:

En weer scoort John Williams, koning van de hulp-tv, een nieuwe tv-hit. Na de
Help mijn man-reeks en een Dubbeltje op zijn kant, is ook zijn nieuwe programma
Bonje met de Buren, dat hij samen met Natasja Froger presenteert, goed voor
mooie kijkcijfers op RTL4. De aflevering van afgelopen donderdag scoorde bijna
1,3 miljoen kijkers.
 Geheim van het succes is ongetwijfeld Williams bevlogenheid. Hij wil elke zaak
echt tot een goed einde brengen. ,,Liever wel! We willen dat allebei de partijen
met een big smile gedag zeggen tegen ons. Dat is ook de moeilijkheid. Het is
redelijk gemakkelijk om tegen één persoon te zeggen 'jij hebt gelijk', maar dan
blijft er toch een ander achter die denkt 'wacht maar, ik krijg je nog wel'.
 ,,Spannend aan dit programma is dat ik een soort advocaat ben voor de ene
partij en Natasja voor de andere. We zijn niet alleen presentatoren, maar gáán
echt voor onze zaak. Het gaat hier wel om mensenlevens. Als de camera's weer weg
zijn, moeten die mensen wel met elkaar verder.
 ,,We proberen de problemen daarom echt met bloed, zweet en tranen op te lossen.
Wat het kost, dat kost het. Zo is er een vrouw die gewoon veel te veel
huisdieren heeft. Ze heeft zestien katten, geloof ik. In dat geval halen we er
een psycholoog bij, maar ook een kattenfluisteraar - ik wist ook niet dat zo
iemand bestond.
 ,,Voor elke aflevering parkeren we een campertje voor de deur. Daarin gaan we
met het hele team brainstormen. Hoe lossen we dit conflict op? Wat hebben we
daarvoor nodig? Wie halen we erbij? Dat is fokking gaaf hoor! Je kunt dit
programma maar tot op bepaalde hoogte op kantoor maken.
 ,,Op locatie moet er nog heel wat worden bedacht en dat vergt improviseren en
meegaan in de situatie. Dat geeft een kick. Ik sta soms zelf echt te kijken met
wat voor oplossingen en alternatieven ik kom.''
 De samenwerking met Natasja Froger bevalt de 40-jarige Williams erg goed.
,,Super. Ze is lief, een leuke vrouw. Een echte vrouw ook, zoals ik een echte
man ben. Als ik een probleem aanhoor, wil ik zo snel mogelijk helpen. Zij is
meer van 'ho, even wachten'. Soms is het goed om eerst alleen even te luisteren
en niet meteen te gaan rennen. Omdat we allebei een van de partijen
vertegenwoordigen en elkaars zaken nauwelijks kennen, hebben we af en toe ook
echt harde discussies.''
 Het lijkt erop dat John Williams in al zijn programma's de gewone man opzoekt.
Al is dat altijd een gewone man waar iets mee is - een conflict of een extreme
hobby, bijvoorbeeld. ,,De gewone man, wat is dat? Het zijn allemaal mensen zoals
jij of ik, hoor. Je zit in de problemen, maar waarom kies je ervoor om de camera
te laten komen? Iemand moet wel echt wanhopig zijn. Ik denk daarom: des te meer
respect voor zo iemand.''
 Met uitbuiting van de ellende van een ander heeft dat volgens hem niet veel te
maken. ,,Leedvermaak? Tja, dan is 90 procent van de programma's op televisie
leedvermaak. Televisie is interessant als het om uitersten gaat, linksom of
rechtsom. Ik heb tijdens bepaalde opnames wel eens gedacht 'pijnlijk, heel
pijnlijk'. Maar ja, we hebben ooit ja gezegd tegen het verhaal en dan gaan we
het afronden ook. Overigens kiezen we er vaak genoeg voor om pijnlijke momenten
niet in de uitzending te laten zien.''

 Bonje bij de buren, donderdag, 20.30 uur, RTL4

LOAD-DATE: March 16, 2010

LANGUAGE: DUTCH; NEDERLANDS

GRAPHIC: John Williams: 'We willen dat allebei de partijen met een big smile
gedag zeggen tegen ons.' FOTO'S ANP/FREEK VAN ASPEREN

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              86 of 102 DOCUMENTS



                              AD/Algemeen Dagblad

                             15 maart 2010 maandag

HANGAR VOORMALIGE VLIEGBASIS VALKENBURG DIENT STRAKS ALS THEATER - Musical
Soldaat van Oranje wordt uniek spektakel

SECTION: BIBU16; Blz. 16

LENGTH: 1399 woorden

SAMENVATTING

KATWIJK Het boek was een bestseller, de film een internationale hit en ook de
musical zal niet ongemerkt aan Nederland voorbij gaan. Speciaal voor Soldaat van
Oranje wordt een hangar op voormalig vliegkamp Valkenburg bij Katwijk omgebouwd
tot een theater met duizend plaatsen. Exclusief voor het AD geeft Edwin de Vries
als schrijver van de musical opening van zaken. 'Bereid je voor op een belevenis
zoals je die niet eerder hebt meegemaakt!' ALBERT KOK

VOLLEDIGE TEKST:

De ogen van De Vries dwalen door een nu nog lege hal ter grootte van een
voetbalveld: ,,De Tweede Wereldoorlog is, voor wat Nederland betreft, in deze
omgeving begonnen. Hier in de duinen zijn de eerste parachutisten uit Duitsland
gedropt. Ook de film is gedeeltelijk in deze buurt gedraaid. Jeroen Krabbé
vertelde me zelfs dat ze voor de première op deze plek hun eerste
persconferentie hielden.''
 Edwin de Vries wil maar zeggen dat we ons op zo niet heilige, dan toch in elk
geval historische grond bevinden: Welkom in hangar 6 van de voormalige
vliegbasis Valkenburg. Nu nog een kale bedoening, over een half jaar een theater
waar avond aan avond dik duizend bezoekers een bezoek kunnen brengen aan een
musicalversie van Soldaat van Oranje.
 Een paar dagen voor de rest van Nederland voor het eerst over deze grote
productie wordt bijgepraat, loopt scriptschrijver De Vries speciaal voor deze
krant alvast op de zaken vooruit. Zelf bewerkte hij het oorspronkelijke boek van
Erik Hazelhoff Roelfzema voor het theater. Theu Boermans voert de regie en voor
de muziek zijn twee Amerikaanse grootheden gestrikt: het duo Pamela Oland en Tom
Harriman (bij elkaar verantwoordelijk voor hits van o.a. Frank Sinatra, Whitney
Houston en Aretha Franklin, alsook de muziek van The Sopranos). Met de acteurs
zijn de contracten nog niet getekend, maar de namen die in vertrouwen alvast
worden genoemd, beloven veel goeds.
 De Vries loopt een rondje om de hangar. Hij ziet het al helemaal voor zich:
,,Hier komen twee restaurants, daar de garderobe, hier de kassa's en daar, op de
startbaan, de parkeerplaats.''
 Zeven miljoen euro gaat het hele verhaal kosten. Ongeveer het bedrag dat Joop
van den Ende kwijt is voor een musical die door heel Nederland reist. Maar Van
den Ende heeft geen enkele bemoeienis met Soldaat van Oranje. Producent is Fred
Boot, opgeleid bij Van den Ende, maar nu in het vak bekend van agentschap
Montecatini. Waar haalt hij het lef vandaan? En het geld? Over het laatste kan
hij kort zijn: ,,Gelukkig hebben we een investeerder gevonden die gelooft in wat
wij doen.''
 Boot gaat in zijn herinnering terug naar 1993. Vertelt hoe hij op Times Square
in New York een reusachtige billboard zag van de uit Nederland geïmporteerde
musical Cyrano. ,,Ik dacht: welke Nederlandse productie zou het nog meer goed in
Amerika kunnen doen? Het schoot eigenlijk meteen door mijn hoofd: Soldier of
Orange. Het patriottisme, het oorlogsdrama, de helden, de grootschaligheid. Tien
jaar later pas kreeg ik via via mailcontact met Erik Hazelhoff. Hij woonde op
Hawaii, maar stond op het punt even naar Nederland te komen. We waren allebei
voetbalfans en ontmoetten elkaar op de avond van Nederland- Duitsland. Ik had
nog geen cent, maar al dezelfde avond bleek dat hij het zag zitten. Toen ging de
bal rollen.''
 Intussen poseert De Vries voor de fotograaf. Samen met zijn hond. ,,Nu wordt
het Annie de musical,'' klinkt het droog. Voor wie het interesseert: het gaat om
een labradoedel. Een kruising van een labrador en een poedel. De Vries had
altijd graag een hond gewild, maar als gevolg van de astma die hem al sinds zijn
prille jeugd achtervolgt, kwam het daar nooit van. ,,Tot ik hoorde over de hond
van Obama. Zijn dochter heeft ook een hondenallergie, maar met een labradoedel
geeft dat niet. Dit is een speciaal gefokt, anti-allergisch ras.''
 Toen Edwin in zijn jonge jaren acteur wilde worden, reageerde de behandelend
longarts sceptisch. ,,Meneer de Vries wil naar de toneelschool,'' schreef hij
aan een collega. ,,Dat zal hij wel niet halen, maar laten we hopen dat hij het
een beetje redt.'' Om kort te gaan: hij redde het, en niet zo'n beetje ook. Na
voltooiing van de toneelschool in Amsterdam speelde De Vries rollen in films als
In de schaduw van de overwinning en Een maand later (waar hij zijn vrouw Monique
van de Ven leerde kennen). Bij televisiekijkers is hij bekend als Karel Visser
in de klucht In de Vlaamsche Pot. En hij schreef scenario's voor films als Left
Luggage, The Discovery of Heaven en Zomerhitte.
 Hij heeft het vaker gezegd: juist door de ademnood die hem vooral in zijn
jongere jaren plaagde, ontwikkelde De Vries een groot doorzettingsvermogen.
Vandaar ook dat hij zich niet meteen uit het veld liet slaan toen Paul Verhoeven
als regisseur van de filmklassieker Soldaat van Oranje weinig fiducie in een
musicalversie had.
 De Vries: ,,Paul reageerde verbaasd. En dat snapte ik nog wel ook. Want hoe kun
je tegen zo'n beroemde film opboksen? Maar het musicalscript wijkt totaal af van
het filmscenario. Het wordt een happening die op zichzelf staat. Met een toneel
dat midden in de ruimte komt te staan. Met een deel van de huidige hangar als
decor. En voor het verbeelden van marineschepen die het strand opkomen, wordt
een stuk duin afgegraven. Bereid je voor op een belevenis zoals je die niet
eerder hebt meegemaakt!''
 Maar vergeleken bij de film komt er in de musical meer ruimte voor intieme
spelscènes en ontwikkeling van de personages. Bijvoorbeeld die van koningin
Wilhelmina. ,,Zij was aan het begin van de oorlog nog de koningin van de ivoren
toren,'' verduidelijkt De Vries. ,,Je mocht haar geen hand geven. Je mocht zelfs
niet nee tegen haar zeggen. Daarover is al een leuke song geschreven: Zeg geen
nee tegen de koningin. Aan het einde van de oorlog, in haar contacten met de
Engelandvaarders, is ze van het gewone volk geworden.''
 De Tweede Wereldoorlog is bij Edwin de Vries nooit ver weg. Zijn vader, acteur
Rob de Vries, zat in het verzet, waar hij het als jood presenteerde een joods
meisje uit Westerbork te bevrijden. ,,Ik heb me als kind altijd afgevraagd of ik
zo moedig zou zijn geweest. Ik hoop het natuurlijk, maar puur statistisch gezien
is die kans klein. Negen van de tien mensen gingen in de oorlogsjaren gewoon
rustig door met ademhalen. Het percentage opgepakte joden was nergens zo hoog
als hier in Nederland. Ook doordat het persoonsbewijs zo goed in elkaar stak,
dat het amper was te vervalsen. Daar hadden die Nederlandse ambtenaren degelijk
werk van gemaakt. In Duitse dienst.''
 Soldaat van Oranje gaat over zeven vrienden van begin twintig. Ze staan aan het
begin van hun leven als de oorlog plotseling alles verandert. Sommigen tekenen
braaf de ariërverklaring, anderen duiken onder of gaan in het verzet. De morele
keuzes waar mensen onder zulke extreme omstandigheden voor komen te staan, zijn
interessant voor scenarioschrijvers in het algemeen en Edwin de Vries in het
bijzonder.
 Juist in deze tijd is het volgens hem belangrijk dat zulke verhalen (weer)
worden verteld. Hij draait er niet omheen: de uitslag van de
gemeenteraadsverkiezingen en de opkomst van de PVV boezemen hem angst in. ,,Ik
vind het griezelig wat er aan de gang is. Ik begrijp niet dat mensen zo massaal
hun stem uitbrengen op iemand die heel hard schreeuwt, zonder maar het begin van
een serieus te nemen oplossing aan te dragen. Sommige Marokkaanse jongens geven
overlast en wat wil Wilders: meisjes van Marokkaanse afkomst - die bijna
allemaal goed terechtkomen en verhoudingsgewijs veel in de zorg werken - hun
hoofddoekjes verbieden.''
 Terug nog even naar de musical. Wat hééft hij eigenlijk met deze theatervorm?
,,Ik ben ermee opgegroeid,'' duikt De Vries andermaal in zijn verleden. ,,Mijn
vader zat in Kiss Me Kate. De eerste musical die ik zag, maakte meteen grote
indruk: My Fair Lady, met Wim Sonneveld. Met veel van de latere musicals heb ik
iets minder affiniteit. Joop van den Ende heeft natuurlijk geweldig werk
verricht, maar zijn producties zijn wel allemaal met dezelfde saus overgoten. Er
wordt altijd zo hard en zo schel in gezongen. Dat willen wij absoluut anders
doen.''
 Hij lacht als zijn anti-allergische labradoedel op de achterbank van zijn
Citroën C5 is gesprongen: ,,Maar nu houd ik erover op, anders kan het straks
alleen nog maar tegenvallen.''

 Soldaat van Oranje gaat op 30 oktober in première. De kaartverkoop start
vandaag.

LOAD-DATE: March 15, 2010

LANGUAGE: DUTCH; NEDERLANDS

GRAPHIC: Schrijver Edwin de Vries met zijn 'labradoedel' in hangar 6 op de
voormalige vliegbasis Valkenburg. FOTO'S JOOST HOVING

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              87 of 102 DOCUMENTS



                              AD/Algemeen Dagblad

                             13 maart 2010 zaterdag

Domheid is onze grootste troef

SECTION: WEEK02; Blz. 12

LENGTH: 1632 woorden

SAMENVATTING

'Ezels zijn dom,' zegt deze kenner, 'maar mensen kunnen er ook wat van.' Volgens
Matthijs van Boxsel helpen blunders de mensheid vooruit. 'Ook intelligente
mensen doen de domste dingen.'

VOLLEDIGE TEKST:

- Matthijs van Boxsel is schrijver, 'domgeer' en specialist op het gebied van de
waangeleerdheid, de morosofie Tekst: Marc Kruyswijk Foto: Toussaint Kluiters
'Vooral grote oren zijn veelzeggend, maar ook een breed gezicht, grote pupillen
en het lopen met een open mond als een koe, getuigen van grote domheid.' -

  Het is overal. Waar je kijkt, waar je gaat, je kunt er niet omheen. Ergerlijk
vaak voor sommigen, maar voor wie zijn hele leven heeft gewijd aan het fenomeen,
is het de ideale situatie, zegt Matthijs van Boxsel. ,,Als ik hier in
Amsterdam-Zuid de deur uit ga, zie ik overal om me heen voorbeelden die ik kan
gebruiken bij mijn levenstaak: het onderzoek naar de domheid.''
 Een voorbeeld? Van Boxsel heeft er tientallen paraat, als daar behoefte aan
mocht zijn. ,,Hier om de hoek heb je het Museumplein. Als het een beetje regent,
staat het plein blank. De grasvelden kunnen het water gewoon niet afvoeren, want
als je een parkeergarage aanlegt onder een grasveld, dan creëer je een betonnen
zwembad. En tóch hebben ze het aangelegd! Alle wijsheid is wijsheid achteraf,
maar hier wisten ze het vooraf. Ze schiepen een probleem, geen oplossing. Kijk,
dat vind ik een heerlijke domheid.''
 De stem gaat enkele octaven omhoog, de ogen beginnen te glinsteren, Van Boxsel
geniet. Sinds 1980 brengt hij domheid in kaart. Geen aspect van het onderwerp is
door de literatuurwetenschapper niet onderzocht of opgeschreven. In 1999
publiceerde hij het eerste deel van De encyclopedie van de domheid en vanaf dat
jaar wist hij 'te leven van domheid'. Van Boxsel spreekt in binnen- en
buitenland over het verschijnsel.
 Enkele maanden geleden verscheen zijn Domheid voor beginners. Een stoomcursus,
een prettig leesbare introductie op het begrip domheid. Aanstekelijk geschreven
en voor mensen met oog voor wat er om hen heen gebeurt, een feest van
herkenning. Zoals gezegd, Van Boxsel stoort zich niet aan domheid, hij gebruikt
wat hij meemaakt voor zijn levenstaak. De sneltram bijvoorbeeld: ,,Laatst stond
ik op de tram te wachten en toen die eindelijk aankwam, reed hij hard het perron
voorbij. Ik belde vervolgens met het vervoersbedrijf en kreeg te horen dat de
sneltram inderdaad soms doorrijdt, want als hij bij alle haltes zou moeten
stoppen om passagiers op te pikken, zou hij te veel achter raken op de
dienstregeling. Schitterend, zo dom! Ja, dan sta ik aantekeningen te maken,
hoor.''

 Domheid is niet alleen overal, het is ook van alle tijden. Van Boxsel
beschrijft de pogingen in het verleden om domheid te kunnen meten. Daar kwamen
gelaatkundigen en schedelmeters aan te pas, vertelt hij. ,,Er werden echt passer
en liniaal voor gebruikt. Men greep terug op Aristoteles: een mens met de
uiterlijke kenmerken van een ezel is dom, omdat alle ezels dom zijn. Vooral
grote oren zijn veelzeggend, maar ook een breed gezicht, grote pupillen en het
lopen met een open mond als een koe, getuigen van grote domheid.''
 In de 17de eeuw werden tekeningen van een gezicht voorzien van een raster en
gelaatsdriehoeken, om zo op een wiskundige manier dit soort beweringen te kunnen
onderbouwen. En in de 18de eeuw deed een Zwitserse theoloog onderzoek naar de
vorm en de omvang van de schedel. Hij stelde dat een stompe schedel getuigt van
stompzinnigheid: 'De stompronde omtrek van het voorhoofdbeen, maakt in der daad
deezen kop tot eenen stomkop.'
 Van Boxsel stelde ook een overzicht samen van de flora en fauna van de domheid.
,,De ezel en de koe zijn al genoemd, maar ook het schaap, het varken en het
zwijn staan symbool voor domheid. Naast deze gedomesticeerde dieren staan ook de
vis, de gans, de vleermuis en de zwaluw voor domheid. En wat te denken van de
struisvogel. Als er gevaar dreigt, dan steekt hij zijn kop in het zand, wat
trouwens een fabeltje is. Hoe dan ook, allemaal domme dieren, zo denken en
dachten mensen erover.''
 Domheid vermindert niet naarmate de tijd voortschrijdt: ,,Er was een Canadees
die op een goedkope manier dronken wilde worden en benzine gemengd met melk
dronk. Na het mengsel te hebben opgedronken, werd hij doodziek en kotste hij in
de open haard van zijn huis. Door de explosie brandde het huis tot de grond toe
af en stierven de man en zijn zuster in de vlammen.''
 En dat domheid overal is, ziet Van Boxsel ook bijvoorbeeld in tekenfilmpjes.
Hoe domheid werkt, laat bijvoorbeeld Bugs Bunny zien die wordt achtervolgd en in
zijn haast over de rand van het ravijn rent. ,,Hij wandelt dan nog een eindje
door de lucht, zonder grond onder zijn voeten. Pas als hij naar beneden kijkt en
zich van zijn situatie bewust wordt, valt hij naar beneden. De boodschap is
duidelijk: als je dom bent, ga je over de rand, maar je valt nog niet. Pas als
je inziet hoe dom je bezig bent, stort je neer.''

 De afgelopen jaren gaf Van Boxsel tientallen lezingen. ,,Ik maak er wel een
show van, maar zet uiteindelijk mensen toch ook aan het denken over hun eigen
gedrag. Ik leg ook domheid in bedrijven bloot. Dat is serieus werk waarbij ik
alle boeken doorpluis op zoek naar dom gedrag en uiteindelijk een rapport
schrijf met mijn bevindingen. Want ook in ondernemingen heerst domheid alom.
Afdelingen worden tegen elkaar opgezet om zo goed mogelijke resultaten te
behalen. Maar komt dat het bedrijf als geheel uiteindelijk ten goede? Nee, de
medewerkers pogen op alle mogelijke manieren hun domheden te verhullen, met
rampzalige gevolgen.''
 Van Boxsel onderzocht een tijd geleden 'in opdracht van' de aanleg van een
vijver. Om lekkage te voorkomen was de bodem van de vijver behandeld met een
coating. Maar het bleek dat onder die vijver gas zat. Resultaat was dat er grote
plastic bollen ontstonden die konden ontploffen. ,,De ingenieurs waren van alle
feiten op de hoogte en konden dus een redelijke risico-inschatting maken. Maar
de 'medewerkers' werkten langs elkaar heen. Bovendien gokte de verantwoordelijke
erop dat hij wel gepromoveerd zou zijn tegen de tijd dat de ramp aan de
oppervlakte zou komen. Domheid in de praktijk.''
 Van Boxsel slaagt er dus in zijn kennis over domheid aan de man te brengen. De
encyclopedie van de domheid is in zeventien talen vertaald. ,,Ik heb van
Nederlandse domheid een mooi exportproduct gemaakt.''

 Is Nederland dan zo dom? Het is een vraag die zich opdringt aangezien de
Nederlanders op de dag van het interview mochten deelnemen aan de
gemeenteraadsverkiezingen. ,,Tijdens de verkiezingen komt de domheid eventjes
aan de oppervlakte. Verkiezingen lijken met al die ballonnetjes, liederen en
vlaggen op carnaval en dat is niet voor niets. Het gaat erom de orde op zijn kop
te zetten. De verhoudingen zijn eventjes omgedraaid, de gewone man is voor even
de baas. Met verkiezingen werkt het net zo: het gaat niet om redelijke
argumenten, maar om sentimenten, retoriek, grote gebaren. De domheid krijgt
eventjes vrij baan. De stoom gaat er even af. Maar vervolgens gaat de putdeksel
er gewoon weer op.''
 Domheid is internationaal, zegt Van Boxsel. ,,Ieder land faalt op zijn manier.
In België worden spectaculaire gebouwen neergezet die nooit worden afgemaakt,
nieuwe snelwegen eindigen midden in een weiland. En in Frankrijk stelde men ten
tijde van Tsjernobyl dat de radioactieve wolk precies stopte bij de grenzen van
het land, zodat de bevolking nog prima de groente uit de Elzas zou kunnen eten.
Heel dom.
 ,,Domheid heeft trouwens niets te maken met intelligentie,'' zegt Van Boxsel.
,,Domheid is het handelen tegen beter weten in. Waarom zouden intelligente
mensen anders van die domme dingen doen? Denk aan het cliché van de verstrooide
professor die diep in gedachten verzonken naar de sterren staart, maar intussen
vergeet naar de grond te kijken en een afgrond inloopt. En Gerard Kemkers, die
vast een intelligente man is. Desondanks stuurt hij  Sven Kramer de verkeerde
baan in omdat hij in zijn papieren zat te kijken. Intelligente mensen roken
sigaretten, terwijl ze wéten dat het kanker kan veroorzaken. En toch gaan ze
ermee door. Voorbeelden van dom gedrag door intelligente mensen zijn er te over.

 ,,Domheid is een neiging tot zelfdestructie. En om niet aan domheid ten onder
te gaan, werd de mens gedwongen strategieën te verzinnen die bij elkaar onze
cultuur vormen. Het gezegde is niet voor niets: door schade en schande word je
wijs. De mensheid moet blunderen om vooruit te komen. Domheid is kortom de motor
van onze vooruitgang. Mensen die nooit eens iets doms doen, zijn mensen die
niets zullen leren. Het domste wat je kunt doen, is verstommen uit angst een
domheid te begaan. Bange mensen die uit angst mislukken, niets doen. Puur uit
schaamte voor hun domheid. Mijn idee is dat je je in het leven moet storten. Een
rijk leven is een lange, onophoudelijke reeks van blunders.''

 En Van Boxsels eigen domheid, hoe zit het daarmee? ,,Ik doe dagelijks domme
dingen. De meeste zijn heel banaal. Dat ik mezelf in gevaar breng door door een
rood licht te rijden, zoiets. Het domste is dat ik ooit dacht dat ik de
definitieve theorie van de domheid had ontwikkeld. Tegen beter weten in werkte
ik dag en nacht door, maar ik kwam er niet uit, met overspannenheid tot gevolg.
Stress is de moderne vorm van domheid, het gevolg van zelfdestructief gedrag. Ik
kreeg allerlei fysieke klachten en kon niet meer functioneren.''
 Omarm de domheid, zegt Van Boxsel nu. ,,Maak van je domheid een persoonlijke,
unieke domheid. Als je faalt, faal dan op een zo hoog mogelijk niveau. Wees zo
veelkleurig en veelzijdig mogelijk dom, alleen dan kun je ontsnappen aan
grijsheid en stijfheid, de twee gevaren van de domheid. Mijn leraar zei het al
op school: Matthijs, domheid is jouw sterkste kant.'' n

LOAD-DATE: March 13, 2010

LANGUAGE: DUTCH; NEDERLANDS

GRAPHIC: Praktijk van de domheid: 'Tegen beter weten in werkte ik dag en nacht
door, maar ik kwam er niet uit, met overspannenheid tot gevolg. Stress is de
moderne vorm van domheid, het gevolg van zelfdestructief gedrag.'

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              88 of 102 DOCUMENTS



                              AD/Algemeen Dagblad

                             6 maart 2010 zaterdag

'Laat Wilders maar mee regeren'

SECTION: BIBU10; Blz. 10

LENGTH: 1024 woorden

SAMENVATTING

Met het stijgen van de welvaart groeit de onvrede en de onverdraagzaamheid,
signaleert oud VVD-leider Hans Wiegel. 'En politici hebben daar geen antwoord
op. Ze inspireren niet.' Wat hem betreft zou de VVD wel met de PVV in een
kabinet kunnen stappen. 'Dat kan de-escalerend werken.' HANS VAN SOEST

VOLLEDIGE TEKST:

DEN HAAG/LENK - Met een boek en een sigaar geniet Hans Wiegel van het zonnetje
op het terras voor zijn Zwitserse vakantieadres. ,,Heerlijk, Zwitserland. Een
land dat wél goed bestuurd wordt. Zo, hoe vindt u die?'' lacht hij.
 De VVD-coryfee heeft de politieke ontwikkelingen in Nederland afgelopen week
via de televisie op de voet gevolgd . ,,Het politieke landschap is
versplinterd,'' zegt Wiegel.  Maar daar moeten we niet te paniekerig over doen.
Omdat de leiders van CDA en PvdA zichtbaar zo ontzettend de schurft aan elkaar
hebben, zal een nieuw kabinet met die twee partijen erin er niet komen. Volgens
mij is de relatie nooit zo slecht geweest. Dat maakt de keuze voor de kiezer wel
heel overzichtelijk: het wordt dus een centrumlinks of centrumrechts kabinet. Zo
ingewikkeld is het niet.''

 De opkomst was woensdag historisch laag.
 ,,Ja, dat is opvallend. Er viel toch echt wat te kiezen. Maar het vertrouwen en
het respect voor de politiek gaat steeds verder achteruit. Je hoort steeds
vaker: 'Ze doen maar wat daar in Den Haag'. Ik snap dat wel. Neem die
tv-debatten waarbij alleen maar wat door elkaar heen wordt geschreeuwd. Als je
dat ziet, denk je toch: wat moet ik met die lui?''

 Verliezen de traditionele partijen daarom steeds meer terrein aan lokale
partijen?
 ,,Ja. Er heerst een algehele malaise die wordt afgewend op de traditionele,
landelijke partijen. Hun aanvoerders spreken niet tot de verbeelding. Politiek
is deels verbeelding. Mensen moeten het gevoel krijgen: die man of vrouw is het!
Die helpt ons door de problemen heen. Ik wil niet nostalgisch doen, maar in onze
tijd waren de leiders Den Uyl, Van Agt en ik heel herkenbaar. We onderscheidden
ons van elkaar, maar wel met stijl. We hadden respect voor elkaars persoon. Dat
zien mensen graag: herkenbaarheid en respect.''

 Hoe verklaart u dan het succes van Wilders?
 ,,Er is een afgenomen waardering voor Den Haag en hij zet zich af tegen wat hij
de Haagse kliek noemt. Hij benoemt zaken en ik denk dat veel mensen waarderen
dat hij zijn nek uitsteekt, ondanks de zware bewaking die hij al jaren krijgt.
Ook al ben je het niet met hem eens, dat wordt gewaardeerd.''

 Waar komt alle onvrede vandaan? De welvaart is nooit zo hoog geweest.
 ,,Juist daardoor. Misschien hebben we het wel te goed met zijn allen. Toen het
moeilijk was, zoals in de jaren '40 en '50, zetten we er met zijn allen de
schouders onder. Mensen hielden weinig over van hun zuur verdiende centen. Toch
werd er minder geklaagd. Toen de welvaart groeide, zijn we dat te makkelijk als
vanzelfsprekend gaan ervaren. Terwijl dat natuurlijk niet zo is. Vroeger konden
mensen gewoon meer hebben. Dat zie je ook aan de manier waarop we met elkaar
omgaan. Steeds onbeschofter en onverdraagzamer. Kijk hoe trambestuurders of
personeel in een ziekenhuis worden bejegend als er even iets gebeurt wat mensen
niet zint.''

 Is er echt zo'n groot verschil met vroeger?
 ,,Dit is niet zomaar gemijmer van 'vroeger was het beter'. Er is gewoon minder
beschaving. En politici hebben daar geen antwoord op. Van leiders mag je
verwachten dat ze een negatieve tendens in de maatschappelijke onderstroom
kunnen keren. Dat ze paal en perk stellen aan de verloedering. Zij moeten kunnen
inspireren, want de gemiddelde Nederlander is nog steeds een goedwillende
burger. Maar die inspiratie is er niet!''

 Wat vindt u van de huidige politieke leiders?
 ,,De verwachtingen die de kiezers van hen hebben zijn laag. Er komen niet voor
niets zo weinig mensen stemmen. De huidige leiders in-spi-re-ren niet. Fortuyn
was de laatste die dat deed. Het gewone volk had het over 'onze Pim'. De
Rotterdamse geblondeerde vrouwen met hun gouden oorbellen. Terwijl Fortuyn in
doen en laten een heel ander figuur was. Maar hij wist mensen wel te
begeesteren, ook al waren zij het lang niet met al zijn opvattingen eens.''

 Enerzijds vindt u dat politici zich moeten onderscheiden, anderzijds verwijt u
hen dat ze te veel bekvechten. Dat lijkt in tegenspraak met elkaar.
 ,,Polarisatie in het debat is helemaal niet erg. Dat was er vroeger ook. Maar
er werd wel gelachen met elkaar. Er was ook applaus als de ander een punt
scoorde. Ziet u dat nog wel eens in een tv-debat?''

 In het verleden had u nog wel eens kritiek op uw opvolgers. Hoe doet Mark Rutte
het?
 ,,Goed. Hij is weer ontspannen. Dat is goed voor hemzelf en voor het boeken van
winst, want ontspannen politici komen beter over op televisie waar alles wordt
uitvergroot. De VVD heeft woensdag een aardig resultaat geboekt, maar niet in
Den Haag en Almere waar de PVV meedeed. Er moet dan ook nog hard worden
gewerkt.''

 Wat verwacht u op 9 juni?
 ,,Balkenende heeft een 'wake up-call' gehad woensdag. Het CDA zal het in juni
daarom veel beter doen dan iedereen nu denkt. Balkenende moet zich herpakken en
zijn ontspannen zelf weer worden. Maar door de slechte uitslag woensdag krijg je
vanzelf weer dat gezanik in de achterban.''

 En daarna? Als de peilingen daadwerkelijk uitkomen, is er geen logische
coalitie.
 ,,Het CDA is hoe dan ook afhankelijk van de VVD als ze niet met de PvdA willen.
Balkenende en Rutte moeten elkaar persoonlijk niet aanvallen de komende maanden.
Nog een paar zeteltjes erbij en er is een meerderheid te vormen met de PVV. In
het verleden hebben we wel vaker regeringen gehad die stoelden op een minimale
meerderheid in de Tweede Kamer. En ik ben wel voorstander van samenwerking met
de PVV. Ik vind Wilders veel te extreem, maar als je hem laat meeregeren moet
hij wel compromissen sluiten. Zo slijten de extreme kantjes er af. De PVV
verantwoordelijkheid geven kan de-escalerend werken. Dat is nodig. Ook een
meerderheid van de CDA-kiezers vindt dat samenwerking niet moet worden
uitgesloten, blijkt uit onderzoek. Dat zegt toch iets. Wouter Bos moet er maar
aan wennen dat hij straks met lege handen achterblijft.''

LOAD-DATE: March 6, 2010

LANGUAGE: DUTCH; NEDERLANDS

GRAPHIC: Hans Wiegel snapt wel dat het vertrouwen in de politiek afbrokkelt.
'Neem die tv-debatten waarbij alleen maar wat door elkaar heen wordt
geschreeuwd. Dan denk je toch: wat moet ik met die lui?' ARCHIEFFOTO WFA

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              89 of 102 DOCUMENTS



                              AD/Algemeen Dagblad

                             6 maart 2010 zaterdag

Geen Kop: - Is cup Georgina Verbaan vooral in trek bij de arbeidersklasse,
mannen met leidinggevende....

SECTION: WEEK08; Blz. 12

LENGTH: 852 woorden


- Is cup Georgina Verbaan vooral in trek bij de arbeidersklasse, mannen met
leidinggevende capaciteiten hebben juist een voorkeur voor minder fors geschut.
-

 Waarom vallen veel mannen op blond?
 Vandaag de dag kunnen vrouwen kiezen als het om liefdespartners gaat.

Maar dat is niet altijd zo geweest. Na de laatste ijstijd vochten vrouwen zich
bijkans dood om iedere jongeman, omdat kerels tijdens de jacht onder barre
omstandigheden massaal het leven lieten, stelt de Canadese antropoloog Peter
Frost. Van de weeromstuit bedacht de natuur een list. In het vaktijdschrift
Evolution and Human Behaviour maakt Frost aannemelijk dat blonde lokken en
blauwe ogen het mansvolk zo hitsig maakten, dat ze vrouwen een betere kans op
nageslacht verschaften. 'In die tijd hadden alle noorderlingen zwart of
donkerbruin haar en donkere ogen,' schrijft Frost. 'Zo af en toe werd er wel een
kind met een lichtere haarkleur en blauwe of grijze ogen geboren, maar omdat
zo'n mutatie geen overlevingsvoordeel bood, werden deze zeldzame eigenschappen
niet geselecteerd.' Voor de wanhopig naar de gunsten van het schaarse mansvolk
dingende Noord-Europese vrouwen was blond zijn echter een godsgeschenk! Frost:
'Blond haar reflecteert meer licht en valt dus meer op. Blond was anders. De
mannen vonden het onvoorstelbaar sexy. Hoewel donkere genen dominant zijn,
werden blonde vrouwen in korte tijd zoveel gewilder dat ze aanzienlijk vaker
werden bevrucht. Zo werden Noord-Europeanen geleidelijk steeds blonder, al
zorgden de overheersende donkere genen voor een bonte kleurschakering; van wit
tot donkerblond.'

 Waarom fluiten bouwvakkers naar vrouwen met grote borsten?
 Volgens de beroemde zoöloog en evolutiebioloog Desmond Morris waren mannen
vroeger, toen het nog echte apen waren, voornamelijk gefixeerd op het vrouwelijk
achterwerk. Ze bestegen hun partners immers uitsluitend van achteren, zoals de
chimpansee nog steeds doet. Toen de mens op het idee kwam om vooral vis-à-vis te
copuleren, moesten vrouwen aan de voorkant een equivalent voor billen
ontwikkelen om bij de heren dezelfde lust op te wekken. De mens is het enige
zoogdier dat zich voortplant in de missionarishouding en mensenvrouwen zijn de
enige vrouwen in de natuur die permanent gezwollen borsten hebben. Bij alle
andere zoogdieren zwellen de borsten alleen tijdens en direct na de
zwangerschap. Vooral Jan Modaal heeft het trucje ook vandaag de dag nog niet
door. Voor hem geldt: hoe groter hoe beter.
 Waarom houden intellectuelen van vrouwen met kleine borsten?
 Is cup Georgina Verbaan vooral in trek bij de arbeidersklasse, dominante mannen
met leidinggevende capaciteiten hebben volgens de geleerden juist een voorkeur
voor minder fors geschut. Jort Kelder was toen alles nog koek en ei was de
uitzondering die de regel bevestigt. De verklaring is eenvoudig, meent prof dr.
Edward Miller, lid van de Human Evolution and Behaviour Society. Gezwollen
borsten vormden vroeger een uithangbord met de boodschap 'Ik ben zwanger'.
Slimme mannen lieten het wel uit hun hoofd zo'n vrouw het hof te maken en te
verzorgen, want daarmee zouden ze investeren in de genen van een andere man.
Miller heeft aangetoond dat dit nog steeds geldt. Slimme, dominante mannen
prefereren kleinere borsten.

 Waarom vallen mannen op 'ladies in red'?
 Uit onderzoek van Amerikaanse psychologen blijkt dat mannen vrouwen
begerenswaardiger vinden wanneer zij iets roods dragen of erg rode lippenhebben.
Het fenomeen doet zich voor in alle culturen. Hoe kan dat? ,,Ons onderzoek doet
sterk vermoeden dat dit een overblijfsel is uit onze apentijd," antwoordt
psycholoog Andrew Elliot van de Universiteit van Rochester. ,,Bij chimpansee- en
bavianendames kleurt de schaamstreek rood wanneer ze bereid zijn tot
geslachtsgemeenschap. Die krachtige signaalfunctie is niet verloren gegaan.
Zonder dat mannen het in de gaten hebben, roept de kleur rood op of aan een
vrouw een seksuele prikkel bij hen op. Hoe graag mannen ook denken dat hun
voorliefde voor bepaalde vrouwen berust op persoonlijke voorkeur en
intellectuele overwegingen, de waarheid is dat aan hun keuze primitieve
mechanismen ten grondslag liggen."

 Waarom vallen mannen op vrouwen met hoge stemmetjes?
 Hoe hoger de stem van een vrouw, hoe groter de kans dat een man haar nog zonder
haar ooit gezien te hebben aardig vindt, stelde de Britse psycholoog Benedict
Jones onlangs vast. Hij is ervan overtuigd dat ook hier sprake is van een
evolutionair bepaald mechanisme, bedoeld om 'het' zo vaak en efficiënt mogelijk
te laten gebeuren. ,,Een hoge stem signaleert bij vrouwen vruchtbaarheid," aldus
Jones. ,,Mensen hadden gedurende 99 procent van de tijd dat ze op aarde
rondlopen slechts beperkte tijd en middelen om kindjes te maken, dus een man
investeerde niet graag in een vrouw met weinig vrouwelijk hormoon." Jones
ontdekte dat ook de boodschap van de stem er toe doet. Als een vrouw met een
lage stem 'Ik mag jou wel' zegt, beoordeelt een klein percentage mannen de vrouw
plotseling als aantrekkelijk. Zegt een vrouw met een hoge stem 'Ik mag jou niet
zo' dan vindt de helft van mannen haar niet meer zo sexy. n

LOAD-DATE: March 6, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              90 of 102 DOCUMENTS



                              AD/Algemeen Dagblad

                             3 maart 2010 woensdag

HADDEN HENK EN ANJA EEN RONDJE BIJ DE BAR GEHAALD?

SECTION: BIBU08; Blz. 9

LENGTH: 310 woorden


Geen idee wat Geert Wilders ermee bedoelde. - GOOSSENS & BIJLO

 Zouden Henk en Anja er al uit zijn? Of gaan ook zij vandaag, net als ik, ter
stembus met hooguit een vermoeden van welk hokje ze met het   onbevochtigde!

potlood rood zullen kleuren? Het echtpaar, Henk en Anja dus, werd dinsdagavond
tijdens het grote fractievoorzittersdebat door Geert Wilders geïntroduceerd met
de woorden: ,,Henk en Anja betalen voor Achmed en Fatima.'' Hadden Henk en Anja
bij de bar een rondje gehaald? Kaartjes voor de Efteling voorgeschoten? De
rekening van het restaurant op zich genomen? Geen idee wat Geert ermee bedoelde.
Maar dat lag zonder twijfel aan mij, want gespreksleiders noch collega-politici
maakten verder woorden vuil aan het duo. Terwijl ze toch ineens voor de
gemeenteraadsverkiezingen waren geworden wat Joe the Plumber voor de Amerikaanse
presidentsverkiezingen was. De gewone man/vrouw had een naam gekregen. In dien
verschille dat Joe op McCain of zelfs Obama kon stemmen, terwijl Henk en Anja
vandaag geen van de deelnemers aan het EenVandaag-debat op hun stembiljet zullen
terugvinden. In het geval van Wilders kunnen ze zelfs niet op zijn partij
stemmen. Tenzij ze inwoners van Den Haag of Almere zijn. Maar daar repte Geert
met geen woord over, dus statistisch gezien moeten ze elders woonachtig zijn.
Waarmee de landelijke politiek nu al winnaar is van een verkiezing waar ze
helemaal niet aan meedoet. Henk en Anja   kandidaatsgemeenteraadsleden in Lemmer
betalen zo voor Agnes, Alexander en Geert. Henk en Anja   toegewijde militairen
in Uruzgan   betalen voor de electorale strategie van Wouter Bos; de PvdA
krabbelt terug in de peilingen, ten koste van hún levensgevaarlijke werk. Henk
en Anja, ach ja. Mocht ik ze tegenkomen, op weg naar de stembus, trakteer ík op
een rondje. Achmed en Fatima worden daarbij natuurlijk niet overgeslagen.

LOAD-DATE: March 3, 2010

LANGUAGE: DUTCH; NEDERLANDS

GRAPHIC: Jerry Goossens

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              91 of 102 DOCUMENTS



                              AD/Algemeen Dagblad

                             3 maart 2010 woensdag

STEMMEN - 'Liever geen recht van spreken'

SECTION: BIBU28; Blz. 28

LENGTH: 339 woorden


Ik stem niet voor chaos
 De afgelopen dagen is veel aandacht besteed aan stemmen vandaag en in juni voor
de Tweede Kamer. Stemplicht werd stemrecht. Wie niet stemt heeft ook geen recht
van spreken als politieke beslissingen niet bevallen, aldus sommigen politici.
Ik ga niet stemmen, liever geen recht van spreken - dat recht krijg je trouwens
toch niet - dan mij medeplichtig voelen aan de politieke chaos in ons land.


 Pieter van Oeveren, Oss.
 Geen taal, geen stem
 Wanneer iemand om taalproblemen niet zonder hulp in het stemhokje een keuze kan
maken, is hij ook niet in staat een weloverdachte keuze te maken en kan dus
inderdaad maar beter niet stemmen.
 Georgette Molendijk - Roosa,
 Rotterdam.
 Wat zoekt politiek in
 half blote lijven?
 VVD kuist verkiezingsfilmpje na kritiek van boze vrouwen (AD 1-3). Het kan aan
mij liggen, maar wat is het verschil tussen een vrouw en een man in zwemkleding
in het filmpje, behalve dan dat de één een vrouw en de ander een man is? Je
verkiezingsboodschap duidelijk maken met een halfblote man is wél in de haak,
maar met een halfblote vrouw niet? Ik kan dat niet volgen. Ik snap toch al niet
wat half blote lijven met politiek te maken hebben.
 Annemieke Fijn-Boot, Houten.
 Maar 3 op de 10 bedreigd
 Het verbaast me niet dat drie van de tien bestuurders worden bedreigd, wel dat
het er niet drie keer zoveel zijn, gezien de arrogantie waarmee bestuurders
weigeren te luisteren naar burgers die hen kozen en hun salaris betalen.
Landelijk wordt wekenlang tijd verknoeid aan geneuzel of het juridisch mogelijk
is om een moordlustige dictator te helpen verwijderen. Of het toegestaan is mee
te helpen aan de wederopbouw van een land. Maar dit interesseert de man van de
straat geen lor. Wel of je blonde dochter nog over straat kan zonder te worden
bespuugd of voor hoer te worden uitgescholden. Of oma over straat kan zonder van
haar handtas te worden beroofd. Dat is wat gewone burgers belangrijk vinden. Dat
is wat Wilders hoort en Bos en Balkenende niet.
 J. van den Berg, Haastrecht.

LOAD-DATE: March 3, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              92 of 102 DOCUMENTS



                              AD/Algemeen Dagblad

                            26 februari 2010 vrijdag

'Provoceren, daar is de Hummer voor gebouwd'

SECTION: BIBU06; Blz. 6

LENGTH: 588 woorden


AMSTERDAM Hij rijdt voor geen meter, zuipt meer dan je lief is en kost een
vermogen. En toch werd hij populair: de Hummer. Dat Amerikaanse monster dat
amper op de weg past. Het einde van het bakbeest lijkt nabij, nu General Motors
met de productie gaat stoppen. 'Maar Hummers zijn sterk, we zijn er nog niet
vanaf'.VICTOR SCHILDKAMP

 Hij is gehaat en geliefd en als je hem ziet weet je waarom: een Hummer is een
aso-bak.  Een Hummer rijd je alleen als statement, daar is hij voor,'' windt
Martijn Wolfs er geen doekjes om. De 37-jarige Wolfs was in 1992 de eerste die
de Hummers in Nederland importeerde.  Het leek wel een grap, een auto die in de
verkeerde verhoudingen is gemaakt, die niet past in het straatbeeld, zo groot en
breed. Hij steekt zó opzichtig af bij andere auto's.''
 Alles aan de Hummer lijkt ook mee te werken aan het patserige imago.

Het Amerikaanse leger walste er tijdens de eerste golfoorlog Irak mee plat.
Niemand minder dan Terminator Arnold Schwarzenegger kocht in 1992 als eerste een
Hummer toen er ook burgervoertuigen van het bakbeest te koop waren.  Voor de
actiefilm True Lies moest hij in zo'n ding rijden en zei daarna: 'Doe mij er een
paar in die en die kleur','' vertelt Wolfs. Daarna gingen ook rappers als 50
Cent er mee rondrijden, behangen met goud en omringd door sexy meiden.
 Een patser van een hele andere orde, Emile Ratelband, reed er in 1994 als
eerste in Nederland mee rond. En díe moet je natuurlijk geen Hummer onder z'n
kont duwen.  Het was zo kicken joh,'' lacht de bekende entertainer, peptalker én
autoliefhebber.  Als er file was reed ik daar met mijn Hummer zo door het
boerenland omheen. Ik werd wel 'ns aangehouden maar nooit een boete gehad.
Nergens in Nederland staat dat je niet door het boerenland mag rijden. En in
Hilversum, daar heb je van die stoepranden van 25 centimeter hoog, reed ik als
het druk was zo over de stoep.''
 Provoceren, daar ís de Hummer voor, meent Ratelband.  Gingen we naar de
wintersport in Oostenrijk, daar heb je als het sneeuwt van die palen die de weg
markeren. Reden we daar voor de gein overheen. Klapten die palen dubbel en
schoten achter de wagen als raketten weg. We hebben zo gelachen.''
 Zoals gezegd, een aso-bak. Martijn Wolfs beaamt het.  De Hummer ís er gewoon
voor om provocatief te rijden. Je gaat er zo makkelijk mee over stoepranden,
tramrails en wegopbrekingen. De Nederlander krijgt gemiddeld geloof ik twee
boetes per jaar. Nou, ik maak tegenwoordig maar een maandelijks vast bedrag over
aan het CJIB, dat bespaart papierwerk, hahaha.''
 Het aso-imago van de Hummer maakte de 'tank van de gewone man' ook gehaat.  Wat
je wel meemaakt is dat er mensen expres voor je blijven rijden op de snelweg,''
vertelt liefhebber en eigenaar van twee Hummers, Niels Fokkema (29).  Alleen
omdat je Hummer rijdt. En krassen op de auto, is ook gebeurd.''
 Zoals het stoere Hummer-rijders betaamt, doen ze de critici af als 'hippies met
een bakfiets en vijf kleuren haar' en 'jaloerse zeikerds'.  In Nederland zeuren
we alleen maar in plaats van oplossingen te bedenken voor echte problemen,''
schampert Ratelband.
 De zeikerds lachen vooralsnog het laatst. Het Amerikaanse General Motors kan de
verlieslijdende benzineslurper niet verkopen en stopt met de productie.  Er
rijden er zo'n duizend in Nederland,'' zegt Wolfs.  De wagens zijn sterk, dus we
zijn er nog niet vanaf. En ach, dingen gaan en komen. Als de economie weer
aantrekt, zal er weer meer vraag naar komen en zal iemand de Hummer ooit echt
wel weer in productie nemen.''

LOAD-DATE: February 26, 2010

LANGUAGE: DUTCH; NEDERLANDS

GRAPHIC: Dik duizend Hummers telt Nederland. FOTO'S PAUL BERGEN, PETER SMULDERS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              93 of 102 DOCUMENTS



                              AD/Algemeen Dagblad

                           20 februari 2010 zaterdag

Geen Kop: - Maar ook op kleinere schaal blijkt van alles mogelijk. Zo past Villa
Welpeloo....

SECTION: WEEK05; Blz. 13

LENGTH: 639 woorden


- Maar ook op kleinere schaal blijkt van alles mogelijk. Zo past Villa Welpeloo
in Enschede, een ontwerp van 2012 Architecten, naadloos in het streven naar meer
hergebruik van materialen uit de directe omgeving. Dat scheelt een hoop
kilometers. Het woonhuis is gerealiseerd volgens de Superuse-methode: 60 procent
van alle materialen werd gevonden in de buurt. Daaronder machines uit de tijd
dat Enschede nog een florerende textielindustrie kende en die doorgaans alleen
nog wat geld opleveren als oud staal. Een lift voor garens kreeg bijvoorbeeld
een nieuwe functie als belangrijkste draagconstructie in de villa.



 Het is volgens Bouman niet voor het eerst in de geschiedenis van Nederland dat
architecten worden gedwongen om zich met het grotere geheel bezig te houden. Met
het welzijn van het land. Hij noemt het begin van de volkshuisvesting een eeuw
geleden en de periode van wederopbouw na de Tweede Wereldoorlog.
 ,,In de 19de eeuw was het heel normaal dat de betere standen in goede huizen
woonden en de rest van de bevolking in achterbuurten waar de gemiddelde
levensverwachting veel lager lag. Begin 20ste eeuw ontstond een doorbraak in de
woningbouw. Architecten gingen ook goede woningen maken voor de gewone man. Dat
was een revolutie binnen de architectuur. En ook voor de wederopbouw van de stad
werden zij ingeschakeld. Een architect die zei dat hij alleen geïnteresseerd was
in het bouwen van fraaie uitzonderingen, werd in 1950 echt niet serieus genomen.
Ik vind die perioden zeer vergelijkbaar met onze situatie nu. De economische
crisis dwingt ons opnieuw te leren denken.''
 Met dat in het achterhoofd zouden de architecten zich moeten concentreren op
zeven hoofdlijnen: voedsel, gezondheid, energie, ruimte, tijd, sociale cohesie
en waardecreatie. Waarbij het streven moet zijn om zoveel mogelijk elementen in
één ontwerp te integreren. Wat kun je verzinnen om files terug te dringen?
Bijvoorbeeld wonen en werken dichter bij elkaar brengen. In Japan is het
forensenverkeer zo tijdrovend dat veel mensen de nacht dicht bij hun werk
doorbrengen in speciale cubes, een smal soort tank met een raampje erin.
 Zover is het hier (nog) niet, maar er moet wel wat gebeuren. Een van de
mogelijkheden is woningen bouwen op industrieterreinen. Met het creëren van
huizen bovenop bedrijfsloodsen stel je mensen in staat om thuis te werken en
voorkom je verpaupering en leegloop.
 Als al die nieuwe woningen dan ook nog eens milieuvriendelijk zijn, is het
helemaal mooi. Bouman: ,,De bouwsector levert de grootste bijdrage aan de
opwarming van de aarde doordat er al decennia milieuonvriendelijk wordt gebouwd.
Niet alleen omdat geen sprake is van een zuinige energiehuishouding, maar ook
omdat architecten hebben meegewerkt aan het verhaal van 'hier wordt gewerkt en
een heel stuk verderop gewoond'. Dat zorgt jaarlijks voor tonnen en tonnen
CO2-uitstoot. Woningen en kantoren moeten veel energievriendelijker, afstanden
moeten kleiner worden. Kijk naar de materialen: er is heel veel mogelijk om veel
zuiniger te doen. Het gebeurt al wel, maar op te kleine schaal.''
 Ruimte loopt als een rode draad door zijn verhaal. Waar vinden we nog ruimte om
te wonen, hoe zouden we meer aan voedselproductie in de stad kunnen doen? Wat de
eerste vraag betreft: volgens Bouman moeten we ons gaan focussen op het vele
water in ons land. ,,Plassen, rivieren: daar is ruimte om te wonen. We moeten
meer drijvende huizen gaan maken.''
 En hoe het met voedsel zit? Waarom zouden er niet veel meer moestuinen in de
stad kunnen komen? ,,Dat Michelle Obama groenten verbouwt in de tuin van het
Witte Huis is natuurlijk wel een signaal naar de samenleving: elk individu kan
iets betekenen in ons streven naar een betere wereld.'' n

 Architectuur als Noodzaak. Nederlandse ontwerpen voor de toekomst. Tot 16 mei
in het NAi, Rotterdam. www.nai.nl

LOAD-DATE: February 20, 2010

LANGUAGE: DUTCH; NEDERLANDS

GRAPHIC: Stapelvarkens: Pig City is een baanbrekend project in de haven van
Rotterdam. Het voorziet in een toren van veertig verdiepingen met
opeengestapelde organische varkens-fokkerijen. Bureau MVRDV denkt met de toren
een oplossing te hebben voor tal van problemen binnen de bio-industrie.

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              94 of 102 DOCUMENTS



                              AD/Algemeen Dagblad

                           20 februari 2010 zaterdag

Eten als een keizer na het skiën

SECTION: ETEN02; Blz. 22

LENGTH: 990 woorden

SAMENVATTING

Alsof we nog niet genoeg sneeuw hebben gehad, trekken we dit weekend massaal
naar de Alpen. Wat schaft de pot in ons favoriete wintersportland Oostenrijk?

VOLLEDIGE TEKST:

- Opvallend aan de Oostenrijkse keuken is de veelvoud aan 'Mehlspeisen'. Dat is
te danken aan de katholieke kerk. Tekst en foto: Gunilla Konow -

 Oostenrijk kampt met een wat lastig culinair imago. Waar de Zwitserse, Franse
en Italiaanse Alpenkeukens de hemel in worden geprezen, wordt nogal eens een
tikje denigrerend gedaan over de 'boerenkeuken' van ons skiparadijs. Natuurlijk,
Grammelknödel mit Sauerkraut, Gröstl en Jägertee dan wel Glühwein laten zich
uitstekend smaken als we uitgehongerd de skihut binnenvallen. Sachertorte en
Linzertorte, de nationale trots van het land, gaan er in als koek in dat
adembenemende landschap bij Zell am See of Ischgl. Op wintersport zitten we niet
per se te wachten op muizenhapjes uit de nouvelle cuisine.
 Voor wie zijn neus even buiten de kern van de skigebieden steekt, valt er  heel
veel meer te ontdekken.  ,,De meeste mensen hebben ten onrechte het idee dat de
Alpenkeuken alleen uit wienerschnitzels en zuurkool bestaat," zegt ook Paula
Bastinck van de Rotterdamse kookwinkel Kookpunt. Kookpunt geeft kookcursussen
over eten van over de hele wereld. ,,De Oostenrijkers hebben een opmerkelijk
rijk culinair erfgoed en daar zijn ze apetrots op."
 Oostenrijk wordt met al die hoge bergen vaak gezien als een tamelijk geïsoleerd
land. Des te opmerkelijker is het dat de traditionele Oostenrijkse keuken bij
nadere beschouwing sterk doordrongen is van uitheemse invloeden. Dat komt in de
eerste plaats door de dwars door het land stromende Donau, die eeuwenlang als
oorlogs- en handelsroute is gebruikt. Het in de Alpen gewonnen zout was niet
alleen onmisbaar als conserveringsmiddel in de ook nu nog ongeëvenaarde
vleeswaren en kazen, maar diende ook als betaalmiddel voor allerlei
geïmporteerde waren, zelfs uit de Oriënt.
 Al heel vroeg maakte het land dankzij de rivier kennis met 'exotische' waren
als boekweit, maïs, oertarwe (spelt, emmer, eenkorn), maanzaad en diverse
kruiden. Verder waren er geiten, runderen en schapen. Natuur- en
klimaatfactoren, politiek en religie zorgden voor de rest.
 De beroemdste gerechten in Oostenrijk behoren tot de Weense keuken. Tijdens de
Donaumonarchie (ook wel dubbelmonarchie, 1867-1918) was Oostenrijk een
grootmacht. Op zijn hoogtepunt omvatte het land ook Bohemen, het oude, toen veel
grotere Hongarije, Istrië en delen van Noord-Italië. In Wenen kwamen mensen uit
alle delen van het enorme rijk samen. En allemaal brachten ze hun eigen
lekkernijen en recepten mee.
 De veelzijdige Weense keuken vloeide voort uit de meest geliefde gerechten van
diverse culturen en weerspiegelt in feite de crème de la crème van het destijds
sterk multiculturele land. Neem bijvoorbeeld Wienerschnitzel, Tafelspitz en
Apfelstrudel. De wienerschnitzel, tegenwoordig het meest geliefde gerecht van de
Oostenrijkers zelf, komt oorspronkelijk uit Italië. Het waren de Milanezen die
dun gesneden kalfsvlees als eersten paneerden voor het bakken. Vroeger werd
wienerschnitzel alleen bij bijzondere gelegenheden geserveerd. Soms zelfs
verguld met echt goudpoeder, dat door het meel werd gemixt.
 Ook het nationale gerecht tafelspitz heeft Italiaanse wortels. Tafelspitz was
het favoriete maal van Franz Joseph I, keizer en koning van Groot Oostenrijk.
Franz at als een muis, maar van het in bouillon gegaarde rundvlees, geserveerd
met bieslooksaus, appel-mierikswortelsaus, gekookte groente en gebakken
aardappelen kreeg hij nooit genoeg. De 'typisch Oostenrijkse' Apfelstrudel? Die
is Turks. Via Hongarije belandde hij op de bordjes van de Oostenrijkse
aristocratie.
 Opvallend aan de Oostenrijkse keuken is de veelvoud aan Mehlspeisen. Dat is te
danken aan de katholieke kerk. Lange tijd gold in het Alpenland een strenge
vastenplicht. Honderdvijftig dagen per jaar mocht er geen vlees op tafel komen.
Vis was voor de meeste mensen te duur, dus gingen ze creatief aan de slag met
tarwe-, maïs- en boekweitmeel. Zo ontstonden onder meer Knödel, Nockerln,
Schmarrn, Palatschinken, Schupfnudeln, en Dalken. Het bekendst is
Kaiserschmarrn.
 Dit gerecht heette oorspronkelijk Kaserschmarrn en was een stevige pot voor de
hardwerkende mannen en vrouwen die in de hooggelegen bergen vee hoedden en kaas
maakten. De hoofdstedelingen verfijnden de luchtige, in stukjes gescheurde
pannenkoek door er poedersuiker overheen te strooien en er fruitcompote bij te
serveren. Vervolgens hoefden ze alleen nog maar een 'i' aan de naam toe te
voegen om het eenvoudige knechtenmaal keizerlijke allure te geven.
 De Oostenrijkse keuken houdt niet op bij de grenzen van de deelstaat Wenen. De
overige acht deelstaten hebben elk hun eigen lokale gerechten en delicatessen.
Alles wat eens via de Donau het land binnenkwam, wordt hier nog verbouwd:
boekweit voor pap en cake, maïs voor polenta, maanzaad voor Germknödel en
Mohnstrudel, spelt voor brood en bier. En pompoenen voor Kürbiskernöl. Uit de
donkergroene pitten wordt een bijna stroperige olie geperst. De nootachtige
smaak geeft niet alleen salades, maar ook warme gerechten en gebak een verfijnde
smaak. Topkoks over de hele wereld gebruiken het.
 Kuratorium Kulinarisches Erbe Österreich, een vereniging die het culinaire
erfgoed beschermt, en de Genuss-akademie, de genotacademie, zetten zich in om
oude recepten en traditionele landbouwproducten en bereidingswijzen te bewaren.
Ook streven  ze ernaar de Oostenrijkse keuken verder te ontwikkelen. Oude
gerechten worden gemoderniseerd en aangepast aan de huidige smaak.
 Dit weekend echter een authentiek recept. Bij de Weense adel waren dure
exotische kruiden populair. Om ook 'deftig' te kunnen eten, nam de gewone man
zijn toevlucht tot smaakmakers die pasten bij zijn beurs. Vanillerostbraten
wordt niet met vanille gemaakt, maar met knoflook, dat 'de vanille voor de
gewone man' werd genoemd. n

LOAD-DATE: February 20, 2010

LANGUAGE: DUTCH; NEDERLANDS

GRAPHIC: Multicultikeuken: De Oostenrijkse keuken is een mengeling van alles wat
er via de Donau het land binnenkwam.

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              95 of 102 DOCUMENTS



                              AD/Algemeen Dagblad

                            8 februari 2010 maandag

Conservatieve Tea Party loopt weg met Sarah Palin

SECTION: BIBU12; Blz. 13

LENGTH: 484 woorden

SAMENVATTING

NEW YORKSarah Palin heeft op de eerste conventie van de protestbeweging de Tea
Party flink uitgehaald naar president Barack Obama. De voormalige
vice-presidentskandidaat noemde het beleid van Obama 'immoreel' en waarschuwde
dat de Amerikanen zullen 'verdrinken' in schulden. Onder luide aansporingen van
'run Sarah, run!' (Ga voor het presidentschap Sarah!) hekelde de oud-gouverneur
van Alaska de gebroken beloften van links. JACQUELIEN NIENHUIS

VOLLEDIGE TEKST:

RECHTSE ORGANISATIE WIL VOLGEND JAAR MET TWINTIG MAN/VROUW IN HET AMERIKAANSE
CONGRES

 ,,En hoe bevalt jullie dat Hoop en Verandering-gedoe", vroeg de runningmate van
John McCain aan het 1100 koppige publiek in Nashville. De lieveling van
conservatief Amerika uitte ook kritiek op het buitenlandbeleid van Obama, dat
volgens haar te veel is gericht op het oplossen van conflicten met vijanden en
te weinig op het aanhalen van contacten met bondgenoten.
 Palin prees de spontane opkomst van de Teaparty. ,,Ik ben een groot voorstander
van deze beweging. Amerika is klaar voor een nieuwe revolutie", riep ze met een
hint naar de Boston Teaparty uit 1773, het oproer tegen de Engelse overheerser
waar de beweging haar naam op heeft gebaseerd.
 De Tea Party ontstond vorig jaar uit spontane protesten tegen de
gezondheidshervormingen en de economische stimuleringsprojecten van president
Barack Obama. Maar haar invloed op de Republikeinse partij is inmiddels
onmiskenbaar. Senator Scott Brown won vorige maand tegen alle verwachtingen in
de oude zetel van Ted Kennedy in Massachusetts dankzij de steun van de beweging.
En in de staat Florida moet gouverneur Charlie Christ, ooit gezien als de
rijzende ster in de Republikeinse partij, nu vechten om zijn positie met Tea
Party favoriet Marco Rubio. De organisatie heeft aangekondigd dat ze volgend
jaar twintig conservatieve kandidaten in het Congres wil krijgen. De beweging is
inmiddels een Politiek Actiecomitee gestart zodat het gemakkelijker financiële
steun kan geven aan politieke kandidaten.
 Tegelijkertijd worstelt de Tea Party met haar imago. De beweging groeide de
afgelopen maanden uit tot een symbool voor ongecontroleerde volkswoede.
Demonstranten liepen bij bijeenkomsten met leuzen als 'Obama is Hitler' en
droegen foto's mee van de president als aap. Tijdens de conventie in Nashville
hielden diverse toeschouwers hun geboortebewijs omhoog, het teken van de
zogenoemde 'birtherbeweging' die meent dat Barack Obama niet in Amerika is
geboren en dus geen president kan zijn.
 De Tea Party vecht daarnaast tegen kritiek dat het inmiddels zelf een
gevestigde orde geworden is. Toeschouwers klaagden dat ze vijfhonderd dollar
moesten betalen voor een toegangskaartje voor het Congres, niet bepaald een
prijs die het gewone volk gemakkelijk kan ophoesten. Sarah Palin werd voor haar
optreden ook ruim gecompenseerd. Zij kreeg naar verluid ruim een ton voor haar
toespraak.

LOAD-DATE: February 8, 2010

LANGUAGE: DUTCH; NEDERLANDS

GRAPHIC: De voormalige vice-presidentskandidaat Sarah Palin spreekt de Tea Party
toe in Nashville. FOTO AP/ ED REINKE

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              96 of 102 DOCUMENTS



                              AD/Algemeen Dagblad

                            5 februari 2010 vrijdag

Uw mening

SECTION: BIBU29; Blz. 29

LENGTH: 737 woorden


Rechter doet het goed
 Verbijstering over levenslange straf voor Monique B. (AD 3-2). Hoezo
verbijstering? Waarom is er twijfel bij advocaat Willem Anker over dit vonnis?
Eindelijk een rechter naar mijn hart die doet wat hij moet doen: het levenslang
opsluiten van een koelbloedige moordenaar. Een dader die ook nog eens weigert
mee te werken aan het onderzoek en dus mogelijk aan haar eigen
strafvermindering. Ik hoop dat dit een trend gaat worden in de rechtspraak.


 Wendy Goudzwaard,
 Nieuwe Wetering.
 Slechts kleine meerderheid
 tegen seks met dieren
 Seks met dieren wordt wettelijk verboden. Een uitstekend besluit. Wat mij wel
verbaast, is dat er slechts een kleine meerderheid in de Eerste Kamer voor dit
besluit was: 39 van de 75 stemmen. Met andere woorden: er zijn toch nog 36 leden
van de Senaat die seks met dieren kennelijk niet bezwaarlijk vinden. Dit is toch
iets om even bij stil te staan.
 Martin Glerum, Zierikzee.
 Laat gezin Dindar blijven
 Staatssectetaris Albayrak kan twee criminele broers het land niet uitzetten.
Maar een familie die al negen jaar in een asielzoekerscentrum in Emmen zit, moet
wel weg. De familie Dindar moest in eerste instantie ook nog naar twee landen:
de ene ouder naar Rusland, de andere naar Aghanistan. Dat gevaar is na een
toezegging van de Dienst Terugkeer en Vertrek van het ministerie van Justitie nu
gelukkig geweken. Nederland is misschien vol, maar voor dit gezin is er toch nog
wel een plekje? Laat deze mensen niet langer wachten. Laat ze blijven.
 Annie Koomen, Wervershoof.
 Criminaliteit kost
 meer dan vergrijzing
 De pensioenen moeten volgens een onderzoekscommissie op de helling. Wat kost
het meest: de vergrijzing of de criminaliteit? Als er niet zoveel belastinggeld
van de hardwerkende burgers voor criminaliteitsbestrijding moest worden
gebruikt, zou de koopkracht een stuk groter zijn. Dan hadden we een veel
aangenamer leven. Samen delen: leuker kan dit kabinet het niet maken, wel
beroerder.
 Tonny Aukema, Abbekerk.
 Opwarming aarde
 te serieus genomen
 Kortzichtigheid breekt aannemers op in deze lange, strenge winter (AD 3-2).
Wellicht hebben ook de bouwbedrijven, evenals zoveel anderen, de angstverhalen
over de opwarming van de aarde wat al te serieus genomen.
 J. van den Berg, Haastrecht.
 Basisbeurs spaarpotje
 voor de rijken
 In de column van Peter de Jonge van woensdag over het afschaffen van de
studiebeurs heb ik mij gestoord aan de uitdrukking 'de fine fleur' van de
maatschappij. Het zou goed kunnen dat in de toekomst bekwame loodgieters meer
tot de fine fleur gerekend moeten worden. Bovendien vind ik het beledigend en
discriminerend om de ene bevolkingsgroep beter te achten dan de andere.
 Misschien zijn er in de toekomst meer talentloze afgestudeerde rijken dan
talentrijke armen zonder studie. En dat enkel doordat het geld voor een studie
voor de eerste groep er wel was en de tweede groep door geldgebrek niet kon
studeren. Een basisbeurs voor iedereen betekent dat rijken die het niet nodig
hebben toch een spaarpotje krijgen.
 Hans Stegeman, Rotterdam.
 Ga bij je werk wonen
 Een briefschrijver meent dat er onnodig veel verkeer is in Nederland (AD 3-2).
Dat klopt, maar dat ligt niet aan aannemers. Zij rijden voor hun klanten. Hun
auto's zitten vol met materialen en met mensen die hun geld gaan verdienen. Er
moet meer gekeken worden naar mensen die alleen in de auto zitten, niets
meenemen dat voor het werk nodig is en zo files veroorzaken. Laat deze mensen
dichtbij hun werk gaan wonen of laat hen gebruik maken van het openbaar vervoer
of de fiets. Dus niet in Amsterdam werken en in Breda wonen.
 M. Houtsma, Nieuwegein.
 Vectra met kinderziektes
 Als de heer C. Smit uit Montfoort reeds in 1977 een Opel Vectra heeft gekocht,
verbaast het me niets dat het gaspedaal bleef hangen (AD 3-2). De Vectra kwam
pas in 1988 op de markt. Dus een Vectra uit 1977 zal nog wel wat kinderziektes
gehad hebben.
 Maarten Kraan, Vlaardingen.
 Weg bij Vodafone
 Vodafone en de krant (AD 3-2). In het weekend van 5 en 6 december heb ik twee
sms'jes verzonden. Die zouden gratis zijn, maar werden toch in rekening
gebracht. Op twee e-mails kreeg ik geen antwoord. Ook op een sms'je werd niet
gereageerd. Dat ik die twee berichtjes moet betalen, vind ik niet erg. Maar dat
ik geen antwoord krijg op mijn vragen, vind ik hoogst onbeleefd.
 Als mijn beltegoed op is, ga ook ik naar een andere provider.
 J.H. Udo, Vlaardingen.

LOAD-DATE: February 5, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              97 of 102 DOCUMENTS



                              AD/Algemeen Dagblad

                            2 februari 2010 dinsdag

E.D.I.T. - Deze e.d.i.t. is van Henk Frigge uit Schiedam.

SECTION: BIBU29; Blz. 29

LENGTH: 98 woorden


Wim
 Zei simsalabim
 Vakbond, PvdA, kabinet
 Jan met de Pet
 Voor hem was zijn inzet
 Toen ING ruimhartig mee ging denken
 Moest hij perverse salarissen en bonussen schenken
 En de man in de straat gewetenloos krenken
 Maar wat mij nog het meeste misselijk doet Kokhalzen
 Is het zonder gêne verdedigen van dit walgelijk exhibitionistisch reikhalzen

 Wie schrijft een e.d.i.t.? De eerste zin bestaat uit één woord, de tweede uit
twee tot aan de tiende zin van tien woorden. Insturen naar edit@ad.nl
 Ons boeket gaat elke maand naar de beste inzending. Kijk ook op
http://www.editgewijs.nl

LOAD-DATE: February 2, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              98 of 102 DOCUMENTS



                              AD/Algemeen Dagblad

                            18 januari 2010 maandag

Warm welkom adoptiekinderen - VANUIT HAÏTIAANSE HEL NU IN VEILIGHEID

SECTION: VOOROP; Blz. 1

LENGTH: 481 woorden

SAMENVATTING

EINDHOVENNederland haalt versneld 120 Haïtiaanse adoptiekinderen uit het
rampgebied binnen. Vandaag vertrekt een speciaal vliegtuig naar Port-au-Prince
om 109 kinderen te evacueren. Gisteren arriveerden al elf kinderen in Eindhoven
en Brussel. TONNY VAN DER MEE en CASPAR NABER

VOLLEDIGE TEKST:

Veilig overleven gaat voor papieren rompslomp - P2 Op de vlucht voor chaos

 Minister Ernst Hirsch Ballin (Justitie) laat de kinderen op 'humanitaire
gronden' per direct naar Nederland komen. De adoptieprocedure is afgerond of in
een vergevorderd stadium, maar de juiste papieren of toestemming van de
Haïtiaanse rechter ontbreken nog.
 Gisteren gaf Hirsch Ballin toestemming om nog eens negen kinderen die reeds
zijn afgestaan voor adoptie maar voor wie nog geen ouders zijn gevonden, naar
ons land te halen. Samen met de Kinderbescherming wordt gekeken naar hun opvang.

 De Nederlandse Adoptiestichting (NAS) en Wereldkinderen zijn opgelucht. ,,Onze
eerste zorg is de kinderen zo goed, veilig en rustig mogelijk over te brengen,''
zegt NAS-woordvoerster Letje Vermunt. ,,Als ze daar blijven, gaan ze dood.''
 Gisteren landde een vliegtuig van defensie op vliegbasis Eindhoven met twaalf
overlevenden van de verwoestende aardbeving. Onder hen waren vijf jongens en één
meisje van 3 tot 7 jaar. Ze kwamen in dekens gewikkeld en soms nog in korte
broek uit het vliegtuig.
 Volgens medewerkers van Wereldkinderen en Mondial Assistance was de reis
emotioneel, maar overheersten opluchting en blijdschap. De kinderen maken het
redelijk goed. Ze werden opgevangen door psychologen en hun adoptieouders.
 Later op de avond landde in Brussel een toestel met drie Nederlandse
overlevenden en vijf adoptiekinderen.
 In Haïti worden nog 22 Nederlanders vermist. Het gaat om twee stellen uit
Nederland met hun drie adoptiekinderen en vijftien mensen van de Nederlandse
Antillen en Aruba.
 De lichamen die vrijdag werden gevonden onder een ingestort hotel waar twee
Nederlandse stellen met kinderen verbleven, zijn nog niet geïdentificeerd. Bij
de familieleden wordt dna afgenomen. De stoffelijke overschotten worden
tijdelijk begraven.
 Nederlandse reddingswerkers (USAR) boeken intussen de eerste successen in
Port-au-Prince. Zaterdag werden een moeder en haar 4-jarige dochtertje levend
onder het puin vandaan gehaald, gisteren een 50-jarige man.
 Het werk van de 65 hulpverleners en acht speurhonden wordt bemoeilijkt door de
chaotische en onveilige situatie. De eerste operatie vrijdag werd afgebroken
omdat in de buurt werd geschoten. De reddingsploegen gaan onder gewapend escorte
de stad in. ,,Eigenlijk moeten we wachten op 112-meldingen, maar die komen niet
omdat de chaos op het eiland zo groot is,'' zegt USAR-commandant Rob Brons.
,,Daarom heeft de Nederlandse ambassade aan gewone Nederlanders die op Haïti
wonen, gevraagd om ons te helpen en noodsituaties aan ons door te geven.''

LOAD-DATE: January 18, 2010

LANGUAGE: DUTCH; NEDERLANDS

GRAPHIC: Twee kinderen uit het zwaar getroffen Haïti worden na aankomst op
vliegbasis Eindhoven naar hun adoptieouders gebracht. FOTO COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              99 of 102 DOCUMENTS



                              AD/Algemeen Dagblad

                            18 januari 2010 maandag

Nederlandse emigranten helpen reddingswerkers

SECTION: BIBU02; Blz. 3

LENGTH: 196 woorden


PAUL SCHELTUS
 PORT-AU-PRINCE/DEN HAAG -
 Nederlandse expats in Haïti zijn ingeschakeld als verkenners voor het
USAR-reddingsteam. Dat zegt teamcommandant Rob Brons. Door een naschok vielen
gisteren opnieuw doden in de zwaar getroffen hoofdstad Port- au-Prince. De
Nederlanders die in Haïti wonen, gaan op zoek naar noodsituaties en geven die
door aan het Nederlandse USAR- team (Urban Search And Rescue). Dat ondervindt
net als andere reddingsteams grote problemen bij het lokaliseren van de plekken
waar het moet zoeken, zegt Brons. ,,Eigenlijk moeten we wachten op
112-meldingen, maar die komen niet door de chaos. Daarom heeft de Nederlandse
ambassade gewone Nederlanders die in Haïti wonen gevraagd als verkenners
noodsituaties op te sporen en die door te geven aan ons.'' Naschokken vergroten
intussen de risico's waaronder het team moet werken. Zaterdag was er eentje met
een kracht van 4,5 op de schaal van Richter. Half ingezakte ge- bouwen zijn nog
instabieler geworden. Het USAR-team, dat vrijdag aankwam, heeft bevoorrading
voor tien dagen. Als het geen levens meer kan redden, dan kan het helpen tenten
opzetten of bij het overslaan van hulpgoederen in de haven.

LOAD-DATE: January 18, 2010

LANGUAGE: DUTCH; NEDERLANDS

GRAPHIC: Nederlandse reddingswerkers zoeken naar overlevenden in de puinhopen
van de hoofdstad Port-au-Prince. FOTO EPA

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              100 of 102 DOCUMENTS



                              AD/Algemeen Dagblad

                            15 januari 2010 vrijdag

Overheid helpt krotbewoners en starters aan een betaalbare woning - China bouwt
voor lagere inkomens

SECTION: BIBU24; Blz. 25

LENGTH: 404 woorden

SAMENVATTING

PEKING De beurzen kunnen gerust zijn: de geldkraan van de Chinese overheid gaat
voorlopig niet dicht. Peking blijft doorgaan met gemakkelijke kredieten voor de
vastgoedsector en huizenkopers. MARIJE VLASKAMP

VOLLEDIGE TEKST:

Even hield de financiële wereld de adem in, toen Chinese deskundigen
waarschuwden voor oververhitting. Het gaat de commerciële woningbouwers in China
te goed; projectontwikkelaars verdienen goed aan commerciële
appartementencomplexen, waar ook speculanten rijk van worden. De huizenprijzen
in Peking en Shanghai zijn in drie jaar verdubbeld.
 Dat leidt tot gemopper bij al die miljoenen Chinezen die zich diep in de
schulden moeten steken voor een koopwoning. Een gemiddelde Chinees verdient per
jaar net 1500 euro. Dat bedrag levert nog geen vierkante meter in een doodgewone
nieuwbouwflat ver buiten het centrum op.
 Als Peking geen maatregelen tegen oververhitting neemt, komt China dit jaar op
een ongezonde groei van 16 procent uit, aldus Chinese economen. Die waren nog
niet uitgesproken of de koersen doken wereldwijd naar beneden.
 Wat als de Chinese economie ophoudt met de mega-investeringen waarmee Peking de
economie draaiend houdt? Als de Chinese economie blijft groeien, geeft dat de
rest van de wereld vertrouwen. De Zuidoost-Aziatische economieën en de
leveranciers van grondstoffen zijn voor hun groei afhankelijk van China. Als
Peking strenger wordt met lenen, koelt dat de kokend hete onroerendgoedsector
af. Het bleef deze week echter bij technische maatregelen die al te losbandige
leningen en speculatie moeten tegengaan. Goed nieuws voor het Chinese bankwezen,
dat volgens de Centrale Bank aan hypotheken twintig procent van de omzet dankt.
De geldstroom naar het vastgoed droogt juist niet op, doordat China dit jaar een
recordaantal goedkope woningen voor de allerlaagste inkomens bouwt, aldus de
vice-minister van Huisvesting, Qi Ji.
 RUIM BAAN
 'Rationeel investeren' wordt beloond met belastingvoordeeltjes. Dat betekent
ruim baan voor de huizen die China hard nodig heeft:  huurwoningen voor de 10
miljoen Chinezen die in krottenwijken wonen, en kleine betaalbare koopwoningen
voor starters. China is al langer bezig slechte, oude woningen te slopen, zodat
er nieuwe woongebieden voor de lagere inkomens ontstaan. Zo hoopt China de
onroerendgoedsector in de richting te sturen waar Peking hem wil hebben:
vastgoed voor gewone burgers en  niet voor speculanten.

LOAD-DATE: January 15, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              101 of 102 DOCUMENTS



                              AD/Algemeen Dagblad

                            9 januari 2010 zaterdag

Uit het leven van de walskoning

SECTION: GIDS08; Blz. 8

LENGTH: 240 woorden


2De populariteit van violist en orkestleider André Rieu reikt inmiddels tot
zulke piramidale hoogten dat er van de walskoning een lijvige box is
uitgebracht. Onder de titel Allemaal André zijn vijf dvd's verzameld die zijn
carrière vanaf 1995 tot heden in woord en beeld brengen.


 En nou is het aardige aan Rieu: het riekt geen seconde naar zelfverheerlijking
die, gezien 's mans voortvarende loopbaan, zo gemakkelijk op de loer ligt. De
violist - over de gehele wereld gevierd en mondiaal Nederlands best bezochte
live-artiest - bezit nog altijd een prettige bescheidenheid en ongekunstelde
verwondering over zoveel succes. In die zin is Rieu een volksheld, zeer tot
verdriet van wat hij 'die achthonderd mensen binnen de Amsterdamse
grachtengordel' noemt, die menen dat hij klassieke muziek al te zeer heeft
gepopulariseerd voor Jan Modaal en Tante Truus.
 De dvd's bevatten beelden van walscircus Rieu op tournee in Australië, de
concerten in de Efteling alsmede wat de violist een on-the-road-soap  noemt
tijdens de muzikale rondreis door Noord-Amerika. Daarbij zijn er tal van aardige
momenten uit zijn werkzame bestaan bijeen gebracht: de tv-reclame voor Bavaria,
zijn optreden met André 'Meneer Wijdbeens' van Duin, de samenwerking met de
Jostiband en zijn aanwezigheid in Laat De Leeuw.
 Voor het almaar uitdijende leger fans een onontbeerlijk bezit - voor mensen die
het Limburgse fenomeen wilden doorgronden een luchtige documentaire.

LOAD-DATE: January 9, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved

                              102 of 102 DOCUMENTS



                              AD/Algemeen Dagblad

                             8 januari 2010 vrijdag

Uw mening

SECTION: BIBU28; Blz. 28

LENGTH: 591 woorden


ANWB, geef tegengas
 Eurlings moet toegeven dat autorijden duurder wordt (AD 7-1). Onze regeringen
geven alleen maar geld uit als zij er zelf beter van worden. Dit had ook de ANWB
kunnen weten. Men had meteen tegengas moeten geven. We zitten hier al met de
hoogste mobiliteitskosten van Europa. Jan met de pet kan het niet meer betalen.
Er is maar één oplossing: zorg dat de mobiliteitskosten vergelijkbaar zijn met
die in de ons omringende landen. ANWB: alsnog stoppen met steun geven. Anders
zeg ik mijn lidmaatschap op.


 René van Triest, Woerden.
 Wilders is onruststoker
 Ik hoop van harte dat de Molukse gemeenschap in Culemborg vriendelijk bedankt
voor Wilders' aanbod naar Culemborg te komen om de Molukkers een hart onder de
riem te steken. Zij moeten goed begrijpen dat Wilders hen waarschijnlijk in hun
sop had laten gaarkoken als zij een conflict hadden met autochtone Nederlanders
in plaats van met Marokkanen. Wat Culemborg kan missen als kiespijn is een
onruststoker die puur uit eigenbelang handelt en de boel verder doet escaleren.

 Kees Post, Papendrecht.
 Botbreuk een schrikbeeld
 In het AD van dinsdag 5 januari staat een artikel over broze botten en
ongelukken door het winterse weer. Onder het kopje Osteoporosemeting zegt een
bottenexpert dat 'veertig procent van de 50-plussers die een heup breekt, ooit
nog thuis komt'. In de krant van donderdag staat nogmaals dat zestig procent
nooit meer thuis komt. Graag zie ik deze stelling toegelicht, want dit is wel
een enorm schrikbeeld. Ik zou het er als 50-plusser van op mijn heupen kunnen
krijgen.
 Yvonne van Batenburg,
 Nieuwegein.
 Snel zakendoen
 Vast is komen te staan dat het vooronderzoek naar de Somalische terrorist Umar
Abdelmutallab heeft gefaald. De inlichtingendiensten hebben de over hem
beschikbare informatie niet met elkaar gedeeld. In plaats van hier wat aan te
doen, wordt schijnzekerheid gecreëerd door miljoenen reizigers die helemaal geen
explosieven bij zich hebben door een duur apparaat te laten scannen voordat zij
in een vliegtuig stappen. Nog vreemder doet deze voorgenomen maatregel aan
wanneer men bedenkt dat deze scanners poeders, vloeistoffen en dunne plastics
niet of nauwelijks opmerken. Het zijn vooral Amerikanen die aandringen op
invoering van bodyscanners op Europese luchthavens. De apparaten worden dan ook
geleverd door een Amerikaanse onderneming die overigens ook vaste leverancier is
van het Amerikaanse leger. Terrorismebestrijding is gewoon je kans afwachten en
dan snel zakendoen.
 R.F. Breda,
 Capelle aan den IJssel.
 Haal tabak uit de schappen
 Geiten worden geruimd om de minister te redden (AD 5-1). Kerngezonde drachtige
geiten moeten worden gedood omdat het volk gerustgesteld moet worden. Het
besluit tot ruimen maakt mij juist ongerust. BSE, mond- en klauwzeer,
varkenspest, Q-koorts, dieren worden doorgedraaid als rotte tomaten. Waar zijn
de dierenrechten en de rechten van de dierenbezitters gebleven? Als minister
Verburg opdracht kan geven gezonde drachtige geiten te laten doden in het belang
van de volksgezondheid, waar is dan de minister die opdracht laat geven alle
kankerverwekkende tabakswaren uit de schappen te halen. Dat zou mij heel erg
geruststellen.
 Sasja Boeters, De Lier.
 Klederdracht ook uit?
 In de discussie over hoofddoeken en andere bedekkingen van moslima's, ben ik
tegen het dragen van een burka. Ik vraag me wel af wat we in ons land dan doen
met klederdrachten. Moeten al die vrouwen in Staphorst ook hun mutsen af? We
moeten elkaar in elkaars waarde laten.
 J.E. Muishout-Nap,
 Woerden.

LOAD-DATE: January 8, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2010 AD NieuwsMedia BV
                              All Rights Reserved
