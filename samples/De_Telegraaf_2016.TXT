



Download Request: All Documents: 1-160
Time Of Request: Saturday, November 03, 2018  12:57:17

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2016) and leq(31/12/2016)))


Source: De Telegraaf
Project ID:



                               1 of 160 DOCUMENTS



                                  De Telegraaf

                           29 december 2016 donderdag
                                 Gehele Oplage

Idealist met een missie

SECTION: CULTUUR; Blz. 012

LENGTH: 745 woorden


Peter Alma in Arnhem

De naam Peter Alma zegt u hoogstwaarschijnlijk niets. Maar treinreizigers die
ooit het Amstelstation in Amsterdam hebben bezocht, kennen wel degelijk het
werk van deze vergeten kunstenaar. In de stationshal vervaardigde hij in 1939
twee indrukwekkende muurschilderingen. Het zijn kleurrijke voorstellingen over
de geschiedenis van de spoorwegen in een sterk vereenvoudigde, herkenbare
stijl.

In 2017 is het precies honderd jaar dat de kunstbeweging De Stijl het
levenslicht zag. Reden voor het Museum Arnhem om vooruitlopend op dit
herdenkingsjaar Peter Alma (1886-1969) opnieuw onder een breed publiek
bekendheid te geven. De in Nederlands-Indië geboren kunstenaar was kortstondig
verbonden met de groep rondom Theo van Doesburg en Piet Mondriaan. Hij was
bevriend met Bart van der Leck en woonde in Parijs in hetzelfde gebouw als
Mondriaan, wiens werk hij zeer bewonderde.  Vooral zijn zogenaamde witte
stillevens zijn overduidelijk beïnvloed door de  abstraherende beeldtaal van De
Stijl, inclusief de primaire kleuren - rood,  geel en blauw, waarop hij in die
periode teruggreep. Zijn betrokkenheid bij de  groep was echter geen lang leven
beschoren. Nadat zijn schilderij Zaag met  goudvissenkom uit 1918 negatief
besproken was door Van Doesburg in het  tijdschrift De Stijl was de vriendschap
snel over. Alma noemde Van Doesburg  'een huichelaar die met een andermans
veeren strijkt'.  Daarmee was voor Alma de kous af, er waren andere
gebeurtenissen die meer zijn  aandacht verdienden. Het nieuws over de Russische
Revolutie begeesterde hem.  Hoewel hij zelf uit een bemiddelde familie afkomstig
was, besloot hij zich met  hart en ziel in te zetten voor de arbeidersstrijd.
Alma werd een man met een  missie. Hij werd zelfs lid van de Communistische
Partij Holland. Pas in 1933  nam hij afstand van de partij.  Hoewel Alma zeker
waardering had voor het abstracte werk van Mondriaan, dat hij  'tot de schoonste
van deze tijd' rekende, wees hij de volledige abstractie  uiteindeijk toch af,
omdat het onbegrijpelijk zou zijn voor de gewone man. Om  een nieuwe, betere
wereld te bewerkstellingen ontwikkelde hij een sterk  vereenvoudigde, maar nog
altijd figuratieve beeldtaal, waarin arbeiders, het  vermaledijde kapitalisme en
de klassenstrijd een hoofdrol kregen.  Alma bleef schilderen, maar zag al snel
in dat hij met een enkel doek, dat  bovendien prijzig was, niet het gewone volk
zou bereiken. Daarom koos hij  steeds vaker voor betaalbaardere kunstvormen met
een groter bereik, zoals hout-  en linosnedes en muurschilderkunst. De
mensfiguren in zijn werk ontdeed hij  meer en meer van individuele kenmerken tot
zij algemene typen waren,  gestandaardiseerd.  De compacte tentoonstelling geeft
een goed beeld van de productiviteit en  ontwikkeling van de communistische
kunstenaar. Duidelijk wordt ook dat Alma een  belangrijke bijdrage heeft gehad
aan de ontwikkeling en verspreiding van  beeldstatistiek. Hierbij gaat het om
informatieve illustraties, die  ingewikkelde materie snel inzichtelijk maken en
pictogrammen die ook  ongeletterden in een oogopslag begrijpen. In Wenen werd
hij geschoold in de zogenaamde Weense Methode voor  beeldstatistiek die was
ontwikkeld door Otto Neurath en de Duitse graficus Gerd  Arntz. Alma bracht het
geleerde eerst in de praktijk in de Sovjet-Unie, waar  hij rond 1932 bij Izostat
vijfjarenplannen mocht illustreren. Het  modernistische karakter van de Weense
methode stond de communisten echter al  snel tegen. Waarna Alma terugkeerde naar
Nederland en in Amsterdam zijn eigen -  succesvolle - bureau voor
beeldstatistiek oprichtte.  Alma kreeg in de jaren dertig tal van opdrachten
voor infographics, zoals  tegenwoordig dergelijke informatieve illustraties
worden genoemd, van de  Gemeente Amsterdam, maar ook van de Rotterdamse haven,
de AVRO, Schiphol, de  KLM en vliegtuigfabriek Fokker. Zijn ervaringen als
beeldstatisticus  beïnvloedden ook zijn vrije artistieke werk.  Dit bewijzen de
twee monumentale muurschilderingen in de hal van het  Amstelstation, die hij in
opdracht van de Nederlandse Spoorwegen maakte en  waarvoor hij destijds het
riante bedrag van 5000 gulden ontving. Het ontwerp  van de locomotieven, maar
ook de wereldkaart met daarop de spoorlijnen  aangeduid, komen rechtstreeks uit
een bekende beeldstatistiek over de  ontwikkeling van het wereldspoorwegennet
uit 1930, die door Otto Neurath was  gemaakt.

T/m 19 maart in Museum Arnhem

Arbeiders in de hoofdrol

LOAD-DATE: 28 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               2 of 160 DOCUMENTS



                                  De Telegraaf

                            20 december 2016 dinsdag
                                 Gehele Oplage

Opgejaagd en geplukt door Uncle Sam

SECTION: BINNENLAND; Blz. 006

LENGTH: 1215 woorden


Arm van Amerikaanse belastingdienst reikt erg ver

Tienduizenden Nederlanders zijn in een bureaucratische nachtmerrie beland, nu
de Amerikaanse fiscus achter hen aan zit. Die heeft van Nederland vergaande
bevoegdheden gekregen om hier zwartspaarders op te sporen. In de praktijk zijn
gewone burgers de dupe. „Het is alsof je in een slechte film bent beland."

Kafka had het kunnen bedenken. Afgelopen maart lag er onverwacht een brief op
de deurmat van Nancy Brouwer (58) met de mededeling van haar bank, de  Rabobank,
dat ze Amerikaans staatsburger is. „Ik had géén idee", zegt de  oer-Hollandse
met licht Amsterdams accent. Ze is weliswaar in Chicago geboren  maar verder
heeft ze geen enkele band met de Verenigde Staten. Ze was drie jaar  oud toen ze
met haar Nederlandse ouders terugkeerde naar Nederland. „Mijn vader  heeft
geprobeerd de moeilijke jaren van de wederopbouw te ontvluchten maar kon  er
niet aarden."  Vijfenvijftig jaar later meent de Amerikaanse fiscus dat de
Brouwer alsnog  belasting moet betalen in de Verenigde Staten. Mogelijk zelfs
over het  toekomstig pensioen en de ww-uitkering van haar man.  Het
belastingverdrag met de Verenigde Staten, dat dubbele belasting moet  voorkomen
zou in de praktijk niet goed werken, zeggen fiscalisten die zich  verdiept
hebben in de kwestie. „Niet alleen vermogende mensen maar ook minder  bedeelden
worden op kosten gejaagd", zegt Gerard van Dalen, specialist in  Amerikaans
belastingrecht. „Dat zie je bij mensen met een uitkering of mensen  die
onroerend goed verkopen."  Zoals Brouwer zijn er naar schatting tienduizenden in
ons land. Het gaat om  Nederlanders met een dubbele nationaliteit of met een
Amerikaanse vader of  moeder. Banken worden vanaf volgend jaar verplicht
gegevens over deze mensen  uit te wisselen met Amerika, bedoeld om
belastingontduiking tegen te gaan. Wie  niet meewerkt wordt een paria en dreigt
zelfs als klant te worden geweerd bij  financiële instellingen. Daarvoor
waarschuwt de Nederlandse Vereniging van Banken (NVB) die de eisen van  de
Amerikanen veel te ver vindt gaan. In 2014 zijn banken begonnen met het
uitwisselen van informatie over Amerikaanse rekeninghouders, zoals een
Amerikaans burgerservicenummer. Gehoorzamen de banken niet dan dreigen vanaf
2018 sancties. De Tweede Kamer eist vandaag opheldering van verantwoordelijk
staatssecretaris Wiebes (Financiën). „Hij moet nu in actie komen. Dat had hij
al veel eerder moeten doen", aldus CDA-Kamerlid Pieter Omtzigt. Amerika is,
naast Eritrea, het enige land ter wereld dat belastingplichtigen  aanwijst op
basis van geboorte of de nationaliteit van de ouders. „Je hoeft er  nooit een
voet aan de grond te hebben gezet om er toch belastingplichtig te  zijn", legt
Van Dalen uit. Maar tot voor kort waren de Amerikanen helemaal niet  in staat om
dat principe tot over de landsgrenzen te handhaven. Sinds de  roemruchte
FATCA-wetgeving is dat anders. Het lukte de Verenigde Staten om  bevriende
landen waar ook ter wereld zo ver te krijgen dat ze automatisch  gegevens
uitwisselen van burgers van wie Amerika vindt dat ze Amerikaanse  staatsburgers
zijn.  Zo spoorden de Amerikanen Nancy Brouwer op met hulp van de Nederlandse
overheid. Die verplichtte banken in 2014 voortaan gegevens van klanten door te
spelen aan de VS. Maar wat gebracht werd als maatregel tegen zwartspaarders is
aan het ontaarden in een bureaucratische hel voor gewone burgers. En voor wie
pech heeft: een financiële strop. „Dat ze zwart geld willen opsporen begrijp
ik, maar gewone burgers zijn de dupe." Verantwoordelijk staatssecretaris Wiebes
heeft steeds benadrukt weinig te  kunnen doen. „Ik wil geen valse verwachtingen
scheppen. Mijn mogelijkheden om  Amerikaanse wetgeving en de gevolgen daarvan te
veranderen zijn zeer beperkt",  antwoordde de bewindsman onlangs nog op
kritische Kamervragen Mensen als Brouwer zijn uitgeleverd aan de grillen van de
Amerikanen, die  vooral geld willen zien. Dat ervoer ook Daan Durlacher van
Americans Overseas,  de organisatie die de Amerikaanse Nederlanders in
moeilijkheden bijstaat.  Alleen al aan fees om Amerikaans belastingadvies in te
kunnen winnen zegt  Durlacher 24.000 dollar kwijt te zijn geraakt. Om nog maar
te zwijgen van de  heffingen zelf. „Een veelvoud", aldus de geboren Apeldoorner
die een  Amerikaanse moeder heeft. Ook voor hem kwam het Amerikaans
staatsburgerschap  als een donderslag bij heldere hemel. „Opeens werd mijn
Nederlandse bv door de  Amerikanen als een offshore-entiteit gezien. Ik heb er
een burn out van  gekregen. Zo heftig was het."  Durlacher kon het allemaal nog
betalen. Maar dat geldt niet voor de 28-jarige  Cees van Dijk die een
Wajong-uitkering ontvangt. Ook hij heeft een Amerikaanse  moeder maar werd
gewoon geboren in de Hollandse klei. Vorige week bleek dat hij  met
terugwerkende kracht belasting verschuldigd is in Amerika over zijn  Nederlandse
uitkering. Hij was zich van geen kwaad bewust. „Ik heb al moeite om  hiervan
rond te komen. Als de VS ook nog een deel wil wordt het wel heel  moeilijk." De
Amerikanen tegen wil en dank voelen zich vooral in de steek gelaten door hun
eigen overheid. Want ze zijn bovenal gewoon Nederlander. „Het ergste is dat je
een regering hebt die zegt: zoek het maar uit", zegt Brouwer. Den Haag zegt
machteloos te staan, maar de vraag is vooral hoe het zo ver heeft  kunnen komen?
Het lijkt erop dat Nederlandse ambtenaren een voetnoot over het  hoofd hebben
gezien in afspraken met de Amerikanen. Die kleine lettertjes  zorgen ervoor dat
de banken in de problemen komen als ze niet voldoende  meewerken. Nederland
heeft het afgelopen jaar al ruim 35.000 Nederlanders rekeninghouders
doorgespeeld naar de Amerikaanse autoriteiten. Maar dat is minder dan de helft
van de rekeninghouders die door de banken zijn aangeschreven. Ondanks herhaalde
pogingen geeft een meerderheid aan óf geen social security number te hebben óf
reageert überhaupt niet op verzoeken van de bank om informatie, aldus de NVB.
Mensen die proberen om het vereiste social security nummer bij de Amerikaanse
fiscus te bemachtigen moeten eindeloos wachten, weet Gerard van Dalen. „Het is
in de praktijk enorm lastig. Gemiddeld duurt het een jaar." Dan maar helemaal
afzien van het Amerikaans staatsburgerschap, zoals  staatssecretaris Wiebes
adviseert? Ook dat is een heilloze weg, weet Van Dalen.  „Je moet dan alsnog
belasting betalen over de laatste vijf jaar plus 2350  dollar
administratiekosten." Drie jaar geleden was dat nog maar 450 dollar.  Maar sinds
de Amerikanen over fiscale opsporingsmethodes beschikken die ver  over de
landsgrens reiken hebben „heel veel mensen" afstand gedaan. „Daarop is  gelijk
het tarief verhoogd." Bronnen uit de fiscale wereld verwachten niet dat het
makkelijk zal worden voor  Nederland om op de afspraken met de Amerikanen terug
te komen. „Het  belastingverdrag tussen Nederland en de Verenigde Staten bestaat
al jaren. En  voor de Amerikanen levert het nu veel geld op. Die zullen dat
voordeel niet  snel opgeven", aldus een fiscalist. Uit angst voor represailles
willen geïnterviewden niet herkenbaar in de krant.  Hun echte namen zijn bij de
redactie bekend.

'En de regering zegt: zoek het maar uit'

'In de praktijk zijn gewone burgers de dupe'

'Ik kreeg er een burn-out van, zo heftig was het'

LOAD-DATE: 19 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               3 of 160 DOCUMENTS



                                  De Telegraaf

                            20 december 2016 dinsdag
                                 Gehele Oplage

Redding Monte dei Paschi start beroerd

BYLINE: Ruben Eg

SECTION: FINANCIEEL; Blz. 023

LENGTH: 324 woorden


door  Ruben Eg

SIENA -  De laatste reddingskans voor Monte dei Paschi di Siena (MPS) is
rampzalig van start gegaan.

De Italiaanse probleembank opende gisteren de inschrijving voor de uitgifte van
nieuwe aandelen. Dit is onderdeel van een plan om het einde van dit jaar in
totaal EUR 5 miljard aan extra kapitaal op te halen. Hiermee moet worden
voorkomen dat het door miljarden aan slechte leningen geplaagde MPS ten onder
gaat.

Beleggers dumpten echter massaal hun aandelen na een waarschuwing van nota bene
de bank zelf over de kans van slagen van het reddingsplan. Cruciaal is overleg
met beheerder Quaestio Capital Management over het doorverkopen van EUR 1,5
miljard aan slechte leningen aan het door de staat en andere Italiaanse banken
gedekte noodfonds Atlante. „Zonder overeenstemming is de bank niet in staat om
op 31 december te voldoen aan de eisen van de Europese Centrale Bank", aldus
MPS. Na dit bericht kelderde MPS met maar liefst 9% op de beurs van Milaan. Het
aandeel krabbelde vervolgens wel iets om, maar bleef de hele dag diep in het
rood staan. Met een slotkoers van EUR 18,6 bereikte het aandeel MPS een nieuw
diepterecord in de geschiedenis van de oudste bank ter wereld. Ceo Carlo Messina
van Intesa Sanpaolo, de op één na grootste bank van Italië,  verwacht dat er
snel een besluit wordt genomen over de verkoop van slechte  leningen van MPS aan
het Atlantefonds. Messina erkende de 'complexiteit', maar  verklaarde dat zijn
bank voorstander is van de stap. Als het vorige maand door MPS gepresenteerde
reddingsplan mislukt, dreigt een  grote botsing tussen Italië en de Europese
Unie. Sinds dit jaar moeten eerst  houders van aandelen, obligaties en
achtergestelde schulden eerst bloeden, voor  een bank met belastinggeld gered
mag worden. In Italië betekent dit dat veel  gewone burgers hun appeltjes voor
de dorst kwijtraken, omdat zij hun spaargeld  doorgaans in dit soort producten
van hun bank steken.

LOAD-DATE: 19 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               4 of 160 DOCUMENTS



                                  De Telegraaf

                           17 december 2016 zaterdag
                                 Gehele Oplage

Luxe skelter

SECTION: LIFESTYLE; Blz. 052

LENGTH: 402 woorden


In mijn garage

Jarenlang was de kostbare Audi TT een onbereikbare droom voor Peter Kwantes,
maar toen de kinderen uit huis gingen en de prijzen vriendelijker werden, greep
hij zijn kans.

'Jij hebt zeker een midlifecrisis? Dat zeggen veel mensen als ze mijn Audi TT
zien. Voor zover ik weet, heb ik geen midlifecrisis, maar toen de TT in 1998
uitkwam, vond ik het meteen een schitterende auto. Ik was onder de indruk van
de techniek en de vormgeving, want het lijkt net alsof de voor- en achterkant
uitwisselbaar zijn. Maar ja, met een nieuwprijs van 50.000 euro was de TT niet
voor de gewone man weggelegd en met een gezin is een coupé niet erg praktisch.
De jaren daarna volgden verschillende gezinsauto's en toen de kinderen uit huis
gingen, kocht ik eerst een Peugeot 107 en daarna een Renault Twingo. Daar was
ik tevreden mee, totdat ik ontdekte dat de TT betaalbaar begon te worden. De
volgende uitdaging was een goede te vinden, want veel auto's zijn slecht
onderhouden en afgetrapt. Ik vond een mooie bij een liefhebber die 'm acht jaar
had gehad. Alle boekjes en onderhoudsrekeningen zaten erbij, tot de oude Duitse
TÜV-rapporten aan toe. Ik rijd er dagelijks mee. Een TT rijdt heel anders dan
een gewone auto. Deze is  verlaagd en heeft grotere wielen en de
quattro-vierwielaandrijving zorgt voor  extra grip. Daardoor rijdt hij als een
soort luxe skelter, stug en sportief,  maar niet oncomfortabel. Standaard heeft
deze uitvoering 225 pk en 280 Nm, maar  dankzij andere software is dat nu 260 pk
en 380 Nm. Het extra vermogen gebruik  ik bijna nooit, want ik rijd op
heelhouden, maar het grotere koppel is leuk  tijdens optrekken en inhalen. De
vormgeving van het interieur is net zo  speciaal als de buitenkant. Je zit heel
laag en vanwege de zwarte dakhemel en  de platte ruiten is het net alsof je in
een cocon zit. Ondanks z'n 17 jaar  werkt alles zoals het hoort en na een
wasbeurt lijkt het alsof hij zó uit de  showroom is gereden. Als het aan mij
ligt, blijft deze TT totdat ik zo oud ben  dat ik niet meer kan in- of
uitstappen."

Bastiaan Snijder

'Nee, geen midlifecrisisauto'

Eigenaar  Peter Kwantes (57),  logistiek medewerker

Auto  Audi TT 1.8T quattro

Bouwjaar  2000

Geschatte waarde  6000 - 7000 euro

Gemaakt  1998-2006

Motor  1,8-liter viercilinder turbomotor, 260 pk

Topsnelheid  260 km/h, 0-100 km/u: ca. 5,5s|

Toekomstplannen  „Houden totdat ik niet meer kan in- en uitstappen."

LOAD-DATE: 16 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               5 of 160 DOCUMENTS



                                  De Telegraaf

                           15 december 2016 donderdag
                                 Gehele Oplage

Allen gelijk behalve de ambtenaar

SECTION: WATUZEGT; Blz. 015

LENGTH: 200 woorden


De Vereniging van Hogere Ambtenaren meldt in een brandbrief dat de werkdruk te
hoog is bij de belastingdienst. Ze komen 3500 ambtenaren te kort!

Niet zo lang geleden liet onze belastingdienst 5000 mensen vervroegd uittreden
wegens overbodigheid. Daarvoor bedachten zij een riante vertrekpremie van
gemiddeld EUR  70.000 per ambtenaar om het AOW-gat te compenseren.  Wie die
constructie heeft bedacht is tot op heden nooit opgehelderd. Gek,
belastingambtenaren berekenen doorgaans tot op zeven cijfers achter de komma
nauwkeurig wat we als hardwerkende burgers moeten afdragen, maar nu was er een
foutje gemaakt? Die regeling was zo riant dat niet 5000 maar 7800 ambtenaren
het hazenpad kozen. Sommigen vlak voor hun pensioen.   En nu vraagt de
belastingdienst nog eens om een paar honderd miljoen extra om  de
dienstverlening weer op peil te brengen. Wedden dat degenen die met een  vette
premie vertrokken zijn, weer via de achterdeur binnenkomen om als zzp'er  de
noodzakelijke werkzaamheden te doen? En dat zeker niet voor niks. De 'gewone
man' moet een gat van ruim twee jaar dichten tussen zijn pensionering en zijn
AOW. Alle mensen zijn gelijk, maar de ambtenaar...?  Fred Haanebeek

LOAD-DATE: 14 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               6 of 160 DOCUMENTS



                                  De Telegraaf

                           14 december 2016 woensdag
                                 Gehele Oplage

Op z'n Hollands

BYLINE: Edwin van der Schoot

SECTION: FINANCIEEL; Blz. 022

LENGTH: 435 woorden


Nu de fusie tussen postbedrijven Bpost en PostNL er even niet komt, is iedereen
bezig zijn straatje schoon te vegen.  De Belgen acteerden de afgelopen dagen het
meest verontwaardigd. De top van  Bpost zou onder forse druk gezet zijn door de
Nederlandse politiek en in de  Belgische krant De Tijd haalde vicepremier De
Croo keihard uit naar ons land.

Ondertussen liet minister Kamp van Economische Zaken zich ook niet onbetuigd en
wordt vanuit alle kampen flink aan framing gedaan. Wat blijft staan is de vraag
wat nu exact de motieven zijn geweest van de  Nederlandse bewindslieden Kamp en
premier Mark Rutte om zich zo  protectionistisch op te stellen, dat PostNL het
overnamebod van Bpost wel haast  moest verwerpen met een verwijzing naar de
politieke consternatie. Kamp zei in  die context tegen deze krant: „Het is mijn
taak om op te komen voor het  Nederlands belang."  De politicus Kamp zou de
temperatuur van de samenleving wel eens goed kunnen  hebben aangevoeld. Zoals
overal een conservatiever wind waait, lijkt ook de  gewone Nederlander de
uitverkoop van Nederland en de doorgeschoten  liberalisering zat te zijn. De
Nederlandse kiezer wil geen nieuwe ABN Amro  affaire, dat in 2007 aan stukken
gescheurd kon worden zonder ingrijpen van de  politiek.  Erg Hollands is zo'n
protectionistische aanpak niet. Ook druist het nogal tegen  de liberale geest
in. Wel in het liberale straatje past overigens dat Kamp het  feit dat PostNL
via semi-staatsbedrijf Bpost weer deels in staatshanden zou  komen als argument
noemde.  Voor een deel lijkt het antwoord op de stellingname van Kamp en Rutte
in de  naderende verkiezingen te liggen. De in de peilingen onder druk staande
coalitiepartner PvdA wil niet nogmaals door de SP worden afgetroefd als het
gaat om de stem van de 49.000 postbezorgers van ons land. Want het was de SP
die zich ontpopte tot de kampioen van de postbode toen PostNL de afgelopen
jaren het mes in de arbeidsvoorwaarden zette. De VVD zit dan weer niet op
profileringsdrang bij de PvdA te wachten. Rond PostNL gaat men uit van een
een-tweetje: PvdA maakt kabaal in de Tweede  Kamer, minister Kamp kopt de
voorzet vervolgens in. Weg mogelijke electorale  bananenschil.  Dat het
postbedrijf zelf een allesbehalve passieve rol speelde, wordt niet  ontkend door
betrokkenen. Het onderhield contacten met alle fracties én de  minister.  Rond
PostNL is een visie dan ook dat de Belgen de signalen over de politieke
gevoeligheid niet hebben gezien. Dat ze wel erg ongeduldig en direct, ja zelfs
lomp waren. Bijna Hollands.

Lise Witteman Edwin van der Schoot

Weg electorale bananenschil!

LOAD-DATE: 13 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               7 of 160 DOCUMENTS



                                  De Telegraaf

                            12 december 2016 maandag
                                 Gehele Oplage

Tijd volkletsen hoort bij spel

BYLINE: Patricia Cortie

SECTION: RADIOTV; Blz. 022

LENGTH: 765 woorden


Philip Freriks pareert kritiek op regels kennisquiz De slimste mens

door  Patricia Cortie

Een presentator op leeftijd plus een grommende generatiegenoot verpakt als
succesnummer: Philip Freriks en Maarten van Rossem starten met een nieuwe reeks
van De slimste mens. Ook hun aanstaand jubileum viert het tv-duo met elkaar,
als het aan Freriks ligt. „Mocht een van de twee ermee willen stoppen, dan
zouden we het daar op z'n minst eens ernstig over moeten hebben. Wat mij
betreft is het samen uit, samen thuis."

De slimste mens tikte in augustus meer dan eens de anderhalf miljoen kijkers
aan. Het programma bleek een oase van vermaak tussen de Olympische Spelen en
herhalingen. Op de vraag waarom de quiz zo'n succes is, heeft Freriks geen klip
en klaar antwoord. „Als ik zou weten hoe zoiets werkt zou ik rijker zijn dan
John de Mol, bij wijze van spreken", zegt de presentator met een lach.
„Kennelijk is het leuk, het slaat aan. Je kunt thuis meedoen tijdens de
uitzending en ontzettend veel mensen spelen ook via de app. Tussen het kennis
testen door zit een beetje gein met Maarten, die het commentaar op geheel eigen
wijze verzorgt. Het is een combinatie van factoren. En daarbij hebben we leuke
kandidaten van allerlei pluimage. Het zijn niet de meest voor de hand liggende
deelnemers." In de winterreeks, die in 2013 zijn debuut maakte, spelen dit keer
onder  anderen staatssecretaris Klaas Dijkhoff van Veiligheid en Justitie,
politica's  Madeleine van Toorenburg (CDA) en Lilian Marijnissen (SP),
cabaretier Emilio  Guzman, Arjan Erkel, presentator Derk Bolt, presentatrice
Martine van Os en  acteur Frank Lammers mee. Zonder de prominenten zou het
volgens Freriks „vermoedelijk minder goed  uitpakken". Hij verklaart: „Er wordt
van mensen nogal wat gevraagd. Het is niet  alleen meedoen met een spelletje. Er
wordt verwacht dat ze ook een beetje leuk  uit de hoek komen en wat ervaring
hebben. Niets ten nadele van gewone burgers:  misschien is het de moeite waard
om De slimste mens ook een keer met hen te  proberen. Dat is voorlopig niet aan
de orde. In Vlaanderen is het volgens mij  ook gedaan, maar daar zijn ze snel
mee gestopt."  De vorige reeks kwam er na de finale veel kritiek op winnaar
George van Houts.  Met een teruglopende klok zorgde hij ervoor dat hij minder
seconden overhield  dan zijn tegenstander Wytse van der Goot, waardoor hij de
volgende vraag als  eerste mocht beantwoorden. „Dat is nu juist het spel", vindt
Freriks. „Je kunt  winnen door heel tactisch te spelen. George heeft een risico
genomen door  dertig of veertig seconden vol te kletsen om onder de concurrentie
te zakken.  Het is hetzelfde als bij voetbal: als iemand een penalty mag nemen
kun je  denken dat het niet eerlijk is, maar dat maakt het spannend. In deze
serie is  ook een aantal gevallen waarbij mensen tactisch weten te spelen en,
ja, dat  werkt. Het is ook leuk als iemand het risico neemt en in zijn eigen val
trapt.  Ik zou er niet voor zijn de regels aan te passen. Het is zoals het is."
Samen met Maarten van Rossem gaat de inmiddels 72-jarige Freriks het negende
seizoen in; volgend jaar zomer vieren ze hun jubileum. „Waarom het zo goed
werkt tussen ons? Wij zijn generatiegenoten. Hij is een jaar ouder dan ik. We
praten als het ware een beetje in dezelfde taal, herkennen dingen onmiddellijk.
We weten allebei dat we in de uitzending zogenaamd rivalen zijn; vliegen
afvangen doen we op onze eigen manier. Sommige mensen denken dat wij elkaar
niet zien zitten, maar we zijn het over veel dingen eens." Terwijl ze tegenpolen
lijken: Freriks als sympathieke presentator, Van Rossem  als bromsnor... „Hij
dikt het een beetje aan. Maarten is een buitengewoon  aimabel persoon en heeft
heel duidelijke ideeën over hoe de wereld in elkaar  steekt. Hij weet geloof ik
ook wel dat hij in de uitzending zit om dingen weg  te relativeren. Hij is op
zijn leukst als hij zegt: 'dat moet allemaal worden  verboden'." Voor de
presentator, die aan zijn 'sidekick' werd gekoppeld door de producent,  zijn zij
echt een team en blijft dat ook zo. „Maarten roept voortdurend 'we  staan met
een been in het graf', alsof het bijna afgelopen is. Ik ben minder
pessimistisch, haha. Zolang de mensen en wij zelf het leuk blijven vinden:
never change a winning team. Ik klop het wel af, maar als de kijkcijfers in
elkaar donderen is het meteen afgelopen. Dan gaan Maarten en ik fluitend naar
huis hoor. Voor jonge mensen is het anders, het is hun brood. Wij zitten in de
buitengewoon comfortabele situatie dat we niet zo nodig hoeven."

Met Van Rossem op weg naar jubileum

LOAD-DATE: 11 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               8 of 160 DOCUMENTS



                                  De Telegraaf

                           10 december 2016 zaterdag
                                 Gehele Oplage

Worstelen met Wilders

SECTION: BINNENLAND; Blz. 002

LENGTH: 684 woorden


Politieke concurrentie met handen in het haar om ongrijpbare PVV-leider

Aan het Binnenhof groeit de zorg over de invloed die de rechtszaak tegen
Wilders heeft op de aanstaande verkiezingen. De toch voor velen al ongrijpbare
PVV-leider heeft met zijn veroordeling een machtig wapen in handen gekregen om
zich af te zetten tegen de gevestigde, politieke orde.

De rechtszaak heeft nu al geleid tot een enorme dosis publiciteit, iets waar
partijen richting een stembusgang erg om zitten te springen. In Den Haag wordt
de opmars van de Partij voor de Vrijheid dan ook mede verklaard door alle
aandacht die het proces heeft getrokken.  „De rechtszaak was succesvol voor de
peilingen en dat krijgt nu nog een  vervolg", zegt communicatieadviseur en
oud-CDA-politicus Jack de Vries. De  uitspraak en het hoger beroep dat nu volgt,
zijn volgens hem een 'goudmijn'  voor Wilders' campagne. Opiniepeiler Maurice de
Hond voorzag zondag al 34  zetels voor de PVV.  Het bevalt de politieke
concurrentie allerminst, al houden ze zich op de  vlakte. Premier en
VVD-lijsttrekker Rutte vindt dat er 'echt nog andere zaken  te bespreken zijn
dan deze rechtszaak'. Ook D66'er Pechtold wil zo min mogelijk  woorden vuilmaken
aan het proces: „Ik voel me geen partij in deze zaak." CDA'er  Buma: „Als een
politicus die veroordeeld wordt onmiddellijk zijn politieke  podium misbruikt om
de onafhankelijkheid van de rechters te ondermijnen, hoe  kun je dan van de
gewone Nederlanders wel vragen om vertrouwen in onze  rechtsstaat te hebben?"
Het is een permanente worsteling voor veel politici. Men wil graag Wilders'
woorden bestrijden, maar dan in het parlement. Zeker nu te zien is hoe stevig
Wilders in de rechtszaal gebruik weet te maken van de kansen die een
slachtofferrol hem biedt voor de aanstaande verkiezingen.  Sommige partijen
willen de vrijheid van meningsuiting verruimen voor alle  Nederlanders. Met het
aanpassen van de wet zou het mogelijk moeten worden voor  Wilders om dit soort
dingen te zeggen, zonder dat die politici het overigens  inhoudelijk met hem
eens zijn.  Maar omdat Wilders vlak na het vonnis direct in hoger beroep ging,
kwam de zaak  weer onder de rechter en moesten politici noodgedwongen van een
inhoudelijke  reactie afzien. Het is namelijk ongebruikelijk dat politici zich
mengen in  lopende rechtszaken. Het bleef daardoor hoofdzakelijk bij een uiting
van  ongemak over de gang van zaken. Achter de schermen is het voor Wilders'
collega's al niet veel makkelijker om  grip op hem te krijgen. De PVV-leider
belt en sms't geregeld met andere  fractievoorzitters, bijvoorbeeld als
oppositiepartijen een gezamenlijke  strategie tegen het kabinet voorbereiden. Op
zo'n moment gedraagt Wilders zich  als een normale collega. CDA'er Buma, D66'er
Pechtold, GroenLinkser Klaver;  iedereen lijkt hem dan even lief. Zelfs met
PvdA'er Khadija Arib, de  Marokkaans-Nederlandse voorzitter die hij beslist niet
aan het hoofd van de  Tweede Kamer wilde, worden gewoon grapjes gemaakt. Tijdens
een één-op-één- ontmoeting overleggen ze als professionals. En er worden gewoon
handen geschud. Maar als de schijnwerpers aanstaan en Wilders een electorale
kans ruikt, dan  gaat hij door roeien en ruiten om zijn punt te maken. Gisteren
tikten rechters  hem op de vingers. Nadat hij hen als 'PVV-haters' had weggezet,
verlegde hij  met het simpelste gemak zijn vizier richting 'premier Rutte en de
rest van de  multiculturele elite'. „De grootste leugenaar van Nederland", zei
hij over de  minister-president in een zelfgemaakt reactiefilmpje na de
uitspraak. „Het zal  jullie niet lukken mij monddood te maken en de PVV klein te
krijgen." Vragen  beantwoorden voor de camera's deed hij niet. „Hij is als
Jeckyll en Hyde", beschrijft een ervaringsdeskundige collega de  verstandhouding
met Wilders. Niemand krijgt vat op hem en intussen blijft hij  zijn kiezers
raken. Het is een talent waar Den Haag tot de verkiezingen mee zal  worstelen.
Niemand durft te voorspellen hoe ver Wilders ermee komt op de  verkiezingsdag
van 15 maart.

'Uitspraak goudmijn voor zijn campagne'

'Wilders is als Jeckyll  en Hyde'

LOAD-DATE: 9 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                               9 of 160 DOCUMENTS



                                  De Telegraaf

                           10 december 2016 zaterdag
                                 Gehele Oplage

Deal die niet mocht lukken

BYLINE: Yteke de Jong,

SECTION: FINANCIEEL; Blz. 038

LENGTH: 1410 woorden


Aandeelhouders niet blij na afwijzing bod BPost


door  Yteke de Jong,  Lise Wittemanen   Edwin van der Schoot

Amsterdam -  Woensdag boekte 'ons' PostNL een overwinning in haar strijd om
zelfstandig te blijven. Een deal die op een haar na rond leek, is nu verder weg
dan ooit.

Brussel, Muntplein nummer 1. In een betonnen kantoorkolos zit het hoofdkantoor
van postbedrijf Bpost. Aan de overzijde van het plein schouwburg De Munt, met
zijn klassieke gevel. In 1830 leidde een opera-uitvoering hier tot het oproer
dat uitmondde in de Belgische afscheiding. Anno 2016 strandt juist een van
hieruit ondernomen poging tot een Belgisch-Nederlandse fusie.  Op 9 november,
uren voor de voetbalwedstrijd Nederland - België, ontvangt  Bpost-topman Koen
Van Gerven de Nederlandse pers.

Hij wil de weerstand tegen  zijn poging om PostNL over te nemen wegnemen. Van
Gerven schrok van de harde  uithaal van de Nederlandse minister Henk Kamp die de
overname 'een stap terug'  noemde, verwijzend naar het feit dat Bpost nog voor
51% in handen van de  Belgische staat is en PostNL 100% geprivatiseerd.  Toen
Van Gerven en zijn Nederlandse evenknie Herna Verhagen twee jaar eerder  samen
gingen lunchen, kwam een samengaan voor het eerst ter sprake. Bpost was  volgens
Van Gerven net toe aan een volgende stap, nadat het in 2013 naar de  beurs was
gegaan. Twaalf maanden later komt er schot in de zaak. Verhagen en  Van Gerven
spreken elkaar vanaf voorjaar 2016 steeds vaker en hebben gelijke  strategische
ideeën. In Verhagen treft de 57-jarige Van Gerven de kroonprinses van het
Nederlandse  bedrijfsleven. Vanuit de lagere echelons van het voormalige TPG
Post is ze  opgeklommen, in 2012 wordt ze op 46 jarige leeftijd ceo. Van Gerven
is ook  onder de indruk. Dat zal later veranderen. In mei van dit jaar uit
Verhagen voor het eerst zorgen over de publieke  reactie. De gewone Nederlander
zou een overname door de Belgen wel eens als  ongewenst kunnen zien. Afgesproken
wordt dat Verhagen contact met het  Nederlandse ministerie van Economische Zaken
onderhoudt. Een Haags hotel voor  de persconferentie waarop de deal zal worden
aangekondigd, wordt alvast  geboekt.  Daags voordat de Belgen de laatste plooien
willen gladstrijken, gaat het mis.  Via een lek in de Belgische politiek op
vrijdag 26 mei weet de buitenwereld  ineens dat er gesproken wordt. De
beurskoers van PostNL springt omhoog. Een  zaterdag onderhandelen in een
Antwerps Hotel en nog eens een zondag op het  Brusselse kantoor van de advocaat
van Bpost, blijken onvoldoende om tot een  deal te komen voor maandag de beurzen
weer opengaan.  Later zal Verhagen verklaren dat er nog acht onopgeloste punten
waren, en dat  een deal helemaal niet bijna rond was. Een lezing die betwist
wordt door het  Belgische kamp, waar een al deels ingevuld merger protocol
circuleert.

Project Gemini

Op 23 september reist Dirk Tirez met een geheime missie naar Den Haag. Tirez is
sinds jaar en dag de secretaris van Bpost. In 2007 werkte hij al eens aan een
fusie van de Belgische en Nederlandse post. In zijn tas zitten documenten over
project Gemini, de codenaam die de Belgen aan hun project met PostNL gaven. Om
14:15 haalt Tirez de bezoekerspas langs het scanapparaat van het ministerie van
Economische Zaken. Hij wordt opgehaald door Petra de Groene, directeur bij het
directoraat-generaal Energie, Telecom en Mededinging. Twee uur later ziet de
beveiliging hem weer naar buiten gaan. Diezelfde maand bezoekt Tirez ook
toezichthouder ACM. Het is duidelijk dat Bpost de handdoek nog niet werpt.
PostNL weet niets van deze ontmoetingen. Sinds mei is er amper meer contact
tussen de Nederlanders en Belgen. Alleen John de Mols fondsbeheerder bezocht
Bpost. Hij gaf aan voor een deal te zijn, net als enkele andere aandeelhouders
van PostNL. Dat weet ook het dealteam van Bpost dat bestaat uit ervaren
dealmakers van de zakenbanken Lazard en Nomura en advocaten van De Brauw. Zij
blijven optimistisch. Vanuit het PostNL-kamp wordt in de daarop volgende maanden
een aantal signalen  gegeven aan de Belgen. Zakenbankiers van Bank of
America/Merrill Lynch en ABN  Amro en advocaten van Stibbe en Allen & Overy
adviseren PostNL. Eén van hen  doet dat vrij duidelijk: „Ik begrijp het niet, de
timing is zo slecht. Niet nu!  Nordea wilde met Den Haag praten over een fusie
met ABN Amro en kreeg de deur  in het gezicht. Er komen verkiezingen aan. In
heel de politiek merk je een  nationalistischer koers, zie Trump in de VS en de
Brexit."  De Belgen gaan toch door en huren een pr-bureau in om hen te helpen de
deal in  Nederland te verkopen. Daar gaat het echter gruwelijk mis. Het
pr-bureau stuurt  per abuis correspondentie over project Gemini naar een
journalist. „We wisten  vanaf het begin dat het moeilijk zou worden", verzucht
een adviseur van Bpost.  „Maar dit helpt natuurlijk niet." Op zondagavond 6
november lanceert Bpost - gedwongen door de pr-flater - een  verbeterd bod met
toezeggingen om zorgen bij de Nederlanders over Belgische  overheersing te
ontzenuwen. Zowel Kamp als premier Rutte hebben dan al contact  gezocht met hun
Belgische collega's De Croo en naar verluidt zelfs premier  Michel. Kamp geeft
aan dat hij geen politiek incident wil. In het team van  BPost worden de acties
van de twee VVD-ers opgevat als pogingen om het bod te  helpen verhinderen. De
grote frustratie van Van Gerven zal echter vooral worden dat de inhoud van  het
voorstel nooit besproken wordt met Verhagen. Ze reageert niet op sms'jes  van
Van Gerven met de wens om achter gesloten deuren over de inhoud te spreken.
Kamp is op 7 november op een handelsmissie in Nieuw Zeeland. Hij reageert
binnen een uur, als De Telegraaf hem om een reactie vraagt met de inmiddels
klassieke 'een stap terug' quote. Een groep aandeelhouders van PostNL wordt
ondertussen steeds bozer. Ze kunnen het moeilijk verteren dat zij als eigenaren
van het bedrijf het bestuur en de commissarissen niet zien vechten voor een
mooie overnameprijs en vrezen een samenspel tussen politiek Den Haag en de top
van PostNL om de deal te frustreren.  Nadat de Belgen op 17 november hun wens om
naar de onderhandelingstafel te gaan  nog maar eens vergeefs herhaald hebben,
besluiten ze om op 30 november een  alles of niets bod te doen. Er wordt een
ingewikkelde structuur bedacht, die  Nederland evenveel zeggenschap geeft als de
Belgische staat als aandeelhouder  van Bpost heeft in het fusiebedrijf. Het
wachten is op het antwoord van  Verhagen en Boersma. Op zondag 4 december stuurt
Van Gerven uiteindelijk ook  zelf nog een e-mail naar Kamp. Het is de eerste
keer dat hij rechtstreeks  contact zoekt met Kamp.  Hoewel de Belgen weten dat
het op 5 december geplande overleg in de Tweede  Kamer cruciaal is, schrikken ze
toch. Kamp meldt zijn bedenkingen te hebben bij  de UPD (de Universele Post
Dienstverlening), waar PostNL nu het exclusieve  recht op heeft, tegen recent
flink verhoogde postzegelprijzen. Kamp schermt  ermee dat na een overname die
UPD wellicht aanbesteed zou kunnen worden of  tegen mindere tarieven zou moeten.
In het Belgische dealteam reageren een bankier en een jurist ontgoocheld.
„PostNL zal voor de vorm met ons om tafel gaan, Herna zal de vis bij de staart
pakken, even laten spartelen en dan weggooien", voorspelt één van hen. Zover
komt het niet eens. 48 uur later gooien Verhagen en Boersma de deur al in het
slot. Officieel omdat ze het succes van de combinatie niet kunnen garanderen
naar hun stakeholders en met een verwijzing naar de politieke weerstand.
Verhagen zelf zal Van Gerven uiteindelijk pas op 7 december bellen, de dag dat
PostNL bekendmaakt definitief niet in gesprek te willen gaan. Van Gerven mist
die oproep, 's ochtends in alle vroegte. Hij staat onder de douche. Verhagen
krijgt zijn voicemail. De persconferentie van PostNL, gepland in een hotel op
Schiphol, is via  internet live te volgen. Van Gerven en zijn team doen dat. Ze
applaudisseren  bij de vraag of dit PostNL wel geschikt is om aan de beurs te
staan. Het  illustreert hun gevoel: Het is niet Bpost maar PostNL dat als een
staatsbedrijf  opereert.  Het is ook niet de laatste keer dat Verhagen op
Schiphol is in december. Haar  Angelsaksische aandeelhouders zijn woest, ze zal
ze allemaal tekst en uitleg  moeten geven.  Een Belgische betrokkene verzucht
samenvattend: „Jullie zijn oranje, maar wij  zijn gewoon niet zo rood. Wij
kennen dat patriottisme niet zo."

Hotel voor persconferentie was al geboekt

LOAD-DATE: 9 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              10 of 160 DOCUMENTS



                                  De Telegraaf

                           8 december 2016 donderdag
                                 Gehele Oplage

Woede over parkeerplan

SECTION: WATUZEGT; Blz. 016

LENGTH: 566 woorden


Stemmers wijzen goedkoper stallen schone auto af

Een lager parkeertarief voor schone auto's wordt door de meerderheid van de
stellingdeelnemers als onrechtvaardig afgewezen. 'Jan met de pet' kan geen
schone auto betalen en wordt gedupeerd door dit PvdA- en D66-plan, menen de
meesten.

Vele respondenten zijn zeer verontwaardigd en uiten hun diepe teleurstelling.
Zo schrijft een boze arbeider: „Dit is een heel slecht idee. Mensen uit de
arbeidersklasse kunnen zo'n auto niet kopen, dus het is alleen voor de rijkere
personen, of degenen die auto's leasen." En een ander valt bij: „Dit voorstel
past weer precies in de tweedeling van de samenleving." Het steekt menigeen dat
schone auto's, zoals hybride voertuigen, eerder met  overheidsgeld goedkoper
konden worden aangeschaft. Deze autobezitters of -  leasers zijn, kortom, al
eens bevoordeeld. „Deze wagens bestaan door subsidie  voor bedrijven en
vermogenden. Moet daar nog meer bij?, vraagt een deelnemer  zich af. Bovendien
wordt getwijfeld aan het schone gebruik. „De hybride auto's  rijden vrijwel
altijd op brandstof. En de stroom komt van energiecentrales.  Links hobbyisme",
concludeert deze schrijver korzelig.  Weer anderen snappen de insteek van het
parkeertariefplan niet. „Parkeren heeft  niets met vervuiling te maken", stelt
een verbaasde respondent. „Een schone  auto neemt ook een dure parkeerplaats in.
En is die auto wel zo schoon als je  het hele plaatje bekijkt? Elektriciteit
moet ook opgewekt worden. En wat  gebeurt we er met al die kapotte accu's?",
informeert een stemmer.  Het weren van 'vieze' auto's uit binnensteden wordt
door een minderheid zeer op  prijs gesteld. De milieuzone die de stad Utrecht
heeft ingesteld om oude,  'vieze' personenwagens (diesels van vóór 2001) wordt
door hen als voorbeeld  gesteld van hoe het moet. „Met name historische
binnensteden zijn niet gebouwd  voor autoverkeer. Veel meer stadsdelen in grote
steden zouden gewoon gesloten  mogen worden, dat maakt de leefbaarheid nog
beter", zegt een  milieusympathisant.  Enkelen menen dat de insteek van het plan
van PvdA en D66 sowieso verkeerd is.  „Beter zou het zijn wanneer het
parkeertarief voor vieze auto's verhoogd  wordt." Daarmee zou de prikkel tot de
aanschaf van een schone of elektrische  auto hoger zijn.  Maar de meerderheid
heeft weinig op met deze 'groentjes' en benadrukt dat de  autorijder al genoeg
'gepakt' wordt met diverse heffingen en belastingen voor  de auto. De auto is in
de ogen van velen nog steeds een melkkoe. De overheid,  die schone energie
subsidieert, krijgt ervan langs. „De overheid bouwt wel  kolencentrales, er gaan
miljarden euro's aan subsidies naar windmolens en dan  nu auto en burgers weer
extra belasten, waar al bpm, btw en wegenbelasting voor  betaald is", luidt een
aanklacht.  Bovendien wantrouwen velen alarmerende milieucijfers over de
uitstoot van CO2  en fijnstof. „Vervuilde lucht komt volgens het RVIM voor 75
procent uit het  buitenland", betoogt een deelnemer. Deze vervolgt: „De
verontreiniging door al  het autoverkeer is een zeer laag percentage en nagenoeg
verwaarloosbaar. Als de  gemeentes zelf moeten gaan bepalen wat vies is dan
komen er regels en  bepalingen die op aannames zijn gebaseerd in plaats van op
harde feiten." Ook het voorstel om verschillende parkeertarieven per type auto
te berekenen  vindt weinig bijval.   René van Zwieten

Milieucijfers betwijfeld

LOAD-DATE: 8 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              11 of 160 DOCUMENTS



                                  De Telegraaf

                            6 december 2016 dinsdag
                                 Gehele Oplage

'Eenmansfracties weren'

SECTION: WATUZEGT; Blz. 014

LENGTH: 557 woorden


Deelnemers massaal voor invoering van kiesdrempel

Er moet snel een officiële kiesdrempel worden ingevoerd in het Nederlandse
politieke stelsel, vindt de overgrote meerderheid van de deelnemers aan de
Stelling van de Dag. Van de ruim 14.500 respondenten is 90 procent voorstander
hiervan.

Door de oprichting van vele nieuwe partijtjes die meedoen aan de komende
Kamerverkiezingen raakt het politieke landschap steeds meer versplinterd.
Gisteren werd de nieuwste partij op rechts gelanceerd, die voortkwam uit
GeenPeil, de beweging van website GeenStijl. Deze zal worden aangevoerd door
publicist Jan Dijkgraaf. Eerder traden zijn voormalige GeenPeil-bondgenoten Jan
Roos (VNL) en Thierry Baudet (Forum voor de Democratie) al naar voren om
lijsttrekker van een partij te worden.  De meeste deelnemers zijn bang dat
toekomstige kabinetsformaties erg lang gaan  duren doordat geen van de partijen
grote zetelwinsten behalen. Om de  meerderheid in de Tweede Kamer te verkrijgen
zouden grote coalities moeten  worden gevormd, waarbij elke partij z'n invloed
wil uitoefenen op de  kabinetsplannen. 'Onwerkbaar', concluderen velen. Een
politieke blokkade  opwerpen tegen partijtjes 'gaat verdere versplintering tegen
voordat het land  onbestuurbaar wordt'. De meesten geven de voorkeur aan een
hoge kiesdrempel om dissidenten die zelf  een partij zijn begonnen, zoals
onlangs ex-PvdA'er Jacques Monasch, te weren.  „Een kiesdrempel van minimaal
vijf procent zorgt ervoor dat eenmansfracties  niet meer levensvatbaar zijn",
schrijft iemand. „Door instellen van een  kiesdrempel kan de democratie beter
zijn werk doen", verwacht weer een ander.  „Meteen doen!", klinkt het, want de
invoering hiervan levert „een daadkrachtige  coalitie op." Menigeen vindt ook
het aantal partijen dat aan de komende Kamerverkiezingen  gaat meedoen, veel te
veel. Er staan nu zo'n 20 partijen geregistreerd.  „Maximaal zeven politieke
partijen is voldoende", weet een respondent. Ook  wordt afkeurend gesproken over
sommige 'nieuwelingen' vanwege hun gebrek aan  kennis en kunde. „Ons land heeft
geen enkel belang bij uit nep-tv-programma's  voortgekomen roeptoeters. Politiek
behelst niet alleen in microfoon of voor de  lens je ongenoegen over het
kijkersvolk uit te storten. In onze democratie  wordt visie verwacht, daarnaast
is het zeker van belang dat er bestuurlijk  inzicht en ervaring aanwezig is."
Maar sommigen roepen op zo'n kiesdrempel niet te hoog in te stellen. „ De
gevestigde politieke partijen worden op deze manier in bescherming genomen.
Alternatieven voor deze partijen moeten wel een redelijke kans maken", uit
iemand een afgewogen advies. Slechts een kleine groep (9 procent) bestrijdt de
stelling. Zo schrijft een  tegenstander: „Het instellen van een kiesdrempel is
een middel dat vooral  gunstig is voor de zittende partijen om anderen
makkelijker buiten de deur te  houden." Het probleem van politieke versnippering
wordt door hen weggewuifd.  „Elke verkiezingen doet er een hele lading partijen
mee, de meesten redden het  niet." Bovendien beweren sommigen dat de gevestigde
orde de verschuivingen in  het politieke landschap aan zichzelf te danken heeft:
„De middenpartijen zijn  zelf schuldig aan eventuele versplintering, ze zijn al
vele jaren het contact  met de normale burger kwijt."  René van Zwieten

Politiek erg versnipperd

LOAD-DATE: 5 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              12 of 160 DOCUMENTS



                                  De Telegraaf

                             4 december 2016 zondag
                                 Gehele Oplage

Opmars protestpartijen

BYLINE: Willem Vermeend en Rick van der Ploeg

SECTION: FINANCIEEL; Blz. 014

LENGTH: 1095 woorden


De economen Willem Vermeend en Rik van der Ploeg stellen vast dat de gevestigde
politieke partijen in Den Haag geen goed antwoord hebben op de opmars van
zogenoemde protestpartijen. Zo lang ze niet met een adequaat pakket aan
beleidsmaatregelen komen dat tegemoet komt aan ontevreden en teleurgestelde
kiezers zal deze opmars niet stoppen. Daarmee zijn ze nu te laat. De enige
mogelijkheid om de schade nog te beperken is het mobiliseren van 'tevreden'
kiezers die dan wel naar de stembus moeten gaan.

Vooral na de keuze van de Britten voor een Brexit en de Amerikaanse kiezers
voor Donald Trump worstelen de gevestigde politieke partijen, ook in ons land,
met de vraag wat ze 'verkeerd' hebben gedaan. Uit de eerste Europese en
Amerikaanse onderzoeken op dit vlak komt een aantal punten naar voren die een
belangrijke rol hebben gespeeld. Ook bij de komende verkiezingen en referenda
in Europa zijn ze van belang. Voorop staat dat de gevestigde partijen niet
worden vertrouwd, ze beloven veel  en maken weinig waar, aldus ontevreden en
teleurgestelde kiezers. Daarnaast  hadden de politieke leiders van de gevestigde
orde, volgens deze studies, geen  goed verhaal en een visie op de toekomst die
kiezers aansprak. De Brexiteers en Trump kwamen met een boodschap die juist bij
deze kiezers  enthousiasme opriep. De kern was, wij luisteren naar jullie en
gaan er voor  zorgen dat jullie op de eerste plaats komen en het beter krijgen.
Om dit te  realiseren beloofden zowel Trump als de Brexiteers dat regels en
wetten die er  toe hebben geleid dat steeds meer kiezers het gevoel hebben
gekregen dat ze  geen baas meer zijn in eigen land, de prullenbak ingaan. De
reactie van gevestigde partijen was dat het land er goed voorstond en dat  deze
beloften vals waren en rampzalig zouden uitpakken voor de goed draaiende
economie. Bij ontevreden kiezers werkte deze reactie averechts. Ze beschouwden
de doemscenario's als ongeloofwaardig en afkomstig van de elite. Aan de andere
kant hechtten deze kiezers niet allemaal evenveel geloof aan de  gouden bergen
van Trump en de Brexiteers. Ze beschouwden hun keuze vooral als  een afstraffing
van het beleid van de gevestigde politiek die geen oog zou  hebben voor hun
ondergewaardeerde maatschappelijke en economische positie. De  uitslagen in het
Verenigd Koninkrijk en de Verenigde Staten laten zien dat  ontevreden kiezers
relatief meer naar de stembus zijn gegaan dan tevreden  kiezers en zo de
gevestigde orde hebben afgestraft. In het VK hebben veel  jongeren nu spijt dat
ze niet zijn gaan stemmen. In de VS geldt dit voor veel  Democratische kiezers.
Waren ze wel naar de stembus gegaan, dan had de  gevestigde orde waarschijnlijk
gewonnen.

Lering trekken

De gevestigde politieke partijen in ons land kunnen lering trekken uit
bovengenoemde onderzoeken. Ze moeten de opmars van populistische partijen niet
onderschatten en bedenken dat ontevreden kiezers meer geneigd zijn om naar het
stemhokje te gaan dan tevreden burgers. Afgelopen week gaf het tv-programma
'EenVandaag' een waardevol inzicht in de  situatie in Nederland. Het onderzocht
onder welke kiezersgroepen de mensen het  meest ontevreden zijn. PVV-stemmers
scoren hier het hoogst: 67% van de mensen  die nu PVV zouden stemmen, noemt
zichzelf een 'ontevreden burger'. Ook onder de  aanhang van VNL (61%), 50PLUS
(49%) en de SP (34%) zitten relatief veel  ontevreden en teleurgestelde burgers.
Van alle ondervraagden (27.000 mensen) beschouwt ruim een derde zichzelf als
een ontevreden burger. Deze burgers hebben weinig vertrouwen in de gevestigde
politiek en voelen zich niet gehoord. Maar liefst 96% heeft geen vertrouwen in
politici en ze vinden massaal dat politici niet weten wat er onder gewone
Nederlanders leeft. In het onderzoek geven ze ook aan het niet altijd volledig
eens te zijn met de PVV en andere protestpartijen, maar ze hopen de gevestigde
orde met hun 'proteststem' wakker te kunnen schudden.

In alle lagen

Ontevreden en teleurgestelde kiezers bevinden zich in alle lagen van de
bevolking, zo blijkt uit het onderzoek. In verhouding komen ze vaker voor onder
mensen met een lagere opleiding en een lager inkomen. Ze zitten het meest in de
leeftijdsgroep tussen de 35 en 55 jaar en zijn vaker arbeidsongeschikt of
werkloos. Ook zitten er meer mannen dan vrouwen in deze groep. Als deze groep op
15 maart 2017 massaal naar de stembus gaat en veel tevreden  burgers het laten
afweten, dan zullen traditionele partijen weinig zetelwinst  boeken en de VVD en
PvdA te maken krijgen met een ongekende hoog verlies aan  Kamerzetels. De winst
komt dan vooral terecht bij protestpartijen. Uit de  stemmingen in de Tweede
Kamer blijkt dat de afgelopen vier jaar een ruime  meerderheid, bestaande uit de
coalitie en delen van de oppositie, het beleid  van het kabinet Rutte 2 heeft
gesteund. De PVV die nu aan kop gaat in de meeste  peilingen viel vooral op door
tegen te stemmen en door moties van wantrouwen  tegen Rutte 2. De gevestigde
partijen in politiek Den Haag gaan er vanuit dat de  verkiezingsuitslag op 15
maart 2017 er anders uit zal zien en dat ze worden  beloond voor het feit dat
Nederland op dit moment een van de meest welvarende  landen in de EU is met een
sterke economie die een goed perspectief biedt voor  de toekomst. Gaan we af op
het VK, de VS en de trend in verschillende Europese  landen dan rijst de vraag
of deze aanname geen 'wishful thinking' is. Uit  Nederlands verkiezingsonderzoek
blijkt dat de meeste kiezers nog zweven, maar  dat de protestpartijen nu al een
vaste aanhang hebben die zeer gemotiveerd is  om naar de stembus te gaan. De
kans dat tijdens de verkiezingscampagnes deze  aanhang zich laat overhalen over
om op gevestigde partijen te stemmen, is klein.

Opgave

Gevestigde partijen die het beleid van Rutte 2 hebben gesteund, moeten het
vooral hebben van een eigen aansprekend verhaal waarmee ze kiezers uit de groep
'tevreden' burgers naar de stembus weten te krijgen. Deze groep vormt in ons
land nog steeds een ruime meerderheid, maar om de gevestigde orde overeind te
houden moeten ze wel gaan stemmen. Het ziet er naar uit dat deze opgave in de
verkiezingscampagnes van deze partijen een centrale rol zal spelen. Daarna
zullen ze snel met concrete maatregelen moeten komen om de oorzaken weg  te
nemen die ten grondslag liggen aan de opmars van protestpartijen. Het is een
illusie dat die zo maar zal stoppen. Proteststemmers hebben vaak last van
banenverlies door open grenzen, vrijhandel en automatisering en daar moet een
oplossing voor komen.

67% van PVV'ers is ontevreden

LOAD-DATE: 3 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              13 of 160 DOCUMENTS



                                  De Telegraaf

                            3 december 2016 zaterdag
                                 Gehele Oplage

Jan Modaal was de grote winnaar

BYLINE: Van een onzer verslaggevers

SECTION: BINNENLAND; Blz. 005

LENGTH: 232 woorden


Kabinet Rutte II heeft flink genivelleerd

Van een onzer verslaggevers

Amsterdam -  Het bijna uitgeregeerde kabinet Rutte-Asscher laat zijn sporen
duidelijk na op de loonstrook. In de afgelopen vier jaar werd er flink op los
genivelleerd, blijkt uit een overzicht van salarisverwerker Raet. Maar iedereen
ging er uiteindelijk op vooruit.

Nog even de decembermaand uitzitten en de loonstrook van het nieuwe jaar ligt
weer op de deurmat. Die pakt vooral goed uit voor de minima. Zij houden netto
ruim dertig euro extra over. Over de gehele kabinetsperiode gingen
minimumloners (EUR 1500) er bijna 15 procent op vooruit. Dat komt neer op EUR
182 netto per maand. Jan Modaal (EUR 2800) is de grote winnaar van dit kabinet.
Hoewel er het komend  jaar slechts een procentje extra in zit, zag hij zijn
netto inkomen in vier  jaar tijd met bijna 17 procent stijgen; maandelijks  EUR
308 netto. Maar  naarmate men meer verdient neemt de netto inkomensstijging
duidelijk af. Zo kan  anderhalf keer modaal rekenen op een plus van 13 procent.
En blijven inkomens  boven EUR 7000 bruto per maand steken op net geen 11
procent.  Om flink aan de netto inkomens te kunnen sleutelen gebruikte dit
kabinet de  arbeidskorting. „Vroeger kreeg iedereen die", zegt Joke van der
Velpen van  Raet. „Maar het kabinet Rutte II is begonnen de korting, maximaal
EUR 3103, af  te toppen naarmate het inkomen stijgt."

LOAD-DATE: 2 December 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              14 of 160 DOCUMENTS



                                  De Telegraaf

                           26 november 2016 zaterdag
                                 Gehele Oplage

Nieuwe koers

BYLINE: Fons van Westerloo

SECTION: LIFESTYLE; Blz. 068

LENGTH: 266 woorden


Mediacolumn


Wat fijn om weer eens iets positiefs over SBS te kunnen schrijven. Na jaren
aanmodderen, permanente koerswijzigingen, een opeenvolging van leidinggevenden,
ruzies tussen de aandeelhouders en een stroom van matig tot slecht scorende
programma's lees ik met groot genoegen over de nieuwe koers.

Toen John de Mol indertijd aandeelhouder van SBS werd, samen met de uitgever
Sanoma, stuurde ik hem een berichtje met het verzoek 'goed te zijn voor mijn
kindje'. Ik twijfel niet aan de goede intenties om van SBS een groot succes te
maken, maar we kunnen objectief constateren dat er sinds de hits van de eerste
15 jaar een vloek op de omroep leek te rusten. Natuurlijk was niet alles slecht
wat er in de jaren daarna werd bedacht.  Gelukkig bleven de uitstekend scorende
programma's van het eerste uur zoals  Hart van Nederland en Shownieuws pal
overeind, al heeft het Hart even geleden  toen de Champions League nog op SBS
werd uitgezonden. Ook dramaseries als  Dokter Tinus en Danni Lowinski deden het
prima.  Waar SBS vooral behoefte aan heeft, is een heldere en consistente koers
en een  programmadirecteur die op een kistje gaat staan om zijn bedrijf naar
buiten te  vertegenwoordigen. Remco van Leen is die man. Hij kondigde groots aan
dat SBS  weer volkser moet worden. De komst van de Toppers en de terugkeer van
De  Smaakpolitie zijn daar voorbeelden van.  ,,SBS moet nog meer een positieve
zender voor de gewone man en vrouw worden",  is Van Leens credo. Woorden die me
uit het hart zijn gegrepen. Ik wens hem heel  veel succes.

Fons van Westerloo

Eindelijk weer goed SBS-nieuws

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              15 of 160 DOCUMENTS



                                  De Telegraaf

                           26 november 2016 zaterdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 920 woorden


BRIEVEN

Gratis

Een lezer heeft genoten van het gratis toneelstuk rond de rechtszaak van Geert
Wilders (WUZ, 25/11). Mag ik hem er op wijzen dat het niet zo gratis is als hij
denkt? De belastingbetalers betalen voor het proces en voor alle gratis
publiciteit voor zijn partij die er via de publieke omroepen aan wordt gegeven.
Dus de enige die voordeel heeft is Geert Wilders. En wat heeft hij daar goed
gebruik van gemaakt.  L. Vigelius, Barendrecht

Souvenirjager

Wat nou souvenirjagen? In Amsterdam noemen we dat jatten.  Z. Meijer, Amsterdam

Geld

Bij elk probleem bij een (semi)overheidsorgaan lees ik continu „...er moet geld
bij" of „... er wordt meer geld uitgetrokken voor...". Geld lijkt het ultieme
toverwoord te zijn voor het oplossen van alle problemen. Nooit lees ik dat het
orgaan eens onderzoekt of bewerkstelligt dat er efficiënt en met gezond
verstand onderzocht wordt hoe zaken 'anders' en goedkoper kunnen. Vanuit eigen
ervaring weet ik dat niet elke verandering perse geld hoeft te kosten, maar bij
deze rupsje nooitgenoeg-overheid is het eenvoudig, ...als het geld op is, halen
we dit gewoon weer bij de burgers.  Dirk van der Oord,   Zwanenburg

Nikab

Ik begrijp iets niet. Ik heb ooit de zwarte ruitenfolie moeten verwijderen uit
mijn bolide, omdat dit volgens de regels te donker was. Je gezicht moet
namelijk goed zichtbaar zijn voor andere weggebruikers. Als ik ging tanken met
mijn brommertje en ik had mijn helm nog op, ging het personeel op tilt, omdat
ze dachten dat ik de tent kwam overvallen. Nu mag je in Nederland blijkbaar wel
met een nikab in de auto zitten en je tank volgooien. Kan iemand mij dit
uitleggen? Of mag ik nu ook met een bivakmuts op de Rabobank inlopen ?  Rob de
Jonge,   Westervoort

Fraude

Volwassenen maken misbruik van het kinderkaartje in het ov waardoor het GVB
veel geld misloopt. (Tel. 23/11) Als regelmatig gebruiker van tram en bus valt
mij nog iets anders op. Ik zie steeds meer mensen inchecken en dan even later
gelijk weer uitchecken, maar dan pas drie of vier haltes verder uitstappen. Als
de gemeente dan klaagt over het mislopen van inkomsten is er nog een schone
taak weggelegd door middel van betere en regelmatige controles.  Ron Dahmann,
Nieuw-Vennep

AOW-gat

Politici en legerleiding laten geen gelegenheid voorbij gaan om militairen te
roemen voor hun loyaliteit, maar tonen geen enkele loyaliteit naar ons
militairen.  Het is zeer triest te moeten lezen dat vele collega's hun
onderscheidingen uit pure frustratie teruggeven, omdat deze voor hun geen
enkele waarde meer hebben.  H.G. de Vries,   LTZA 2 OC b.d., Doesburg

Niet vergeten

Gewone burgers hebben geen medailles om terug te sturen, die worden niet
gedeeltelijk gecompenseerd. Die kunnen alleen stemmen volgend jaar, en daarbij
vooral niet vergeten wie verantwoordelijk was voor hun AOW-gat.  J.V. ten Haaf,
sr.   Soest

Zorgverzekering

De SP probeerde de PvdA te betrekken bij de herziening van ons zorgstelsel. De
PvdA heeft dit afgekapt. Onbegrijpelijk. Dat onze zorg op deze manier niet kan
doorgaan is voor iedereen wel duidelijk. Torenhoge premies, ziekenhuizen die in
november al door hun budget zijn en nu weer het gebrek aan doorstroming van
patiënten, die niet naar verzorgingshuizen kunnen omdat deze zijn gesloten. Het
lijkt me duidelijk, dat dit zo niet langer kan. Vandaag zullen voorstanders van
een nieuw zorgstelsel naar Den Haag komen. Er worden veel mensen verwacht.
Hopelijk  zal het bij onze regering doordringen dat hun kiezers zeer verontrust
zijn over ons uit de hand gelopen zorgstelsel.  Joke van Leeuwen,   Amersfoort

Luchtje

De heer Wilders stelde een vraag aan zijn gehoor. Wilt u meer of minder
Marokkanen? Als de zaal 'meer, meer' had geroepen of 'boe, boe' was de heer
Wilders dan ook aangepakt door Justitie? Zijn vervolging hing af van de reactie
van het publiek. Het was een rechtszaak met een luchtje. Barbertje moest hangen.
A. L. Dobber,   Lelystad

Ondertiteling

Zeventien miljoen voor de regio omroepen. Als die lui nu ook maar gaan
ondertitelen. Of wonen er geen doven c.q slechthorenden in de regio? Landelijk
'slechts' 2 á 3 miljoen.  P.J.J. Smetsers, Naarden

Blaadjes

Grappig dat gehuil van NS en ProRail over blaadjes op het spoor. Vreemd is wel
dat er 20 jaar geleden ook bomen waren, ja echt, en dit probleem toen helemaal
niet speelde. Ook van seinstoringen en bovenleidingen hoorde je toen weinig. Je
zou bijna vermoeden...  A.H.J. van Gool, Eindhoven

Ongezellig

Ik kom net terug van het winkelen. Saai, oersaai. Ik mis de vrolijke Zwarte
Pietjes die je toelachten vanuit iedere etalage, zichtbaar in alle winkels op
de verpakkingen. Alles weg, weg gezelligheid. Moet dit nu racisme voorkomen en
de integratie bevorderen? Nu, ik ben bang dat dit weleens averechts zou kunnen
werken.  C. Schappert, Morra

Beveiliging

Helaas moet het aspirant Kamerlid Sylvana al beveiligd worden. Zoals zij zegt
heeft dat een flinke inbreuk op haar privéleven. Dat geeft haar een kijkje in
het leven van Kamerlid Wilders, die al ruim 10 jaar beveiligd moet worden.   H.
Nehmelman

Brokkenmakers

Tesla-en Audi-rijders veroorzaken de meeste schade. Als 21 jaar schadevrij
rijdende chauffeur ben ik daar de dupe van, want de verzekeringspremie wordt
door die schades verhoogd met zo'n 15% voor iedereen. De goeden moeten weer
onder de kwaden lijden. Verhoog de premies bij die chauffeurs die veel schade
maken, maar laat de schadevrij rijdende chauffeurs niet de dupe worden van die
brokkenmakers.  C. Wanrooy, Haarlem

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              16 of 160 DOCUMENTS



                                  De Telegraaf

                           26 november 2016 zaterdag
                                 Gehele Oplage

GEACHTE LEZER

BYLINE: Margo Stols

SECTION: WATUZEGT; Blz. 014

LENGTH: 161 woorden


De peperdure afscheidstournee van oud-ambtenaar Joris Demmink is sommigen van u
in het verkeerde keelgat geschoten. Hieruit blijkt maar weer dat 'het gevecht
om te overleven' van de gewone man totaal aan de Haagse elite voorbij gaat,
meent M. van Oploo. „Van integriteit en fatsoen heeft Demmink nog nooit
gehoord. Deze man is het schoolvoorbeeld van de arrogantie van de macht". Fred
Slobbe uit Zwaag sluit zich hierbij aan: „Misschien dat men in politiek Den
Haag eindelijk eens begrijpt waarom de gewone man/vrouw de zelfbenoemde elite
spuugzat begint te worden". En Frits W. van Dijk uit Cranendonck sneert: „Een
decadent afscheid op onze kosten? Ze waren kennelijk blij dat ze van hem af
waren." Het oog van Peter Houwen viel op het artikel over het AOW-gat bij 'onze
landverdedigers' in dezelfde krant en zegt: „Zo wordt ons land bestuurd: met
het ene gat vul je het andere. De verkiezingen komen er aan... Nederland let op
uw zaak!"  Margo Stols

LOAD-DATE: 25 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              17 of 160 DOCUMENTS



                                  De Telegraaf

                            25 november 2016 vrijdag
                                 Gehele Oplage

'NPO moet op de schop'

SECTION: WATUZEGT; Blz. 014

LENGTH: 552 woorden


Meeste stemmers voor staatsomroep naar BBC-model

De publieke omroep mag geen commerciële diensten opzetten die andere
mediabedrijven in de wielen rijden. Ruim twee derde van de stellingdeelnemers
meent dat de staatsomroep zich beter kan richten op nieuws, informatie en
cultuur.

Velen zouden graag een afgeslankte staatsomroep zien met één of twee zenders.
Zo schrijft een voorstander van de hervorming van de NPO-zenders: „Publieke
omroep terug naar één zender met nieuws, actualiteiten en sport. De rest moet
worden overgelaten aan commerciële - en abonnee tv-zenders." En een ander valt
bij: „Een of twee publieke zenders volgens BBC-model met culturele en
kwalitatief hoogwaardige informatieve programma's is voor een klein land als
Nederland meer dan voldoende." Ook wordt er door veel respondenten ingehaakt op
de actuele discussie over de  programmering van nieuws- en debatprogramma's op
de publieke zenders. NPO-baas  Shula Rijxman vroeg zich onlangs al af of 'de
stem van de gewone man en vrouw'  genoeg voor het voetlicht komt op de
staatsomroep. Nee, zegt 68 procent van de  deelnemers. Menigeen herkent zich
niet in programma's als Pauw en De Wereld  Draait Door, waar volgens de klagers
vaak dezelfde, 'linkse' deskundigen aan  het woord worden gelaten. „Er moet op
worden toegezien dat er een breed scala  aan gasten te zien zal zijn in die
programma's; niet alleen de linkse kliek."  Maar een kwart van de respondenten
is tegen een structuurwijziging van de  publieke omroep. Vooral veel ouderen
houden vast aan de traditionele inrichting  van de zenders en het publieke
bestel. „Voor sommige kijkers is de traditionele  televisie prettig en het geeft
ze een fijn gevoel dat ze bepaalde programma's  op vaste dagen en tijden kunnen
kijken. Maar dat publiek wordt steeds kleiner."   „Netflix-achtige platforms
mikken meer op de jonge generatie; ouderen kijken  toch nog steeds graag op het
moment zelf." Jongeren kijken tegenwoordig veel  gerichter naar programma's op
diverse platforms en hechten veel minder waarde  aan omroepen en zenderinhoud.
Zo bekent een jongere kijker steeds selectiever  te kijken naar het tv-aanbod.
„Mensen van mijn generatie en jonger willen  steeds vaker zelf beslissen wat ze
kijken. Overigens kijk ik niet meer naar  alle tv-programma's." Overigens denkt
bijna de helft dat de publieke omroep nu een achterhoedegevecht  levert om de
macht in Hilversum. Met commercieel getinte programma's als Heel  Holland Bakt
probeert de staatsomroep tegenwicht te bieden aan de concurrenten.  Maar
hervorming van de publieke omroep is haast onontkoombaar in de strijd om  de
jongere kijker, denkt menigeen. Om twintigers en dertigers te bereiken zou  de
NPO meer moeten inzetten op kwalitatief hoogwaardige programma's, die
interessant genoeg zijn voor deze doelgroep en die op diverse platforms te zien
zijn. Maar dan zou de NPO moeten stoppen met het uitzenden van reclame bij het
terugkijken van programma's via Uitzending Gemist. Dat wekt irritatie.  Het
programma aanbod is nu heel gevarieerd, vinden velen en met al die app's,
Netflix-achtige streamingdiensten, betaalzenders en de reguliere tv-zenders
kunnen we uren doorbrengen achter diverse schermen. Een kleine meerderheid
(57%) vindt dat geen gunstige ontwikkeling.   René van Zwieten

Ergernis om reclame

LOAD-DATE: 24 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              18 of 160 DOCUMENTS



                                  De Telegraaf

                           24 november 2016 donderdag
                                 Gehele Oplage

Gedreven door woede

SECTION: CULTUUR; Blz. 010

LENGTH: 773 woorden


Gouden Palm-winnaar Ken Loach blijft vechten voor de gewone man met 'I, Daniel
Blake'

Twee jaar geleden kondigde Ken Loach op het filmfestival van Cannes zijn
pensioen aan. De Britse filmmaker - inmiddels 80 - keerde er dit jaar toch
terug, ogenschijnlijk gedrevener dan ooit. Zijn nieuwe film I, Daniel Blake,
een vlammend protest tegen sociaal onrecht, getuigt daarvan. „Ik was zo boos
dat ik niet stil kon blijven zitten."

De man die met pensioen leek, sleepte dit jaar met I, Daniel Blake zijn tweede
Gouden Palm in de wacht. Zijn eerdere aankondiging om met het regisseren van
films te stoppen, betitelt Ken Loach inmiddels als 'dommigheid'. „Ik had in
2014 net Jimmy's Hall gemaakt. Een historische film die zich volledig in
Ierland afspeelde, waardoor ik zowat anderhalf jaar van huis was geweest. Dat
was me zwaar gevallen, wat leidde tot de conclusie dat ik zoiets maar beter
niet meer kon doen. Alleen begon 't na een paar weken duimendraaien alweer bij
me te kriebelen." Naar een onderwerp hoefde hij niet lang te zoeken, vertelt de
regisseur: „Ik  heb altijd sympathie gevoeld voor mensen die buiten de boot
vallen. Voor wie  overleven een gevecht is. Dat zijn er tegenwoordig steeds
meer, zeker nu de  overheid opzettelijk een bureaucratisch doolhof heeft
gecreëerd om het  verkrijgen van een uitkering te bemoeilijken. Alleen moet je
voor een film zo'n  algemene indruk zien te vertalen in een concreet verhaal."
„Eén van de ideeën waar ik al langer mee rondliep, was om terug te keren naar
Nuneaton, het stadje in de British Midlands waar ik geboren ben. Dat leek dan
ook een logische eerste stap. Ik ben er samen met mijn vaste scenarist Paul
Laverty heen gegaan om er rond te kijken en met mensen te praten. In de rij
voor de sociale dienst, bij arbeidsbureaus en vooral ook in voedselbanken, waar
ik al de nodige contacten had." „De misstanden waar we op stuitten waren vaak
nog schokkender dan we al hadden  verwacht en maakten ons woedend. Neem
bijvoorbeeld die man die tijdens een  beoordelingsgesprek van de sociale dienst
kortademig werd en een hartaanval  kreeg. Kort daarna werd hij op zijn uitkering
gekort omdat hij het gesprek niet  had voltooid." Loach denkt dat achter zulke
uitwassen een bewust beleid schuilt: „Vroeger  sloeg de rijke landeigenaar vanaf
zijn paard om zich heen met een zweep, om zo  het boerenvolk eronder te houden.
Nu heb je uitkeringsinstanties met  callcenters om mensen te vernederen.
Bijvoorbeeld door ze eindeloos in de wacht  te zetten, terwijl hun laatste
telefoontegoed wegtikt." „Het ergste is misschien nog wel dat dit soort verhalen
niet eens  uitzonderingen zijn", stelt de Britse filmveteraan. „Het gaat om vele
honderdduizenden die diep in de problemen zitten, maar voor wie hulp vrijwel
onbereikbaar is gemaakt. In de afgelopen paar jaar hebben twee tot drie miljoen
mensen met een uitkering een strafkorting opgelegd gekregen. Bij het grote
publiek heerst het beeld dat zij dat dan wel verdiend zullen hebben en dat
zeker een derde van de steuntrekkers fraudeert. Terwijl uit onderzoek blijkt
dat dit percentage in werkelijkheid minder dan een procent is." „In het huidige
politieke klimaat krijgt de grote groep die de dupe is en  vermalen wordt in de
bureaucratische mallemolen geen enkele aandacht. Ook niet  van de media, die
zich vooral inschikkelijk tonen en het overheidsbeleid  vergoelijken. Onder
andere door uitkeringstrekkers steevast tot zondebok te  maken in hun
berichtgeving. Zoals dat ook met immigranten gebeurt." „De personages die wij in
de film opvoeren zijn fictief. Wel is wat zij  meemaken gebaseerd op de verhalen
die we hebben gehoord. Paul en ik vonden het  belangrijk om van onze
hoofdpersonen slimme mensen te maken met een boel  potentie. Daniel is een
sociaal vaardige vakman met een schat aan ervaring,  Katie een gescheiden moeder
vol ambitie, die aan de open universiteit studeert.  Geen voor de hand liggende
slachtoffers van het systeem dus. Maar ook zij komen  volkomen klem te zitten."
Ken Loach hoopt de discussie aan te zwengelen, al koestert hij niet de illusie
dat één film veel zal veranderen. „De bittere realiteit zo pakkend en
waarheidsgetrouw mogelijk in beeld brengen, dat is het enige wat ik kan doen",
verzucht hij. Toch is I, Daniel Blake - ondanks z'n inktzwarte boodschap - soms
ook verrassend warm en humoristisch. „Ik put hoop uit allerlei kleine daden van
menselijkheid, die onze onderlinge solidariteit onderstrepen. En humor is er
gelukkig overal en altijd, zelfs als er eigenlijk niks te lachen valt. Ook dat
is een overlevingsmechanisme."

'Honderdduizenden zitten diep in de problemen'

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              19 of 160 DOCUMENTS



                                  De Telegraaf

                           24 november 2016 donderdag
                                 Gehele Oplage

Pakkend sociaal pamflet

BYLINE: Marco Weijers

SECTION: CULTUUR; Blz. 011

LENGTH: 216 woorden


'I, Daniel Blake'

WAT: film, dramaREGIE: Ken LoachMET: Dave Johns, Hayley Squires, Sharon Percy

Daniel Blake heeft zijn hele leven keihard gewerkt als timmerman. Door een
hartaanval belandt hij eerst in de ziektewet. En daarna in een bureaucratische
hel waaruit geen ontsnappen mogelijk lijkt. Kafka leeft! En hij woont in
Groot-Brittannië. De afbraak van de sociale  zekerheid, de 'professionalisering'
van de uitkeringsinstanties en de  schrijnende gevolgen ervan voor Jan met de
Pet, zijn zelden zo treffend in  beeld gebracht als in I, Daniel Blake, in
Cannes bekroond met een Gouden Palm.  Filmmaker Ken Loach, die nooit een geheim
heeft gemaakt van zijn socialistische  sympathieën, laat overtuigend zien hoe
ook capabele en welwillende mensen als  Daniel Blake tussen de wal en het schip
raken. En toont daarnaast ook hun  sociale betrokkenheid. Toch blijft Loach in
I, Daniel Blake te lang op dezelfde trommel slaan, in zijn  verbetenheid om ons
de barricaden op te jagen. Dat doet enigszins afbreuk aan  het realistische en
volkomen geloofwaardige spel van Dave Johns als Daniel en  Hayley Squires als
alleenstaande moeder Katie. Deze personages ontroeren met  hun belangeloze steun
voor elkaar. In een gevecht met instanties die de  menselijke maat volkomen uit
het oog verloren zijn. M.W.

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              20 of 160 DOCUMENTS



                                  De Telegraaf

                           24 november 2016 donderdag
                                 Gehele Oplage

Beveiliging niet van toepassing

SECTION: WATUZEGT; Blz. 014

LENGTH: 118 woorden


Brief van de dag

Bedreigingen tegen een persoon zijn natuurlijk nooit leuk. Maar dat
kandidaat-Kamerlid Sylvana Simons bescherming krijgt aangeboden is mijns
inziens helemaal niet aan de orde.

Net als velen in ons land die wel eens worden bedreigd kan zij aangifte doen.
De opstelling van Sylvana over zaken die spelen in ons land maakt haar niet
overal populair. En dan zijn er altijd wel wat gekken te vinden die dan met
vreemde ideeën komen. Maar persoonlijke beveiliging op kosten van de
belastingbetaler lijkt mij niet  van toepassing voor een kandidaat politica. Zij
is nu niets meer dan een gewone  burger die ook geen persoonlijke bescherming
zal krijgen bij bedreigingen.  R.E. Advokaat,   Utrecht

LOAD-DATE: 23 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              21 of 160 DOCUMENTS



                                  De Telegraaf

                            22 november 2016 dinsdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1112 woorden


BRIEVEN

Spekman

Ik stem niet meer op de PvdA. De reden is ook dat de heer Spekman er altijd
slordig bij loopt, of hij geen cent te makken heeft. Hij heeft nota bene een
inkomen van tienduizenden euro's per jaar. De gewone werknemer haalt dat bij
lange na niet. En dan maar pleiten voor de gewone man.  H. v. Daalen

Ontslagen

Er komt een grote ontslagronde bij de ABN Amro en het werk gaat naar India. De
arbeid is er goedkoper. Was dit niet een staatsbank of in ieder geval een bank
die overeind is gehouden met ons belastinggeld?   B. Braak, Almelo

Verplaatsen

In de column van Annemarie van Gaal (Tel. 21/11) stelt zij dat men zich moet
kunnen verplaatsen in de positie van de ander, doelende op het accepteren van
de roetpiet. Ik besef echter dat de minderheid zich juist in deze niet kan
verplaatsen in wat de overgrote meerderheid wil, namelijk een echte Zwarte
Piet. Bovendien, waar totaal aan voorbijgegaan wordt, is dat Zwarte Piet
behalve mysterieus ook onherkenbaar moet zijn, zodat de kinderen 'tante Nel en
ome Piet' niet kunnen herkennen.  Th. Gresnich

Boeren

Natuurlijk is het triest als je je hele leven hard hebt gewerkt en er is geen
opvolger.  Misschien een idee voor jongeren om eens goed na te denken over het
boerenbedrijf. Aan de andere kant geeft het ook een oplossing voor het koeien-
en mestoverschot.   P.J.J. Smetsers, Naarden

Pensioenen

De CPB zegt dat het geen zin heeft om de herstelperiode van de pensioenen te
verlengen. Rekenen met de historisch gemiddelde rente mag van de De
Nederlandsche Bank niet en lagere reserves mogen van staatssecretaris Klijnsma
niet. Er zal hoe dan ook gekort moeten worden. Dat is het uitgangspunt en daar
wordt naartoe gewerkt.   Tom de Boer, Leeuwarden

Foto

Grote hilariteit omdat onze premier Mark Rutte zich samen met 'Maiwand
Al-Afghani' had laten fotograferen. De 'lol' zat hem vooral in het feit dat
deze moslimextremist kort geleden nog werd veroordeeld voor opruiing, aanzetten
tot haat, discriminatie en opzettelijke belediging van homo's. En Mark Rutte
wist dat niet. Hoe kon hij eigenlijk zo in de buurt komen van onze premier, hij
had toch ook heel andere plannen kunnen hebben?   J.H. Dekker,     Leusden

Zorgpremies

Zorgpremies gaan met 7 tot 15 procent stijgen. Laat de zorgverzekeringen eerst
eens Europees afstemmen wat de kosten voor bijvoorbeeld medicijnen in diverse
landen zijn.  Zo moest mijn echtgenote ter bestrijding van een blaasontsteking
het medicijn Monuril hebben. In ons land betaal je 12 euro voor het medicijn,
plus de kosten voor uitleg bij de apotheek. In Spanje kan je rechtstreeks naar
de apotheek. Geen uitleg, geen bijbetaling en slechts 3 euro en 8 cent kost
exact hetzelfde medicijn, afkomstig van dezelfde producent. Hoezo
premieverhoging?  Piet Hendriks

Zwarte Piet

Wat ik tot nu toe mis in de Zwarte Piet-discussie, is dat zijn figuur heel
positief is en vrolijkheid brengt in tegenstelling tot Sinterklaas met zijn
strenge opgeheven vinger. Is het niet zo dat wij in deze tijd juist aan Zwarte
Piet onze vanzelfsprekende tolerantie ten aanzien van en interesse voor andere
culturen te danken hebben?  Jacqueline de Monchy

Rutte

Allemaal op tv tot vervelens toe herhaald de commercial van Rutte gezien,
waarin hij met de stroopkwast bijna smeekt te mogen aanblijven? Voor het geval
de kiezers daar intrappen kunnen ze na de verkiezingen weer heel wat keren
'sorry' verwachten.  Wim Rijkeboer,    Enschede

Politiek

Telegraaf-columniste Annemarie van Gaal zou energie moeten stoppen in de Haagse
politiek. De manier waarop zij een aantal problemen benoemt en ook met de
oplossing komt, zal heel veel mensen enorm aanspreken.   R. de Jong,     Den
Haag

Bedreiging

Geert Wilders hoorde van de rechter dat hij 5000 euro boete moet betalen voor
zijn 'Minder, minder' uitspraak. Dat Wilders al 12 jaar bedreigd wordt en zich
alleen maar in de openbaarheid kan begeven met bewakers om zich heen, vindt men
blijkbaar gewoon. Mij is niet bekend dat er ooit één van de belagers van deze
politicus voor bedreiging richting Wilders voor de rechter heeft gestaan.  A.
van der Leest,     Volendam

Karakter

Wielrenner Mathieu van der Poel fietst na afgelasting van de
wereldbekerwedstrijd in Koksijde wegens storm maar liefst 207 km door regen en
stormwind van Koksijde naar Kapellen in België. Dat is pas karakter en verdient
eventjes aandacht in plaats van de boekpromotie van praatjesmaker Thomas Dekker.
A. van Schilt

Schop

Het zal mij en vele landgenoten benieuwen wanneer de ministers de schop weer te
hand nemen om de pensioengaten weer dicht te gooien. Ik vermoed dat ze dit in
hun verkiezingsbeloften weer gaan vertellen, maar dat dit na de verkiezingen
weer vergeten of er weer om heen draaien, zoals alle politici altijd weer doen.
Mensen, let dus goed op wie je stemt, maar dat we weer belazerd worden staat
wel weer vast.  J. Keuben, Zevenaar

Referendum

Ondanks het feit dat de overheid de zorgverzekeraars tot uitbreiding van het
basispakket dwong, beweren dezelfde politici dat de premie slechts licht zou
stijgen en men voor een paar tientjes een zorgverzekering heeft. Nu zaken als
borstvergroting voor vrouwen of transgenders in het basispakket worden
opgenomen, rijst de vraag of een oplossing voor het indammen van de jaarlijks
stijgende kosten in de toekomst niet een item voor een volksraadpleging is.
Ron Lee, Amsterdam

Basisinkomen

Het is wel leuk om te pleiten voor een basisinkomen voor iedereen (WUZ 21/11).
Is er wel over nagedacht van waaruit dat dan betaald kan worden?  Johan van de
Put

VVD

Een VVD-congres dat onder aanvoering van onze huidige minister-president in een
tenenkrommende cabaretvoorstelling ontaardde. Een VVD-congres dat inhoudelijk
van een niveau was dat de aanwezige oude garde van schaamte het hazenpad had
doen moeten kiezen. Wellicht kunnen zij er wel voor zorgen dat 'hun' Mark na de
verkiezingen nog ergens een passend baantje vindt, ook voor de verliezende oud
PvdA partner.  L. van Dobben,      Wassenaar

Knoops

Mr. Geert Jan Knoops verdient de dank van alle Nederlanders voor de wijze
waarop hij de verdediging van Geert Wilders voert en daarmee de zienswijze van
het openbaar ministerie aan de kaak stelt.  Chris Schwencke

Rekenrente

Een tijdelijke verlenging van de 'hersteltermijn' voor pensioenfondsen levert
slechts beperkte voordelen op (DFT.nl, 22/11). Er is maar één oplossing en dat
is de rekenrente aanpassen die de DNB hanteert.   John Kalle

GroenLinks

Bram van Ojik van GroenLinks staat op een verkiesbare plaats en komt
waarschijnlijk terug in de Kamer na de verkiezingen. Zou hij een
wachtgeldregeling willen veiligstellen?   Theo Joren, Haarlem

LOAD-DATE: 21 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              22 of 160 DOCUMENTS



                                  De Telegraaf

                            21 november 2016 maandag
                                 Gehele Oplage

Kopstoot

BYLINE: Marcel Peereboom Voller

SECTION: BINNENLAND; Blz. 005

LENGTH: 491 woorden


Kringen


Gisteren kwam ik de Gewone Man tegen in de kroeg. Hij begroette mij zoals
Gewone Mannen dat doen. „Hé pik!" Ik glimlachte aarzelend, geïndoctrineerd door
het nieuws dat je moet oppassen voor de Gewone Man tegenwoordig.

De Gewone Man  schijnt namelijk buitengewoon boos te zijn. „Hé, Telegraafie,
toch? Ik ken jou.  Kopstoot!"  Ik schrok. Twee keer. Eerst omdat ik dacht dat
hij zijn voorhoofd op dat van  mij wilde planten, een beproefde
straatvechterstechniek waarmee in de loop van  de geschiedenis al menig
meningsverschil is beslecht. Van Palingoproeren tot  havenstakingen,
voetbalwedstrijden en verkeersruzies. Bozemannenconflicten  waarbij woorden
overbodig zijn. Maar toen ik een 'kopstootje' van hem kreeg -  een biertje met
een jenever ernaast - schrok ik opnieuw. Van mezelf.  Daar had ik de Gewone Man
verdorie meteen hiërarchisch geprofileerd en  ingedeeld in de kaste van
gefrustreerde pauper die met het voorhoofd klaarstaat  om zijn onbehagen op mij
te botvieren.  Wat een onzin toch!  Ik schrok van mijn reactie op de Gewone Man.
Ik zal toch niet... tot de elite  behoren? Godbewaarme. Dat zou me mijn baan
kunnen kosten! Onze krant geeft al  sinds jaar en dag een stem aan de Gewone
Man. En dan herken ik hem niet meer  terwijl hij me een borrel aanbiedt! Ben ik
dan zo afgedreven? Is de angst van  de elite over de 'onderbuik van de
samenleving' plotseling ook mijn angst  geworden? Bang voor de Boze Burger, dat
eigenlijk ook maar een nieuw stempel is  dat door de elite op de Gewone Man werd
geplakt?  Kom op zeg. Ook ik ben een product van een gewone Jan met de Pet en
een gewone  Moeder de Vrouw. Zet mij in een taxi met de spreekwoordelijke
Amsterdamse  taxichauffeur en ik ben zijn gelijke. Dat gaat vanzelf; mijn
tongval gaat  direct terug naar mijn pre-logopedische kinderjaren en vindt daar
moeiteloos de  dikke l en de driedubbele a, waarmee ik het luidkeels en
hartgrondig met hem  eens ben wanneer hij foetert op het falende gemeentebeleid
en fietsende  hipsters die niet kunnen fietsen.  Muggenzifters kunnen zeggen dat
je nooit een Gewone Man in een taxi ziet,  althans niet als passagier, en dat de
Gewone Man nooit logopedie heeft gehad.  Maar dat is een bijzonder elitair
standpunt.  „Ze zoeken je", zei ik tegen de Gewone Man. „Politici in Den Haag.
De publieke  omroep. Kwaliteitskranten, talkshows... Ze willen je vinden, want
ze begrijpen je  niet. En ze zijn bang dat je gekke dingen gaat doen als we
volgend jaar naar de  stembus gaan." „Dat klopt", zei de Gewone Man. „Nadat ik
Pechtold bij Jeroen Pauw zag praten  met ons Gewone Mensen, wist ik het. Ik ga
voor het redelijke alternatief. D66  dus." Stomverbaasd keek ik hem aan. Tot hij
in lachen uitbarstte. „Geintje,  pik! Je hebt te veel naar dat gebillenknijp bij
de publieke omroep gekeken." Ik  lachte beschaamd met hem mee. We leven in
verwarrende tijden, dacht ik. En trakteerde hem op een kopstoot.

Ik zal toch niet... tot de elite behoren?

LOAD-DATE: 20 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              23 of 160 DOCUMENTS



                                  De Telegraaf

                            20 november 2016 zondag
                                 Gehele Oplage

Zelfs de achterban roept boe

BYLINE: Van onze parlementaire redactie

SECTION: BINNENLAND; Blz. 004

LENGTH: 541 woorden


Jonge PvdA'ers ongelukkig met felle uithalen van Asscher naar Samsom

Van onze parlementaire redactie

Tilburg -  Diederik Samsom heeft een cadeautje meegenomen voor Lodewijk
Asscher. Bij het tweede PvdA-lijsttrekkersdebat heeft de presentator beide
kandidaten gevraagd een boek voor de ander te kopen. Samsom brengt het
kinderboek Jij bent mijn vriend mee voor Asscher.

Het boek staat symbool voor de manier waarop Samsom in de strijd zit. Hij wil
de PvdA-leden vooral laten merken dat hij de afgelopen vier jaar nauw
samenwerkte met Asscher. Dat het slecht gaat met de partij, kan net zo goed op
het conto van zijn vicepremier worden geschreven als het zijne. Vindt hij. Ook
tijdens het tweede debat, dit keer voor de jongerenclub Jonge Socialisten,
struikelt de PvdA-leider over complimentjes voor Asscher. „Daar hebben Lodewijk
en ik samen voor gestreden", benadrukt Samsom bijvoorbeeld. Of: „Hier steun ik
Lodewijk in als minister van Integratie." Het geflirt wordt niet beantwoord.
Integendeel. Lodewijk Asscher gooit er  opnieuw de beuk in. De doorgaans
goedlachse, kalme vicepremier maakt tijdens de  lijsttrekkersstrijd een verbeten
indruk. In een discussie over arbeidsmigranten  en Europa verwijt hij Samsom dat
die zich niets aantrekt van de zorgen van  gewone burgers over Europa. „Het kan
je niet genoeg schelen!" snauwt hij hem  toe. Dat valt niet goed. In de zaal
klinkt boegeroep vanwege de linkse directe die  de vicepremier uitdeelt. En dan
ontmoet de ongemakkelijkheid van de PvdA-strijd  Asschers onervarenheid met het
eenvoudige handwerk in PvdA-zaaltjes. In plaats  van de presentator de orde te
laten bewaken, pakt hij de zaal aan. Die mag geen  boe roepen. „Het gaat om de
toekomst van het land verdorie! Mogen we dan niet  even met elkaar van mening
verschillen?!" Bingo, horen medestanders Samsom denken. De partij heeft al
moeite met de  lijsttrekkersstrijd, laat staan dat de keiharde aanvallen van
Asscher richting  Samsom goed aanvoelen. Dat zijn concurrent ook nog tegen het
publiek uit zijn  slof schiet, is een onverwachte meevaller. „We zouden jullie
liever samen naast elkaar zien staan", suggereert een jonge  student. Daar lijkt
het te laat voor te zijn. Samsom verklaart dat politiek 'een keihard vak' is en
dat hij bij een eventueel  verlies 'van het podium stapt'. Dan is het aan zijn
concurrent om te kijken hoe  hij de verkiezingen wint.  Op een telefoontje van
Asscher lijkt hij niet te hoeven rekenen. Samen  optrekken staat volgens de
vicepremier gelijk aan de huidige 'status quo'. Maar  de PvdA staat er echt
slecht voor in de peilingen, betoogt hij. „We moeten dat  onder ogen zien. Er is
echt een verandering nodig." Dan hint Asscher er plots op dat Samsom de strijd
wel eens zou kunnen winnen.  Maar dan zal die wel door de lijsttrekkersstrijd
veranderd zijn, vermoedt  Asscher. „Door deze verkiezing krijgt de partij een
sterke leider." En het boek dat Asscher voor Samsom had meegenomen? The plot
against America.  Over wat er zou zijn gebeurd als Franklin Delano Roosevelt
rond de Tweede  Wereldoorlog de verkiezingen had verloren en de VS Hitler-achtig
beleid zou  accepteren. Over symbolen gesproken. De twee geven elkaar na afloop
gelukkig nog wel een hand.

Politiek, een keihard vak

LOAD-DATE: 19 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              24 of 160 DOCUMENTS



                                  De Telegraaf

                            18 november 2016 vrijdag
                                 Gehele Oplage

'SBS6 moet weer volkser'

BYLINE: Marcel Frost

SECTION: RADIOTV; Blz. 018

LENGTH: 702 woorden


Toppers maken overstap, Smaakpolitie keert terug

door  Marcel Frost

Met onder meer de Toppers (concerten en een docusoap), de terugkeer van De
smaakpolitie met Rob Geus en een programma waarin Dennis van der Geest de
wereld rondreist met tachtigjarigen, hoopt de nieuwe programmadirecteur Remco
van Leen van SBS6 weer een echte volkszender te maken.

„Er is sprake van wat achterstallig onderhoud en daarom ligt nu de focus op ons
vlaggenschip", stelt Van Leen (voorheen mediadirecteur bij Avrotros) anderhalve
maand na zijn aantreden. „SBS6 moet nog meer een positieve zender worden voor
de gewone man en vrouw. Steeds meer Nederlanders hebben niets met politiek en
dan bedoel ik niet alleen de boze PVV-stemmers. Mensen die geen zin hebben om
's avonds op de bank opgevoed te worden." „RTL denkt partij te moeten zijn in de
pietendiscussie. Dat ze een keuze maken  in hun programma's, daar heb ik respect
voor. Maar een voortrekkersrol nemen is  iets anders. Ik vind dat het onze taak
niet is. SBS bepaalt niet wat Nederland  moet vinden. Het is de betutteling waar
heel veel mensen geen zin in hebben.  Daar moeten wij ver vandaan blijven." Toch
is 'volks' geen garantie op succes: het SBS6-programma Oh oh besitas, met
zwaarlijvige Hagenezen, maakte de verwachtingen niet waar. „Er zijn al genoeg
programma's over afvallen geweest en het had grappig moeten zijn, maar dat was
het niet. Wat we nu op dinsdag doen, is ook niet goed: op NPO 1 Opsporing
Verzocht, op RTL 4 Verslaafd! en wij zenden Wegmisbruikers uit. Allemaal
programma's die zich op dezelfde kijkers richten en als nummer drie verlies je
dan. Misschien dat een spelletje of panelquiz daar beter werkt." Dat Opsporing
verzocht door zijn partner Anniko van Santen wordt gepresenteerd,  hoeft wat hem
betreft eigenlijk niet in de krant. „Dat ik er iets anders  tegenover wil zetten
dat hopelijk beter scoort, geeft volgens mij aan dat het  geen enkele rol speelt
bij mijn beslissingen hier." Maar dat de Toppers opeens overstappen van Avrotros
naar SBS6 lijkt wel  verdacht... „Ik heb misschien de schijn tegen, maar de
onderhandelingen waren al  gaande voor mijn komst", bezweert hij. „Ik wil van
SBS6 geen tweede Avrotros  maken, al kan ik mijn afkomst natuurlijk niet
verloochenen. Bovendien bedienen  SBS6 en zeker de voormalige Tros van oudsher
voor een deel hetzelfde publiek." Dus straks geen Frans Bauer, Jan Smit en een
heel stel andere Volendammers op  6? Lachend: „Ze komen niet állemaal." Dan,
serieus: „Ik heb in mijn hoofd een  soort van niet-aanvalsverdrag. Toen André
Rieu van mijn overstap hoorde, vroeg  hij of hij wellicht mee moest gaan. Ik heb
hem aangeraden om bij de publieke  omroep te blijven." Dennis van der Geest, die
al bij allerlei omroepen te zien was, komt wel naar  SBS6, op exclusieve basis
zelfs. Naast het reisprogramma met ouderen  presenteert hij (samen met Kim-Lian
van der Meij) Ninja Warrior, een show rond  een heftig obstakelparcours. „Echt
zwaar: wereldwijd is het slechts zeven  mensen gelukt om het hele traject af te
leggen." Rik van de Westelaken, aangetrokken voor onder meer Peking Express op
Net5,  wordt op SBS6 het gezicht van de nieuwe quiz 5 Golden Rings. „Omdat het
een  echte kennisquiz is, vind ik het wel bij Rik passen", verklaart Van Leen.
Ook  Mr. Frank Visser krijgt er een programma bij. Hij bezoekt mensen thuis om
hen  te adviseren bij juridische conflicten in Mr. Frank Visser rijdt visite.
Daarnaast staat een nieuwe, grote dramaserie in de steigers, waarover Van Leen
weinig kwijt wil. „Voor een breed publiek, zoals Dokter Tinus dat ook is, maar
in welke setting de reeks zich afspeelt houden we nog even geheim." Op Net5
kijkt Van Leen uit naar De spa, een late night soap met onder anderen  Annette
Barlo, Vajen van den Bosch, Juvat Westendorp en Eva Marie de Waal.  „Spannend,
een nieuw genre op dat tijdstip." Van Leen verwacht dat deze zender  de lichte
groei die is ingezet vast weet te houden. „Het wordt gestaag meer,  let maar
op." Veronica leverde wel iets in, maar daar maakt Van Leen zich niet  druk
over. „Het is nog steeds een sterk merk, dé filmzender van Nederland en
financieel gezond. Bepaald geen zorgenkindje."

'Kijkers willen geen betutteling'

LOAD-DATE: 17 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              25 of 160 DOCUMENTS



                                  De Telegraaf

                            18 november 2016 vrijdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1138 woorden


BRIEVEN

Filechaos

En weer stond het vast! Volgens deskundigen moeten wij er maar aan wennen.
Moeten wij ook wennen aan belachelijke beslissingen zoals nu bij de
Velsertunnel? Negen maanden dicht en dat bij een van de drukste wegen (A9) van
Nederland. Het verkeer moet nu allemaal door de Wijkertunnel, die deze druk
absoluut niet aan kan.   Erik Dijkstra, Middenmeer

Asogedrag

Niet het 'te weinig' asfalt is de schuld van een verkeersinfarct maar het
asogedrag van sommige mede-weggebruikers. De jongens met hun snelle Duitse
auto's denken dat op het laatste moment de afslag nemen, makkelijk vanaf de
linker rijhelft kan. Zelf komen ze er goed doorheen maar de andere
weggebruikers moeten vol op de rem staan, met files en aanrijdingen tot gevolg.
Henk Stoffels

Verkeersinfarct

Als ik de foto's zie van de enorme stromen auto's rondom Amsterdam (Tel.
17/11), vraag ik me af waarom ik nu niks hoor van die partijen die
luchtvervuiling zo hoog in het vaandel hebben staan. Deze auto's die vaak
urenlang in de file staan, veroorzaken mijns inziens een enorme concentratie
fijnstof in de lucht. Er moeten eindelijk eens passende maatregelen komen om
dat verkeer in te perken. Het leggen van meer asfalt heeft totaal geen zin,
willen we ons eigen graf niet graven.   Louis Hofman, Amsterdam

Scholen

Scholen in Mosul weer geopend. Waar zijn de meisjes op de foto? Of mogen zij
niet naar school?  Inge Baan, Zwijndrecht

Buma

Sybrand Buma gaat meer inzetten op normen en waarden. Die vindt hij terug in
vertrouwde CDA- thema's: familie, traditie, gemeenschapszin. Opvallend dat hij
religie er niet bij heeft staan. Goede uitgangspunten, Buma. Religie hoort niet
thuis in de politiek.   Eric Kippersluis, Akersloot

ABN Amro

De plannen zijn om nog deze maand de rekeningen op te heffen van ca. 15.000
Nederlanders die buiten Nederland wonen; bovendien stuurt men 1500 man
personeel de straat op. Word je zo een betere staatsbank? Kán het juridisch wel
dat men eenzijdig van 15.000 klanten, die waarschijnlijk maandelijks hun
pensioen/AOW uit Nederland krijgen en nooit problemen veroorzaken, de rekening
opheft? En, mede omdat het een staatsbank is, waarom ageert geen enkele
politicus? Waarschijnlijk ook omdat toch bijna niemand van de betrokkenen ooit
op hem/haar zal stemmen?  W. Eleid

Kamerzetel

Eindelijk eens een partij, 50Plus, die het goede voorbeeld geeft. De kandidaten
van deze partij verklaren per contract dat zij hun zetel aan de partij terug
zullen geven, mocht het ooit tot een breuk komen. Wettelijk is dit nog niet
waterdicht, maar het is een stap in de goede richting en ik hoop dat andere
partijen deze morele verplichting zullen volgen.  Ton Voors, Hilversum

DENK

Wat doet zo'n afsplitspartij eigenlijk in de Kamer? Ons mooie Nederland
afkraken. Ik heb nog geen positief woord gehoord. Een flutpartijprogramma en
een ordinaire scheldpartij, waarbij de opmerking van de premier 'doe zelf es
normaal man' nog om te lachen was, hoewel het geen schoonheidsprijs verdiende.
Het is te hopen dat er voldoende verstandige kiezers zijn, die nooit op zo'n
partij gaan stemmen.   Klaas Visser, Voorburg

Kamerdebat

Wat een gênante vertoning, twee bekvechtende Kamerleden. Is dit de nieuwe
benadering: Wie ben jij? Opmerkelijk en kwalijk vind ik de rol van de
voorzitter die hier meteen een eind aan had moeten maken. Nee dus, wel zie ik
verbouwereerde en schaapachtige gezichten die met de situatie geen raad weten.
Ga zo door en wij krijgen een poolse landdag.  H. Otten, Maastricht

Binnen

Zalm kan makkelijk een grote hoeveelheid medewerkers 'buiten zetten', hij is
zelf al lang 'binnen'.  J. Prins, Sliedrecht

Inleveren

De crisis is voorbij en ze zijn er als de kippen bij om de gewone man weer te
knippen en te scheren! Na de zorgverzekering gaat nu ook de autoverzekering
flink omhoog. Wees niet bang, er volgt nog veel meer. We gaan er, omdat het
zogenaamd beter gaat, niet op vooruit maar we leveren weer in. Te triest voor
woorden! Dank u heer Rutte en Samsom.   Joop Verbeek, Alkmaar

Top

Onze zorg is top (Tel. 17/11). Ja top, maar onbetaalbaar.  Cas Heijenk-Caspers,
Sleeuwijk

Uitspraken

Timmermans laat met zijn Gülen-uitspraken zien dat, ook al spreek je je talen,
dit je nog geen goed Europarlementariër maakt!  R. den Hartog, Utrecht

Javazee

Ook Britten zijn oorlogsschepen kwijt (Tel.nl, 17/11). Een schande en een
respectloze overtreding van internationale afspraken! Van je vrienden moet je
het maar hebben. Rutte zou er goed aan doen om dit bovenaan zijn lijstje te
zetten bij zijn bezoek aan Indonesië om zijn afschuw hier over te benadrukken,
want het is onwaarschijnlijk dat deze regering hier niets vanaf weet! En voor
de nabestaanden die in het wrak hun laatste rustplaats vonden een rechtszaak
aan te spannen voor een schadevergoeding wegens grafschending!   K.A. Gaemers,
Roosendaal

Verdienen

In het artikel over een datalek bij diverse pornonetwerken las ik: 'Criminelen
willen in de eerste plaats geld verdienen'.  Ik vind dat we af moeten van dat
woord 'verdienen' in de context van criminaliteit. 'Verdienen' doe je als je
iets goeds gedaan hebt, als je je nuttig hebt ingespannen voor de maatschappij
en niet als je je op illegale wijze en ten koste van je medemens verrijkt  hebt.
Wellicht is het correcter om bij criminele activiteiten het woord  'roven' te
gebruiken.  Harry Kruisselbrink, Etten

Proces Wilders

Wat een farce! Het OM eist 5000 euro boete van Wilders. Enig idee wat dit
showproces heeft gekost?  Fam. Ruivenkamp

Crowdfunding

De officier van justitie wil Geert Wilders een onvoorwaardelijke geldboete van
5000 euro opleggen voor zijn, volgens het OM discriminerende, 'minder
Marokkanen'-uitspraak. Hieruit mag je de conclusie trekken dat je in Nederland
voor 5000 euro mag discrimineren. Dan kunnen we dus voor dat bedrag onze Zwarte
Piet terughalen in ons straatbeeld. Want we hebben 'roetveegpieten' gekregen
omdat sommige groeperingen vonden dat Zwarte Piet discriminerend zou zijn.
Laten we een crowdfunding actie starten. Als elke Nederlander een cent doneert
dan kunnen we voor een aantal jaar de straf van 5000 euro afkopen en hebben wij
Zwarte Piet terug.   H. de Fluiter, Voorthuizen

Defensiebudget

De heer Öztürk van DENK wil minder uitgeven voor defensie. Is hij nu al
vergeten dat Nederland in 2013, 2014 en 2015 met twee Patriots zijn vaderland
Turkije beschermde tegen mogelijke raketaanvallen vanuit Syrië? Dat daar ook
meer dan 200 Nederlandse militairen voor nodig waren? Dit soort militaire
missies in NAVO-verband eist wel dat het defensiebudget op orde blijft.  Wilma
Beskers, Borculo

Haatimams

Als Wilders uiteindelijk veroordeeld wordt dan is dat jurisprudentie. Dan staat
de weg open om aangifte te doen tegen haatzaaiende predikers. En zal het OM ook
hen moeten vervolgen.  Wim Wolters, Amsterdam

LOAD-DATE: 17 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              26 of 160 DOCUMENTS



                                  De Telegraaf

                            18 november 2016 vrijdag
                                 Gehele Oplage

Beroofd van broodwinning

SECTION: WATUZEGT; Blz. 017

LENGTH: 111 woorden


De belastingadviseurs zien zich van hun broodwinning beroofd als het Europese
plan voor de invoering van één Europese winstbelasting echt doorgaat. Ze zijn
dan niet meer in staat om flink te verdienen door ervoor te zorgen dat
multinationals zo min mogelijk belasting betalen, met als gevolg dat het
misgelopen geld bij de gewone mens gehaald moet worden om de kosten voor de
infrastructuur e.d. te kunnen betalen. Ik heb totaal geen medelijden met die
mensen, die over de rug van de gewone man meegeholpen hebben om anderen te
verrijken en nu van hun broodwinning beroofd worden. Hadden ze maar een
eerbaarder beroep moeten kiezen.  Ger Lemmens,   Valkenburg

LOAD-DATE: 17 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              27 of 160 DOCUMENTS



                                  De Telegraaf

                           16 november 2016 woensdag
                                   Amsterdam

Tegen

SECTION: REGIO; Blz. 013

LENGTH: 464 woorden


tegenpool


'Stem tegen, stem SP'. De perfecte politieke leus die we, helaas, al een paar
jaar niet meer mogen gebruiken. Want de partij is inmiddels veranderd in een
salonfähige partij die zelfs door Hans Wiegel wordt aangeprezen als een
potentiële coalitiepartner. Deze stad wordt nu bijna drie jaar door de SP
bestuurd, samen met D66 en de  VVD.

Veel is al geschreven over de makkelijke politiek die de partij soms  bedrijft.
Tijdens protestbijeenkomsten op straat roepen de aanwezige  SP-(raads)leden dat
het anders moet. Maar in het stadhuis blijkt het de met
bestuursverantwoordelijkheid belaste SP'ers ineens moeilijk af te gaan om die
beloften om te zetten in daden. Maar ook de eigen standpunten van de Amsterdamse
SP worden steeds meer pluche  en steeds minder plebs. Zo rezen dit najaar
diverse wenkbrauwen toen de SP in  Centrum verklaarde fel tegenstander te zijn
van de kermis op de Dam. Weg ermee,  dit cultuurhistorische erfgoed. Betaalbaar
vermaak voor de gewone man, maar  niet meer op de Dam, vindt de SP. De PvdA
moest er nota bene aan te pas komen  om de kermis voor de binnenstad te
behouden. Het kan verkeren! En dan heb ik het nog niet eens over de huurwoningen
op de Zuidas. De SP wil  daar per se 30 procent sociale huur, terwijl van
hetzelfde geld het  drievoudoudige aan sociale huurwoningen in Noord gebouwd kan
worden. En het kan nog gekker. Want wie de soap rondom het ADM-terrein volgt,
ziet een  hemeltergende rol voor de SP. Het braakliggende landje in het
Westelijk  Havengebied wordt al bijna 20 jaar bezet door krakers. Nu is er dan
eindelijk  een partij opgestaan die het mooie stukje havengebied wil verbouwen
tot een  scheepsreparatiewerf, en daarvoor de benodigde vergunningen aanvraagt.
Een werf  waar een ondernemer het risico neemt om ouderwetse handwerkbanen te
creëren.  Die zakenman in kwestie zou toch de SP aan zijn zijde moeten vinden,
helemaal  als je bedenkt dat het SP-wethouder Vliegenthart is die de
portefeuille armoede  en werk onder zijn hoede heeft. Maar de SP laat de
ontwikkelaars van het terrein in de koude staan en kiest de  kant van de
krakers. Het noemde de benodigde kap van 2500 bomen op het terrein  zelfs
,,ongelofelijk'' en vindt dat de bomen er moeten blijven staan om  ,,fijnstof af
te vangen'', zolang de ondernemer in kwestie niet precies uitlegt  hoe zijn
bedrijf eruit gaat zien.  Zo krijgt de kreet 'stem tegen, stem SP' een hele rare
bijsmaak. Tegen de  gewone man, tegen het mkb, tegen de dingen waar de stad
behoefte aan heeft. Het  volksbelang waar de partij voor zegt te staan lijkt een
dun laagje vernis,  elitaire linksheid lijkt de echte drijfveer. Het is te hopen
dat Wiegel dit ook  in 't snotje heeft, als hij weer besluit coalitieadvies te
geven. r.koops@telegraaf.nl

Standpunten SP bevreemend

LOAD-DATE: 15 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              28 of 160 DOCUMENTS



                                  De Telegraaf

                            15 november 2016 dinsdag
                                 Gehele Oplage

Politiek staat te ver van burger af

SECTION: WATUZEGT; Blz. 016

LENGTH: 140 woorden


Brief van de dag

D66-lijsttrekker Pechtold zei in het tv-programma Pauw dat wij een goed
gezondheidssysteem hebben, dat maar een paar tientjes per maand kost. Onder
welke steen leeft hij?

Gemiddeld genomen betaalt men hier per persoon 125 euro premie per maand en dan
ook nog een eigen risico van 385 euro. Het aantal zorgmijders neemt drastisch
toe, omdat men het niet meer kan betalen. En als je de verplichte premie niet
kunt betalen, word je ondergebracht bij zorginstituut Nederland, waar de premie
die je toch al niet kon betalen, hoger is dan bij de reguliere
zorgverzekeraars. Je moet de opgelopen achterstand terugbetalen, met een
maandelijkse boete daar bovenop.  Heeft Den Haag niet door dat mensen zo nog
verder in de problemen komen?  Pechtold laat zien dat Den Haag veel te ver
afstaat van de gewone burger.   Rian Koster

LOAD-DATE: 14 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              29 of 160 DOCUMENTS



                                  De Telegraaf

                           12 november 2016 zaterdag
                                 Gehele Oplage

Onze cultuur onder vuur

SECTION: REPORTAGE; Blz. 026

LENGTH: 1355 woorden


Groepen die zich gekwetst voelen vinden in Nederland steeds meer gehoor

Eerst sneuvelt Zwarte Piet, de volgende stap is dat Sinterklaas misschien
helemaal op de helling gaat. Veel Nederlanders hebben het gevoel dat hun
cultuur onder vuur ligt. Volgens minister Asscher moeten we toegeven aan
gekwetste minderheden. Maar gummen we zo niet onze nationale identiteit uit?
„De tegenstanders zullen niet rusten tot onze hele cultuur kapot is."

Een groepje omstanders kijkt in de haven van Hoorn toe hoe een man met
hogedrukstraal de rode letters onder de Scheepsjongens van Bontekoe probeert
weg te spuiten. Dezelfde activisten die het monument hebben ondergekalkt,
kliederden ook het woord 'genocide' op het standbeeld van VOC-koopman J.P.
Coen. De groep noemt zichzelf 'De Grauwe Eeuw' en eist dat Nederland 'het echte
verhaal' over 'de koloniale misdaden' gaat vertellen. Meer acties zullen volgen.
„De Nederlandse cultuur is geen rustig bezit meer", zegt rechtsfilosoof Paul
Cliteur in zijn nieuwe boek Bardot, Fallaci, Houellebecq en Wilders: juridische
vervolging van religiekritiek en vreemdelingenvrees. „Er wordt voortdurend druk
uitgeoefend om de Nederlandse geschiedenis te herschrijven." Hij wijst op de
bekladding van de VOC-beelden. „Dat is toch een beetje wat ook IS in het
Midden-Oosten beoogt, met het vernielen van kerken en kunstwerken: sporen uit
het verleden uitwissen."  Het is een nieuwe opleving van politieke correctheid.
Ook de Gouden Koets,  icoon van Prinsjesdag, krijgt het stempel 'fout'
opgedrukt. Het rijtuig zou  volgens Kamerlid Harry van Bommel (SP) herinneren
'aan een gruwelijke periode  in de Nederlandse geschiedenis'. Op zijpanelen
prijken afbeeldingen van  halfnaakte zwarte mannen en vrouwen, verwijzingen naar
het slavernijverleden.  De afbeeldingen moeten zo snel mogelijk van de koets,
vindt Van Bommel. Van alles en nog wat ligt opeens gevoelig, maar nergens
verliest de Nederlandse  traditie zo snel terrein als rond 5 december. Amsterdam
en Utrecht weren zwarte  pieten bij de intocht, andere gemeenten laten alleen
nog roetveegpieten  meelopen. RTL kiest ook voor een piet met zwarte strepen.
Winkelbedrijven lijken in het kielzog ook te kiezen voor voorzichtigheid. Nog
voordat de goedheiligman in het land is, puilt het grootste warenhuis van
Nederland, de Bijenkorf op de Dam, al uit met Kerst. „Waar zijn de
sinterklaasspullen gebleven?", vragen klanten zich af op sociale media. „Vroeger
spatte Sinterklaas er hier vanaf", zegt huisvrouw Joyce. Ze sjouwt met  twee
grote boodschappentassen door de Leidse Haarlemmerstraat. „Je moet  tegenwoordig
naar de sfeer zoeken. Ik vond het vroeger gezelliger."

Neutraal

In de winkelstraat ligt de sint er inderdaad niet duimendik bovenop. Bij de
winkels die al sinterklaasversiering hebben, is abstractie troef. Bart Smit
staat vol pakjes en een enkele sinterklaas, maar Zwarte Piet schittert door
afwezigheid. Bij de Hema kiezen de inrichters voor gestileerde kerstbomen, hier
en daar een neutraal wit paard of een schoen met een winterpeen. Het personeel
verwijst voor toelichting naar het hoofdkantoor.  „We mogen er helemaal niets
over zeggen", snauwt ook een medewerkster van  Blokker. Die keten spreekt over
'Decemberfeesten' en verwijst in de nieuwe  folder  amper naar het heerlijk
avondje, met alleen nog contouren van  Sinterklaas en Zwarte Piet. 'Een nieuwe
huisstijl', licht een woordvoerder toe.  „Wij willen vooral insluiten en geen
mensen uitsluiten." Supermarkt Jumbo heeft  Sint en Piet inmiddels verbannen van
de huismerkverpakking. Terwijl een Jumbo  in Utrecht tijdens het Suikerfeest wel
gratis baklava uitdeelt, merken  Twitteraars boos op. Bij Intertoys in de Leidse
winkelstraat is nog wel een klein schap vol  ouderwets zwartepietenmateriaal te
vinden. Waarschijnlijk 'het restant van de  oude voorraad', oppert verkoopster
Amy Schrijvers met een blik op verpakkingen  met zwarte schmink en een
kroeshaarpruik. Bij het personeel meldde zich kort  geleden een opgeluchte klant
die de winkel hartgrondig complimenteerde dat  zwarte piet in Playmobil nog
gewoon zwart was.  Schrijvers, net van het vwo, heeft net wat langer over het
pietenvraagstuk  nagedacht dan de gemiddelde winkelmedewerker. Thuis
discussieert ze er ook wel  eens over, maar niet te vaak, 'want dan is het de
hele familie tegen mij'.  „Mijn opa en oma zitten op de Facebookpagina
'Nederland mijn vaderland'. Ze  vinden dat je van onze cultuur moet afblijven,
trekken zich Zwarte Piet echt  aan en kunnen wat minder goed relativeren. Ze
ervaren cultuur heel erg als hun  eigen identiteit en voelen het als een aanval
op henzelf. Dat snap ik wel, ik  zou het ook erg vinden als koningsdag opeens
wordt afgeschaft. Maar  roetveegpieten lijken mij een prima compromis." Boze
reacties zoals die van Amy's grootouders zijn symptomen van een diepe
onzekerheid in de samenleving, ziet rechtsfilosoof Paul Cliteur. Die wordt
veroorzaakt door de komst van grote groepen migranten die niet dezelfde waarden
delen als Nederlanders. „Migratie geeft altijd onzekerheid. Niet voor de
bestuurlijke elite, die kan in een mondiale cultuur overleven. Maar voor de
gewone man en vrouw is dat lastig. Zij worden geconfronteerd met andere talen,
zeden en gewoonten." Door de multiculturele samenleving, waarin 'respect' de
boventoon voert, is  Nederland gevoeliger geworden voor groepen die zich
gekwetst voelen, signaleert  filosoof Sebastien Valkenberg. „Voelt iemand zich
gekwetst, dan moet de oorzaak  meteen worden verboden. Je ziet dat ook bij
minister Asscher, die Zwarte Piet  wil veranderen omdat hij met een moeder heeft
gesproken wier zoontje gepest  wordt."

Toegeven in dit soort discussies is gevaarlijk, stelt voormalig LPF-Kamerlid
Mat Herben. Autochtone Nederlanders kunnen daardoor vervreemd raken van de
samenleving, stelt hij vast. „Mensen zien dat Zwarte Piet moet verdwijnen, maar
dat er wel minaretten worden gebouwd waaruit gebedsoproepen schallen." Jarenlang
vond de politiek het prima dat etnische minderheden hun eigenheid  bewaren en
uitdragen, vertelt Cliteur. „Nu zie je dat autochtonen dat ook  opeisen ."  Eén
man staat in de voorste loopgraaf van de zwartepietenoorlog. Hugo Bos is
rooms-katholiek in hart en nieren en zijn stichting Civitas Christiana strijdt
met drie medewerkers fulltime tegen de afkalving van de Nederlandse cultuur.
Dertigduizend protestkaarten tegen Jumbo zijn al op de post, tienduizend extra
zijn in bestelling. Boekjes over multiculturalisme vliegen de deur uit.

Essentie

Bos wil het racismeargument van tafel. „Clowns zijn wit geschminkt, maar die
zien we toch ook niet als kwetsende karikatuur van blanken? De zwarte kleur en
de roe van Piet staan voor het kwade en zijn onderdeel van het spel en de
morele symboliek van het sinterklaasfeest.  Maak er dan een roetpiet van, hoor
je dan. Maar het houdt niet op bij een  roetpiet, ze willen ook van het
kroeshaar af, de rode lippen en de oorring. Je  haalt de essentie uit het
feest." Niet alleen pieterknecht staat op het spel, zegt Bos. De kerstman wint
terrein  op sinterklaas, en kerstmis wordt vervolgens omgedoopt tot
'winterfeest',  terwijl Pasen straks misschien als 'lentefeest' te boek staat.
Ondertussen  verdringt Halloween het traditionele Allerzielen. Door Paasvuren
gaat een  streep vanwege het milieu, tevens een reden om het rapen van
kievitseieren te  schrappen. Om moslims niet te kwetsen delen banken geen
spaarvarkens meer uit  bij een kinderspaarrekening. De EU verbiedt
chocoladesigaretten, terwijl ook  jodenkoeken, negerzoenen, moorkoppen, blanke
vla, Eskimo-ijs en zigeunersaus  van het menu gaan. En zo gaat het maar door.
„Immigratie is een van de redenen dat gebruiken onder vuur liggen", zegt Bos.
„Maar ook de veramerikanisering en ecologisch denken vormen een bedreiging. De
tegenstanders zullen niet rusten tot onze hele cultuur kapot is gemaakt.  Wij
vinden dat immigranten zich moeten aanpassen aan onze cultuur in plaats van
andersom. Anders ontstaat een dictatuur van minderheden. Nederlanders komen
daartegen in protest."

'Toegeven is gevaarlijk'

'Het houdt niet op  bij een roetpiet'

LOAD-DATE: 11 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              30 of 160 DOCUMENTS



                                  De Telegraaf

                            11 november 2016 vrijdag
                                 Gehele Oplage

Boze kiezer staat voor wat ons allen raakt

BYLINE: Nausicaa Marbe

SECTION: BINNENLAND; Blz. 011

LENGTH: 906 woorden


Wanneer een populist verkiezingen wint, komt de Grote Verbazing op gang.
Chronische wegkijkers doen in de media ineens alsof ze het licht hebben gezien.
Hoe is het mogelijk? Wat hebben we gemist? We moeten een antwoord vinden. Bijna
alle politiek verantwoordelijken voor de culturele en morele crisis in de
samenleving beloven dan verbetering.

Om vervolgens met dezelfde dode slogans te  komen, die ze nooit in daden kunnen
omzetten. Ook nu, met Trump, herhaalt dat onnozele patroon zich. Op de bleue
vraag van  WNL hoe hij ervoor zal zorgen dat 'zoiets hier niet gebeurt' (het is
al  gebeurd; Fortuyn vergeten?) antwoordt PvdA'er Michiel Servaes: 'We gaan
bruggen  bouwen.' Bruggen. Dat klinkt bij hem niet anders dan bij een tandarts.
Met dat  verschil dat de tandarts wel weet wat hij met 'brug' bedoelt en waar
die komt  te staan. Bij de Vara maakte Diederik Samsom zich te sappel. 'We
moeten een  oplossing vinden!'. Allemachtig. Zijn PvdA had in 2009 al een
oplossing in de  vorm van een nuchtere integratienota die een einde beloofde aan
de  sociaaldemocratische steun aan islamitisch obscurantisme. Kansloos.
Afgeschoten  door de partijkaders. Alexander Pechtold reageerde inzake Trump
vanuit de vorige eeuw: 'Voel extra  motivatie om haat en verdeeldheid niet ons
land te laten vergiftigen.' Dat is  de man die in augustus nog rondbazuinde dat
hij uit de politiek zou stappen.  Twee maanden later wilde hij premier worden.
En wat hij nu 'ons land' noemt,  was een verkiezing eerder voor Pechtold nog een
EU-filiaal, te regeren vanuit  Brussel. Deze opportunist ontgaat alles.  Dan
Jesse Klaver: hij was 'verbaasd dat de gevestigde orde de populist niet  heeft
verslagen'. In zijn GroenLinkse verbeelding deelt de gevestigde orde nog  steeds
slagen uit met de lange lat van de morele superioriteit. Verblind door  zijn
lichtend voorbeeld Obama, heeft Klaver gemist dat de populist tegenwoordig  de
gevestigde orde verslaat. Van Washington tot Kiev. Rijst de vraag waarom al deze
ratelaars zich kunnen permitteren de PVV-kiezer  (want dat is ons 'vergeten
electoraat') te negeren. Die luxepositie komt door  het meerpartijenstelsel en
de noodzakelijke coalitievorming. Die biedt de  mogelijkheid om de PVV van
regeringsdeelname uit te sluiten en lak te hebben  aan haar electoraat.
Tegelijkertijd geeft dat de PVV de kans om te  radicaliseren, want beleid maken
zit er niet in. Zo begaat de PVV een kapitale  fout: zich als een kleine partij
gedragen in plaats van als volkspartij haar  kiezers warm te maken voor
compromissen in ruil voor macht. Dit is de paradox  van de populistische
hoogmoed: de gewone man is dubbel de pineut. Toch groeit de PVV door, omdat zij
de enige misthoorn is waarmee de boze burger  zich hoorbaar maakt in Den Haag.
Uit alle debatten na de zege van Trump spreekt  dat politici het nog niet
snappen: de PVV-kiezer zit niet alleen in  achterbuurten en
werkloosheidstabellen. Die als racisten gebrandmerkte boze  burgers zijn geen
droesem op de bodem van de samenleving. Zij staan voor  hetzelfde democratische
verlies dat hun chique criticasters en bestuurders ook  raakt. Er wordt geklaagd
dat de populistenkiezer een dictatuur wil en liberale idealen  vertrapt.
Democratie is geen vanzelfsprekendheid meer. Die kentering is  inderdaad
angstaanjagend. Maar die intolerantie staat niet op zich. Haar  wortels liggen
in de onverdraagzaamheid van de politieke islam die hier eerst  als orthodoxie
postvatte en die na 11 september sociaal ging emanciperen. Toen  de 'gewone man'
alarmsloeg over dit gevaar voor de open samenleving, werden de  feiten bedekt
met leugens en de boodschapper als fascist geframed. In deze  omgekeerde wereld
leerde de gewone man dat de gevestigde orde geen zier geeft  om tolerantie en
democratische waarden, omdat moslimradicalen wel hun  totalitaire gang mochten
gaan. Onder de dubbele moraal van de politieke  correctheid stierf de urgentie
van humanitaire waarden. Voor alle lijsttrekkers geldt: ga bij jezelf te rade of
je gemangeld bent door  de opmars van de politieke islam. Hoe is het mogelijk
dat politie  salafistenbrigades inzet, dat Joden en homoseksuelen niet veilig
over straat  kunnen, dat Nederlandse pubers koppensnellers van IS worden, dat
moslimsoldaten  in het leger door familieleden als landverraders worden
beschouwd, dat  hogescholen islamkritische cartoons verbannen, dat
Erdogan-aanhangers de jacht  op burgers openen, dat seksesegregatie subsidie
krijgt, dat politie en moskee  aangiftemarathons tegen Wilders organiseren, dat
afvalligen vogelvrij zijn, dat  menig cabaretier geen grappen over de islam meer
durft te maken. Zo kan ik  doorgaan. En daartegen aanvoeren dat er ook andere
intolerantie in Nederland  voorkomt. Dat klopt. Maar dit is wel wat soms nog
steeds politiek genegeerd of  gefaciliteerd wordt, onder het mom van
diversiteit. Kunnen de zelfverklaard nette partijen beweren dat dit niet hun
problemen zijn,  maar wanen van de PVV? Dat Nederland niet hierdoor, maar alleen
door Wilders  naargeestiger wordt? Wie verandering wil, zal tenminste dit moeten
erkennen:  laag- en hoogopgeleiden, 'gewone' of 'buitengewone' burgers, regenten
of plebs,  ingezetenen of nieuwkomers delen dezelfde democratische belangen en
lijden  allen onder de aantasting van de vrije samenleving door de politieke
islam. We  zijn elkaars gelijken in tijden van nood. Wie dat niet begrijpt,
verliest de  politieke strijd.

PVV enige misthoorn in Den Haag

LOAD-DATE: 10 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              31 of 160 DOCUMENTS



                                  De Telegraaf

                           10 november 2016 donderdag
                                 Gehele Oplage

Mr. President

BYLINE: Marcel Peereboom Voller

SECTION: BINNENLAND; Blz. 005

LENGTH: 459 woorden


Kringen


Donderdag 10 november 2016, 8.15 uur 's ochtends. „Goedemorgen, mister
President." „Goedemorgen. En wie ben jij?" „Ik ben uw nieuwe persoonlijke
assistente, sir.

Monica." „Ah. Kom je mijn haar doen? Tjonge. Wat ben jij lelijk. Toen ik zei dat
je  vrouwen gewoon in het kruis mag grijpen, had ik het niet over jou!" „Daar
ben ik blij om, mister President. Nee, ik ben er niet om uw haar te doen.  Ik
heb hier uw agenda voor vandaag. Een aantal wereldleiders heeft gebeld om u  te
feliciteren, missch..." „Vlad? Heeft Vlad gebeld?" „Ja sir. En ene Geert Wilders
stuurde een tweet. Hij schreef dat de Amerikanen  hun land weer hebben
teruggepakt. Hij hoopt dat dit ook in zijn land gebeurt." „Wilders... Is dat
niet die dude met dat gekke haar uit Kopenhagen? Mooi land,  Kopenhagen. Heb ik
gehoord." „Sir, we hebben een crisissituatie. Uw Trump-muur, aan de Mexicaanse
grens. De  bouw is begonnen, maar het lijkt erop dat de toestroom van Mexicanen
plotseling  is gestopt. Zomaar. Overnight. Sterker nog: het schijnt dat
duizenden  landgenoten nu juist ons land willen verlaten." „Dat is gek.
Waarnaartoe?" „Canada, sir. Het zijn mensen die zich zorgen maken over de
toekomst van ons  land." „Goed. Verplaats de werkzaamheden naar de Canadese
grens. Dan draaien we het om  en houden we ze gewoon binnen. Zo moeilijk is dat
niet. Praktisch denken, daar  bouw je een imperium mee op, Erica." „Monica, sir.
Maar er moeten nog wel eerst een paar ongewenste vreemdelingen  uit." „Ja!
Getrouwde homo's. Gehandicapte vrouwen! Lelijke vrouwen. Vrouwen die  abortus
hebben gepleegd. Iedereen die geen wapen wil dragen. Hillary Clinton.  Alle
moslims. Alle klimaatgekkies. Progressieve rechters. Elf miljoen  illegalen. Is
dat het?" „Bijna, sir." „O ja! Journalisten!"  „Precies, sir. Vooral een hele
roedel uit... even kijken... Holland. We adviseren u  die ploeg
Hillary-sympathisanten van de zender NOS meteen te deporteren. Daar  hebben we
dan wel twee vliegtuigen voor nodig, zoveel zijn het er. Er was zelfs  niemand
meer over om verslag te doen van het Oekraïne-debat dat daar, heel  slim, in de
schaduw van onze verkiezingen op de politieke agenda stond..." „Ach ja, dat
handelsverdrag. Ik ben sowieso tegen alle handelsverdragen!" „Dat weet ik, sir.
Daarom noemen mensen u een populist." „Tja Bianca. Dat kunnen ze wel zeggen,
maar weet je wat het is: populisme  bestaat bij de gratie van een vergeten
meerderheid die door de elite niet wordt  gehoord. Die jarenlang stelselmatig
wordt genegeerd. En die groep heeft zich nu  uitgesproken. Dit is de revolutie
van de gewone man. De arbeider. Eigen schuld  dikke bult, Angelica." „Het is
Monica, sir." „Whatever. Doe nu mijn haar maar even." „Ja sir. Overkammen maar
weer?"

„Dit is de revolutie van de gewone man"

LOAD-DATE: 9 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              32 of 160 DOCUMENTS



                                  De Telegraaf

                           10 november 2016 donderdag
                                   Amsterdam

Kittig en kinky

SECTION: REGIO; Blz. 002

LENGTH: 776 woorden


Stoute BN'ers, politici én Jan Modaal gek op latex en leder

Op de Zeedijk zit Demask: het prikkelende paradijsje voor latexliefhebbers én
-liefhebbers in spe. Stadsmensen nam de proef op de som en tooide zich in het
natuurlijke rubber. Nu we er toch zijn. Toegegeven: je voelt jezelf heel even
een reusachtig condoom, maar als je  eenmaal je latexpakje aan hebt en er nog
een beetje siliconenolie overheen  sprayt voor een extra glimmend glad effect,
kun je niet meer van jezelf  afblijven.

Zo lekker voelt dat latex. De geur van rubber stroomt royaal de neusgaten in bij
de eerste stap over de  drempel van Demask. Niet heel gek ook wanneer bijna
alles dat je ziet,  inclusief de bloemen naast de kassa, van latex is. Renée
gooit haar neus de  lucht in en noemt het een vertrouwde geur: „Ik ruik het al
bijna niet meer!" Ze  werkt in de fetisjwinkel waar eigenaren Anton en Louva het
scepter zwaaien. Of  het zweepje? Renée schudt haar hoofd: „Dat is wel heel erg
cliché, hoor." Maar  het wordt natuurlijk wel gebruikt bij BDSM (Bondage en
Discipline, Sadisme en  Masochisme), de spannende hobby en/of seksuele voorkeur
van mensen die van  machtsrollenspellen en totale overgave houden. Stewardessen-
en nonnenpakjes,  klemmen, een wieltje met een scherp randje waar je vast ook
een pizza mee kunt  snijden... Of de hoefjes. Renée pakt lachend twee poten van
een paard in  latexvorm uit de etalage. „Leuk voor Sinterklaas." Demask is een
begrip in de fetisjwereld. Ook beroemdheden als Janet Jackson  kochten er hun
kittige performance-outfits, om vervolgens door Justin  Timberlake kapot te
laten trekken tijdens de Superbowl. Allemaal in scène gezet  uiteraard: „Maar
daar was Demask niet zo blij mee, alsof ons materiaal niet  tegen een stootje
kan!" Want dat kan het juist wel, knipoogt ze. De winkel  bestaat 30 jaar en
oogt smaakvol kinky. Aan de rekken pakken in alle kleuren en  maten en sommige
met gaten waar je dingen doorheen kunt laten. Om een keer de  latex lolbroek uit
te hangen tijdens carnaval, kun je beter naar een  feestwinkel gaan voor een
surrogaat: goedkoop is het hier niet. Maar je krijgt  wel waar voor je geld:
handgemaakte kledij van het beste materiaal. „Heb ik  zelf ook", tovert de
fetisjschone een pak uit het rek en dat is geen  verkoopsterstrucje hier. Waar
vroeger vooral talkpoeder werd gebruikt tijdens  het aan- en uittrekken, is dat
nu siliconenolie: „Glijdt nog beter." Hun  clientèle bestaat uit iedereen en
meer, verklapt ze zonder namen te noemen. Van  Jan Modaal tot BN'ers tot
politici.  Op de hoedenplank een scala aan maskers, variërend van een
vriendelijk ogende  Dobberman met grote snuit tot Latexman, het ondeugende
broertje van Superman.  Of Catwoman. „Een van de bestsellers", weet Renée, die
met haar blonde haren en  blauwe ogen zo uit een fetisjsprookjesboek lijkt
weggeslopen. Zeker in haar  groene pakje van zijdezacht latex. Het ritsje
onderin is overigens voornamelijk  praktisch, vertelt ze. „Nogal een gedoe om
dit ding telkens uit te trekken als  je moet plassen." Nee, ze heeft nog nooit
een van de maskers van Demask  teruggezien in Opsporing Verzocht: „Ik denk dat
ik dan ook precies zou weten  wie het is!" Want de service in de winkel is
persoonlijk. Jonge stellen, oudere  echtparen, singles... Iedereen weet de
winkel op de Zeedijk te vinden voor een  pikant feest en/of een spannende nacht.
„BDSM geeft meer kleur aan je leven en  geeft je seksleven een boost." Ze baalt
weleens van het imago dat het heeft en  ze schudt haar hoofd. „Alsof we allemaal
freaks met problemen zijn!" En ze  hebben veel meer in huis dan alleen zweepjes
en een blinddoek, waar veel  vrouwen giechelend om vragen: „Die 50 Shades of
Grey toch ook..." Demask organiseert feesten met de naam Europerve. Het masker
blijft op, het dak  gaat eraf, blikt ze glimlachend terug. Er hangt een sfeer
van vrijheid,  blijheid, verbondenheid. Als iedereen zich eens in latex zou
hullen en een  fetisjfeestje opzoekt, zou er geen oorlog zijn. „Latex bindt."
Zo'n twee  decennia geleden beleefde ze haar eerste keer in de fetisjscene, haar
laatste  keer was onlangs nog. Want er eenmaal in, wil je nooit meer terug. Haar
mooiste  ervaring was met haar date die ze ooit meenam naar een fetishparty. Het
werd  warmer, ze keken elkaar aan vanonder hun masker, de vonk sloeg over en ze
zoenden. Twintig jaar later zijn ze nog altijd samen en hebben ze drie
kinderen. Renée is zo open mogelijk over 'wat mama doet' en iedereen mag in
haar 'kleefkamertje' komen: „Daar bewaar ik al mijn outfits." Regelmatig geeft
ze performances op feesten en hoe ze dan heet? „Irisistable of gewoon Iris, dat
vond ik wel een mooie fetisjnaam!"

LOAD-DATE: 9 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              33 of 160 DOCUMENTS



                                  De Telegraaf

                           10 november 2016 donderdag
                                 Gehele Oplage

Politiek ver verwijderd van kiezers

SECTION: WATUZEGT; Blz. 019

LENGTH: 205 woorden


De uitslag van de Amerikaanse verkiezingen heeft mij niet verbaasd. Zoals het
nu in Amerika is gegaan, zo zal het in 2017 in Nederland, Frankrijk en
Duitsland ook in grote lijnen verlopen.

Het diepere gevoel en de teleurstelling van gewone mensen komen niet tot
uitdrukking in politieke peilingen, of slechts ten dele. Exemplarisch is in
Nederland hoe ver de PvdA van de gewone hardwerkende Nederlander af staat en
hoe de VVD steeds meer een partij is geworden van kille managers met weinig
aandacht voor de echte ondernemers.  Alleen om een dwaze, bureaucratische norm
van de EU te halen en het beste  jongetje van de klas te zijn, werd de AOW-grens
opgetrokken naar 67 jaar.  Volstrekt ridicuul, want inmiddels overschrijden veel
landen die norm en wordt  alles door Juncker en consorten gesust. De
hardwerkende Nederlander betaalt  hiervoor het gelag en die zal ongetwijfeld met
een vorm van stille rancune  reageren in maart 2017. De banen om zo lang door te
werken zijn er niet eens,  afgezien van het feit dat mensen recht hebben op een
rustiger leven na een  lange, werkzame periode. Ze hebben er voor betaald, het
is feitelijk ons  spaargeld waar de politici met hun vingers aan zitten.  Hans
Casteleijn,   Aardenburg

LOAD-DATE: 9 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              34 of 160 DOCUMENTS



                                  De Telegraaf

                            9 november 2016 woensdag
                                 Gehele Oplage

Ontsnapt uit de hel van IS

SECTION: BINNENLAND; Blz. 006

LENGTH: 884 woorden


'Martelen in Syrië is tot een bizarre kunstvorm verheven'

Na maanden als gevangene in handen van IS was fotojournalist Daniel Rye Ottosen
een uitgemergeld dier geworden. Zijn geest veranderde door marteling, honger en
vernedering in een 'prettige, grijze massa'. Toch hield hij hoop in de hel.
Zijn overlevingsverhaal is bloedstollend.

De eerste IS-beul die Daniel onder handen neemt, begint allervriendelijkst. „Je
hebt mooi haar. Waarom ben je hier eigenlijk naartoe gekomen? Dat was echt dom
van je. Dat had je nooit moeten doen."  Daarna begint de echte behandeling. „In
de loop van decennia is het martelen  in Syrië tot een bizarre kunstvorm
verheven", schrijft Daniels biografe Puk  Damsgard in het boek 'Gegijzeld door
IS'. Martelen hoorde er onder Assad gewoon  bij, voor iedereen in de gevangenis.
„Creatieve en effectieve martelmethodes  kregen bijnamen die bij de meeste
Syriërs bekend waren. Velen wisten wat er  werd bedoeld met 'de autoband', 'de
Duitse stoel', 'het vliegende tapijt'." IS  was wat dat betreft weinig
vernieuwend. Natuurlijk weet Daniel dat hij iets gevaarlijks onderneemt als hij
op 15 mei  2013 als 23-jarige fotojournalist naar Syrië trekt 'om het leven van
gewone  burgers vast te leggen'. „Ik vond dat ik behoorlijk goed voorbereid was.
Er  waren toen nog nauwelijks buitenlanders ontvoerd, IS was nog onbekend. Er
kleeft altijd een risico aan dit soort werk, maar ik vond dat het verhaal van
de oorlog verteld moest worden." Om hem tegen gevaar te beschermen, heeft hij in
Syrië een fixer bij zich, een  regelaar. Maar de fixer blijkt een prutser. Voor
hij weet, ligt Daniel ergens  op een koude keldervloer met zijn handen op de rug
gebonden, krijgt hij klappen  met een geweerkolf en hoort hij 'You CIA! We shoot
you! We cut your head off!'  Als dit maar geen drie dagen zal duren, flitst het
door Daniel heen, 'of drie  weken'. Het worden uiteindelijk dertien maanden.
Daniel krijgt in de tijd die volgt van elke Syrische martelvorm wel een
staaltje te verduren. Hij wordt opgehangen aan zijn armen totdat de handboeien
zijn polsen bijna doorsnijden, lijdt dagenlang gillende dorst met een fles
water net buiten bereik, beulen dreigen zijn neus en vingers af te snijden,
dwingen hem een executie bij te wonen en bij het lijk in het graf te stappen en
fluisteren hem dan in het oor: 'Zal ik je een geheimpje vertellen? Jij bent de
volgende.' Bijna tweeënhalf jaar na zijn vrijlating zijn de littekens van de
ingesneden  boeien nog goed zichtbaar. De striemen in zijn nek, een restant van
een poging  zichzelf te verhangen, zijn bijna verdwenen. „Het was hardcore
marteling",  stelt Daniel rustig vast aan tafel in het Amsterdamse Ambassadeur
Hotel. „Maar  wat me het ergste sloopte, was het alleen zijn. Als je met z'n
tweeën bent, kun  je elkaar nog opvrolijken en aanvuren om te blijven vechten.
Toen we met een  groep gijzelaars bij elkaar in een hok zaten, kwamen de
bewakers ook binnen  voor mishandelingen, maar dan sloegen ze 'ons' en dat was
beter te verdragen.  Het gekke is, als de bewakers ons voedsel kwamen brengen,
gingen we onderling  ruzie maken over de vraag wie er meer kreeg dan een ander.
Als ze kwamen om ons  te mishandelen, waren we op slag weer de beste vrienden."
Daniel wordt van de ene anonieme kerker naar het andere stinkende hok gesleept.
Uiteindelijk belandt hij in de IS-gevangenis van Aleppo, waar de
Nederlands-Marokkaanse Abu Ubaidah de scepter zwaait. Die was ooit
computerstudent aan de Universiteit van Amsterdam, nu bestiert hij het
martelcentrum. Abu Ubaidah komt vriendelijk over. „We behandelen je toch goed,
of niet soms?" vraagt de Nederlander aan Daniel als die is betrapt op een
poging een briefje naar buiten te smokkelen. Daniel maakt er ook kennis met
minder zachtaardige figuren. De brute bewakers  Abu Idriss en Abu Mohammed
bijvoorbeeld. De een zou later de aanslag plegen op  het Joods Museum in
Brussel, de ander werd bekend als een van de daders bij de  aanslagen in Parijs.
Daniel krijgt ook te maken met Jihadi John, de Brit die  bekend werd als de
wrede beul die tientallen gijzelaars de nek doorsneed. Ondanks alle pijn, angst
en vernedering houden Daniel en zijn medegijzelaars de  moed erin. Met een
schaakspel van uitgeknipte stukjes karton of een damspel van  steentjes. De
lotgenoten verzorgen lezingen over karpervissen of zeilen, leren  elkaar talen
en leiden elkaar in gedachten rond door elkaars steden. „Soms zei  ik: misschien
worden we morgen doodgeschoten, maar laten we elkaar niet in de  put te praten
en verdomme proberen even blij te zijn." Altijd hielden ze hoop op vrijlating.
Hoe bruut de jihadi's ook optreden, ze  willen altijd nog liever dollars
verdienen dan een hoofd afhakken. Probleem is  dat de Deense regering niet
onderhandelt met terroristen over losgeld. Zijn  familie moet dus op eigen
houtje de twee miljoen euro bij elkaar sprokkelen.  Dat lukt wonderwel en van de
ene op de andere dag is Daniel weer een vrij man.  Vier medegevangenen worden
onthoofd. „Met dit boek sluit ik de gijzeling af, maar natuurlijk blijft het
altijd deel  van mijn leven. Ik heb niet het idee dat de martelingen mijn
persoonlijkheid  hebben aangetast. Ik kon mezelf weer opbouwen. Ik wilde ook
helemaal geen ander  persoon worden."

'You CIA! We shoot you! We cut your head off!'

LOAD-DATE: 8 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              35 of 160 DOCUMENTS



                                  De Telegraaf

                            9 november 2016 woensdag
                                 Gehele Oplage

Holleeders koekje van eigen deeg

SECTION: BINNENLAND; Blz. 011

LENGTH: 889 woorden


Ergens tussen 29 en 33 na Christus verraadde apostel Judas volgens het Nieuwe
Testament zijn leermeester Jezus. Tijdens het laatste avondmaal leverde hij
Jezus over aan de Romeinse autoriteiten, waarna Jezus werd gekruisigd. Met
Judas liep het volgens de Bijbel niet veel beter af. Hij kreeg spijt van zijn
verraad, smeet zijn beloning van dertig zilverlingen - zo'n vier
maandsalarissen aan 'bloedgeld' - over de tempelvloer van zijn opdrachtgevers
en pleegde zelfmoord.

Volgens een andere overlevering kwam Judas niet door  zelfdoding om het leven,
maar stierf hij na een aanrijding met een strijdwagen.  Judas was zo dik
geworden dat de koets en paard hem niet meer konden ontwijken  in een nauwe
straat en hem verpletterden zodat zijn ingewanden naar buiten  golfden. De
hoofdpersoon in het zaterdag uitgekomen boek Judas van Astrid Holleeder  wacht
waarschijnlijk een minder gruwelijk lot, maar zijn positie is niet
benijdenswaardig. Willem Holleeders status als nationale knuffelcrimineel was
al gedevalueerd tot die van meervoudig moordverdachte. Zijn zelfbedachte
onderwereld-pr slaat nu als een boemerang terug in zijn gezicht. Wie het leven
van Holleeder na zijn vrijlating in 2012 analyseert, ziet een geraffineerde
strategie om zijn bekendheid te exploiteren en tegelijkertijd weer vaste voet
aan de grond te krijgen in de onderwereld. Op het hoogtepunt van zijn roem
kreeg Holleeder zelfs een eigen column in Nieuwe Revu en een podium in College
Tour. Weinigen wisten op dat moment hoe de gespletenheid in Holleeders karakter
ook terugkwam in zijn daden voor en achter de televisie- en fotocamera's. Naar
buiten toe de charmante, goedlachse, humorvolle Mokumer, die zijn foute
verleden had afgezworen. Voor een kleinere inner circle een tiran, die niet
schroomde zijn eigen zussen, ex-en, neefjes, nichtjes en misdaadverslaggever
Peter R. de Vries het leven zuur te maken. Willem Holleeder keerde na zijn
vrijlating niet met één been, maar met zijn volle gewicht terug in de criminele
wereld. Hij werd lid van No Surrender, sloot een verbond met Danny K. en Dick
Vrij en ging in zaken met de later geliquideerde drugshandelaar en geweldpleger
Lucas Boom.  Met een soortgelijke, maar eigenlijk onbedoelde strategie weet
Holleeders zus  Astrid het toch al afgebladderde beeld van haar broer verder te
slopen. Willem  Holleeder krijgt nu een koekje van eigen deeg. De
verrassingsaanval met het  boek was vooral bedoeld om te voorkomen dat Willem
Holleeder links- of rechtsom  een stokje zou steken voor het uitgeven van Judas.
Met alles werd rekening  gehouden. Van een kort geding om het boek uit de handel
te halen tot het  saboteren van de drukkerijen. Vergezocht? Wie de geschiedenis
van Holleeder  echt goed kent, weet waartoe hij in staat is. Op de dag van zijn
berechting  voor de afpersing van Endstra werd zelfs een granaataanval op de
rechtbank  uitgevoerd. Voormalige handlangers of 'bloedgabbers' die het waagden
het tegen  hem op te nemen, overleefden het niet. Het is apart dat het boek zo
door het  grote publiek is omarmd, vooral omdat er geen gelikte
publiciteitscampagne aan  vooraf kon gaan. Aan de andere kant: de persoon Willem
Holleeder spreekt al  jarenlang tot de verbeelding. Collega-criminelen kijken
tegen hem op en willen  zijn rol overnemen, gewone burgers willen alles weten
van een leven dat zij  nooit zullen leiden. De haast klinische wijze waarop
Astrid haar  familiegeschiedenis fileert en analyseert doet de rest. Het knaagt
dat een  notoire crimineel als Holleeder kennelijk ook vanuit de gevangenis het
leven  van zijn familie nog weet te verzieken. In de rechtbank voelen de zussen
zich  soms de verdachten in plaats van getuigen die justitie helpen minstens zes
moorden op te lossen. Nu Astrids boek niet valt aan te slepen, is het
natuurlijk ook wachten op de kritieken. De weerstand van Holleeders advocaten
was voorspelbaar. Zij willen dat de zussen gaan getuigen over de reeds afgedane
strafzaak Goudsnip over de verdwenen Heineken-miljoenen. Ze weigeren om
redenen, die weldra duidelijk zullen worden. Venijniger kritiek kwam er van in
misdaad gespecialiseerde websites als crimesite en misdaadjournalist.nl.
Eerstgenoemde site vindt dat Holleeder al voor zijn berechting publiekelijk
wordt geslacht. Daarbij wordt voorbij gegaan aan het feit dat Holleeder zelf
vanaf 2006 publiciteit gebruikte om zijn misdaden te verhullen.
Misdaadjournalist.nl maakte het wel heel bont. Astrid Holleeder wordt neergezet
als een zeurpiet, die niet zo moet klagen dat haar leven gevaar loopt. Dat
Holleeder een aanslag op haar beraamde vanuit de gevangenis is volgens de site
een fabeltje. Zonder ook maar een begin van een onderzoek, geeft de site, die
zich laat voorstaan op gedegen onderzoeksjournalistiek, drie moedige vrouwen
een trap na.  Natuurlijk hoeft niet alles wat de zussen en de ex van Holleeder
beweren, voor  zoete koek te worden geslikt. Aan het waarheidsgehalte van hun
verklaringen  zullen in de rechtszaal nog talloze uren worden gewijd. Holleeder
mocht zich  publicitair profileren als een knuffelcrimineel, zijn eigen zus
schminkte hem  genadeloos weer af.  Het woord is nu aan de rechters, zoals het
in een rechtsstaat hoort te gaan.  Reacties of tips? Mail naar:
jvdheuvel@telegraaf.nl

Het woord is nu aan de rechters, zoals hoort

LOAD-DATE: 8 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              36 of 160 DOCUMENTS



                                  De Telegraaf

                            9 november 2016 woensdag
                                 Gehele Oplage

GESPREK VAN DE DAG

SECTION: WATUZEGT; Blz. 017

LENGTH: 78 woorden


Zorgverzekeraar CZ  verhoogt de premie voor  de basisverzekering met 7,5%. De
maandpremie van 112,85 euro is volgens CZ  daarmee nog verre van  kostendekkend.

Terug naar het ziekenfonds! Paul 1983 op Telegraaf.nl

Wat hebben we ons bij de neus laten nemen. Piërke op Tel.nl

Waarom geloof ik dit geweeklaag van de verzekeringen niet? Jozefien op Tel.nl

Topsalarissen over de rug van Jan met de pet. NerV op Tel.nl

Het zal het kabinet een 'rotzorg' zijn!  Hans S op Tel.nl

LOAD-DATE: 8 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              37 of 160 DOCUMENTS



                                  De Telegraaf

                            8 november 2016 dinsdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1119 woorden


BRIEVEN

Chocoladeletter

Sta ik in de winkel om een chocolade letter 'P' te kopen voor mijn vriend Piet,
doet zich een dilemma voor. Koop ik nu een donkerbruine P of een witte? Of toch
maar een lichtbruine? Ik kom er niet uit, want ik wil niemand voor het hoofd
stoten. Uiteindelijk koop ik maar een ouderwetse Hollandse taai-taai pop. Hoef
ik gelukkig niemand te beledigen.  C.P Sollman, Heemstede

Oud-Hollands

Als je een echt oud-Hollands sinterklaasfeest wilt vieren moet je naar de
Antillen of Suriname (WUZ, 7/11). Of naar die andere voormalige Nederlandse
kolonie, Indonesië. Daar blijven Sinterklaas wit en Zwarte Pieten zwart.  Danny
Lim, Wassenaar

Sint-Maarten

Na de 'sloop' van Zwarte Piet zal het slechts een kwestie van tijd zijn voordat
het volgende kinderfeest aangepast zal gaan worden. De gezondheids- en
voedselfanaten zullen het snoepgoed wel gaan verbieden tijdens Sint-Maarten en
gaan eisen dat er bloemkoolroosjes, komkommerschijfjes, snoeptomaatjes en
aanverwante biologisch verantwoorde artikelen aan onze kinderzieltjes worden
aangeboden. Politiek correct Nederland anno 2016.  Fred Slobbe, Zwaag

Referendum

Als er zoveel gedoe over Zwarte Piet is, waarom dan geen referendum over dit
onderwerp, nu de burgemeesters zich er ook menen mee te moeten bemoeien?   F.
Kuipers, Zaandam

Belediging

Leuk hoor, die foto's van Zwarte Piet (Tel 5/11), maar waarom plaatsen jullie
de foto van de donkere spelers van het Nederlands elftal er niet bij, samen met
de commentaren die daar bij gegeven zijn op sociale media? Die geeft in één
keer aan waar deze discussie echt om gaat, namelijk de beledigingen die donkere
mensen deze periode weer moeten ondergaan.  Jim Bos, De Goorn

Tradities

Onze koning en koningin respecteren de tradities van de Aboriginals in
Australië en de Maori in Nieuw Zeeland. En niemand die halfnaakte, dansende
mannen en vrouwen vernederend vindt, terwijl het toch heel wat vreemder is dan
onze eenvoudige Zwarte Piet-traditie. Het zou het koningspaar sieren en veel
Nederlanders plezieren als zij in ons eigen land ook eens demonstratief voor de
draaiende camera's deelnemen aan onze tradities.  M. Tromp, Amsterdam

Off-piste

Als je off-piste wilt skiën, dan moet je dat leren. Kun je het, dan is er
tijdens de les regelmatig aandacht besteed aan de gevaren. In de Alpen staat
helder vermeld op de liftpassen, websites en dergelijke dat buiten de gebaande
paden en pistes geen controle plaats vindt, dat het verboden is en bovendien
gevaarlijk. Dit geldt bij uitstek voor gletsjers, zeker rondom de Matterhorn.
Guido Bramervaer

Nibud

Het Nibud zegt dat mensen 10% van hun inkomen moeten sparen om financiële
problemen te voorkomen. Nou, ik ben 65 jaar en ik spaar 40% van mijn inkomen.
Goed hè? Nou ja, eigenlijk spaar ik niet zelf, maar dat doet de overheid voor
mij door mijn AOW negen maanden in te houden. Ik krijg die EUR  10.000,-
spaargeld niet terug van de overheid, maar Nederland heeft wel weer een AAA-
rating en daar gaat het toch om?  Tom de Boer, Leeuwarden

AOW

Vorige week is de AOW-leeftijd voor mensen geboren na 1954 verhoogd naar 67
jaar en 3 maanden. Daar was al een hoop heisa om. Tot nu is het zo dat op
65-jarige leeftijd het verlaagde tarief ingaat voor de inkomstenbelasting. Ik
verwacht zeker dat zodra de AOW-leeftijd voor iedereen 67 jaar is, ook de
ingangsdatum voor het verlaagde tarief naar 67 jaar gaat. Wat denkt u dat dit
de werknemers gaat kosten? En daar horen we nog niets van.  M. Singeling

Tol

In Frankrijk hoef je geen tol te betalen als je niet wilt. Kies voor de Route
Nationale! Dus de briefschrijver (die klaagt over de tolheffing, WUZ 7/11) kan
naar het zuiden zonder te betalen.   Christiaan de Reus

Treinkapers

De nabestaanden van de in De Punt omgekomen treinkapers eisen een
schadevergoeding. Gemakshalve wordt door hen vergeten dat twee jaar eerder bij
de treinkaping in Wijster door de kapers, die tot dezelfde beweging behoorden,
de machinist en twee passagiers werden gedood. Misschien moeten ze eens
nadenken hoe het voor de nabestaanden van deze slachtoffers is geweest.   Wils
van Beelen,   Hoofddorp

Grote mond

Zal na vandaag (de verkiezingen in Amerika) eindelijk de grote mond van Donald
Trump voor eeuwig gesloten blijven? Het zal niet alleen voor Amerika, maar voor
heel de wereld een opluchting zijn, wanneer Trump niet aan de macht zal komen.
Ronald Kranenburg, Lisse

Helaas

Heel Europa wil Hillary, maar helaas moet ik jullie teleurstellen. De gewone
man, en dat zijn er miljoenen in Amerika, stemt niet voor de elite daar, dus
wordt het Trump, hoe vervelend Obama het ook vindt! Zijn beleid zal streng en
doeltreffend worden.  Ruud Kraan

Rode band

De door FNV geleide stakingen bij KLM zijn niet meer van deze tijd. Dit is
alleen maar negatieve energie, wat soms aanleiding is tot sluiting van een
bedrijf (Philip Morris). Is het niet een goed idee om als protest alleen maar
een rode band om de arm te dragen, als signaalteken? Wanneer dit op grote
schaal gebeurt, zal iedere directie daar toch rekening mee houden en in goed
overleg tot een evenwichtige oplossing komen.   W. van der Weide,   Oosterhout

Oekraïneverdrag

Nu het ernaar uitziet dat het Oekraïneverdrag waarschijnlijk toch door
Nederland getekend zal worden (met door niemand gewilde aanpassingen), kan men
toch gerust stellen dat deze regering zich totaal niets aantrekt van de
bevolking. Als men leest dat de deur op een kier staat, dan heeft deze deur
geen storm nodig om open te slaan, maar slechts een klein briesje. Het is te
hopen dat de Nederlandse bevolking goed in de gaten houdt welke plucheplakkers
hiervoor verantwoordelijk zijn, en met de komende verkiezingen massaal met de
afrekening komt.   Erwin van Beek, De Lutte

Oplossing

In de discussie rond de woorden 'allochtoon' en 'autochtoon' hoorde ik onlangs
een prima oplossing. Ik keek naar TV Gelderland en hoorde Harm Edens zeggen:
'wat vindt u als, ik zal maar zeggen oud-Hollandse Hollander, daar nu van?'.
Dat vind ik een prima oplossing. Iedereen weet wat hij bedoelde en er wordt
niemand gekwetst.   Mevr. N. de Boer,    Hummelo

Eelde

Schiphol wil vakantievluchten naar Lelystad verplaatsen. Daar moet veel geld
geïnvesteerd worden, terwijl Airport Eelde klaar ligt. Wij moeten naar Schiphol
of Eindhoven rijden, om naar Spanje te kunnen vliegen. Politiek, grijp uw kans.
O.E. de Vries, Marum

Gekte

Er is een gekte aan het ontstaan: een leven lang werken tot ver in de fase van
de oude dag, om de uitkeringen voor de oude dag te kunnen blijven betalen...
Wiens uitkeringen eigenlijk? Die van al die economen, politici en beheerders,
of die van al die gewone mensen? Zijn wij daarvoor op aarde?  Alice Oppenheim,
Bussum

LOAD-DATE: 7 November 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              38 of 160 DOCUMENTS



                                  De Telegraaf

                            29 oktober 2016 zaterdag
                                 Gehele Oplage

Multinationals

BYLINE: Jaap van Duijn

SECTION: FINANCIEEL; Blz. 038

LENGTH: 483 woorden


column


De bezwaren tegen de handelsverdragen met Canada (CETA) en de Verenigde Staten
(TTIP) betreffen, behalve de zorgen over de gevolgen voor milieu en
werkgelegenheid, vooral de angst voor de alsmaar toenemende macht van de grote,
wereldwijd opererende ondernemingen. Zowel CETA als TTIP bevatten bepalingen die
multinationals de mogelijkheid  geven om nationale overheden aan te klagen als
landen wetten invoeren, waarvan  die multinationals vinden dat ze hun belangen
schaden. Via arbitrage, buiten de  reguliere rechtbanken om, kunnen ze dan
proberen hun gelijk te halen en  schadevergoeding eisen.

Nationale parlementen en rechtspraak staan hierbij  buitenspel. Het steeds
groter worden van ondernemingen is een uitvloeisel van het  kapitalistisch
stelsel en vormt nu een steeds groter wordende bedreiging voor  gewone burgers.
Ondernemingen streven er van nature naar om de grootste in hun  sector te worden
en monopoliemacht te verwerven. Sommige, zoals Microsoft,  Google en Amazon is
dat ook bijna gelukt. Een van de effecten van de  interneteconomie is dat
markten haast oneindig groot kunnen worden en dat de  grootste bedrijven hun
concurrenten via schaalvoordelen vrijwel volledig kunnen  wegdrukken. Maar ook
in de oude economie zijn er genoeg sectoren, waar nog maar  een handjevol
ondernemingen de dienst uitmaakt. Er zijn wereldwijd nog maar een  paar
vliegtuigbouwers, smartphonemakers en chipleveranciers, een stuk of vier  grote
bierbrouwers en oliemaatschappijen, per land hoogstens twee of drie grote
telecomaanbieders, banken, zorgverzekeraars, kruideniers, en ga zo maar door.
De nadelen van deze machtsconcentraties zijn welbekend. De consument heeft
nauwelijks keuze en hij betaalt meer dan nodig is. Grote multinationals hebben
het nooit zo goed gehad als nu. Ze schuiven zo met  hun winsten dat ze soms
nauwelijks belasting betalen - in ieder geval naar  verhouding veel minder dan
gewone burgers - ze profiteren als geen ander van  het rentebeleid van de
centrale banken, hebben de lonen van hun werknemers  sinds de crisis amper
verhoogd en hebben baat bij lage grondstoffenprijzen. Toch willen ze nog groter
worden en nog meer marktmacht uitoefenen. Biergigant  AB InBev heeft dit jaar de
iets minder grote gigant SAB Miller overgenomen.  Tabaksmultinational BAT biedt
$47 miljard voor branchegenoot Reynolds. Verizon  kocht Yahoo en nu wil de
andere Amerikaanse telefoonreus, AT&T, niet  achterblijven en TimeWarner kopen.
Bayer koopt voor $66 miljard Monsanto en als  deze overname beklonken is, kopen
tomatenkwekers straks hun zaad bij Monsanto  en als dan ziektes in het ras
uitbreken, moeten ze naar Bayer, want die  verkoopt als enige het passende
bestrijdingsmiddel. Ruim een eeuw geleden brak president Teddy Roosevelt de
macht van de  Amerikaanse monopolisten. Wat het Westen nodig heeft, is een
nieuwe Roosevelt.

'Westen heeft nieuwe Roosevelt nodig'

LOAD-DATE: 28 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              39 of 160 DOCUMENTS



                                  De Telegraaf

                            29 oktober 2016 zaterdag
                                 Gehele Oplage

De eerste... de beste!

BYLINE: Joost van Mierlo

SECTION: LIFESTYLE; Blz. 019

LENGTH: 542 woorden


Tussen droom en werkelijkheid staan wetten in de weg. En praktische bezwaren
natuurlijk.  We vergeten de weemoedigheid maar even waarover Willem Elsschot het
in zijn  gedicht had. We hebben het ook niet over het huwelijk waarover de
Vlaming zo  sceptisch schreef, maar over de wereldstad Londen.

Sorry New York, excusez Parijs, pardon Amsterdam, het is nu echt officieel.
Londen is de stad waar de werkelijkheid tegen de droomvoorstelling opweegt. Het
staat in een studie die organisatieadviseur PwC afgelopen week publiceerde. Er
is geen twijfel, zo blijkt: Londen is de beste stad om in te leven. Eigenlijk
zijn het twee studies. Eentje kijkt naar de manier hoe de stad in  werkelijkheid
wordt ervaren, de ander hoe de stad in de hoofden van mensen  leeft. Het doet er
overigens niet toe: in beide gevallen scoort Londen het  hoogst.  Het zijn niet
zomaar gewone burgers die zich over deze heikele kwestie het  hoofd hebben
gebogen. Het adviesbureau heeft ruim 5000 wereldwijde 'beslissers'  - mensen in
hoge functies bij bedrijven of mensen die nogal in de slappe was  zitten -
benaderd. Londen scoort het best als het gaat om openbaar vervoer, om  de
bereikbaarheid vanuit de rest van de wereld, de goede infrastructuur en  vanwege
de degelijke wetgeving. Het is trouwens een wonder dat het Zweedse Stockholm
geen hogere ogen gooit. De  stad doet het wereldwijd het beste in talloze
categorieën. Als het gaat om  gelijkheid, om het onderwijs, om de
betrouwbaarheid van de mensen, om de zorg  om het milieu, om de
inkomensgelijkheid, om de gezondheidszorg.  Maar ze hebben er natuurlijk geen
West End waar alle belangrijke musicals van  de afgelopen vijftig jaar nog
steeds zijn te bezichtigen. En een  tweekamerflatje met uitzicht op wat stromend
water kost er natuurlijk ook geen  vijf miljoen pond.  Dan Amsterdam. Ach,
lieflijk Amsterdam. De stad gooit de hoogste ogen als het  gaat om 'gelukkig
zijn'. Niet slecht toch? De bedoeling van de studie is om steden te helpen zich
beter te profileren.  Vooral een stad als Singapore heeft veel te winnen.  De
stad blijkt in werkelijkheid aanzienlijk aangenamer dan het beeld dat mensen  -
of in ieder geval deze doelgroep - ervan had. Londen heeft wat dat betreft niets
te ambiëren. Ja, misschien zouden ze iets  van de duurzaamheid van Stockholm
kunnen overnemen of het geluksgevoel van  Amsterdam trachten te evenaren. Maar
dan nog: als je aan de top staat, is  slechts één beweging mogelijk: naar
beneden. Er is één klein probleempje met de studie. Het onderzoek heeft
plaatsgevonden  voordat het Verenigd Koninkrijk voor een Brexit stemde. Dit was
natuurlijk  helemaal tegen de zin van de kosmopoliete Londenaar die massaal voor
behoud van  het EU-lidmaatschap stemde, maar het roept de vraag op of de
reputatie van  Londen niet is veranderd als gevolg van de Brexit.
Waarschijnlijk niet, trouwens. De Brexit zorgde voor een aangename daling van
het pond. Vooral voor Amerikanen is de Britse hoofdstad aanzienlijk goedkoper
geworden. De kerstreisjes zijn in de aanbieding gedaan. Als het ook nog
goedkoper wordt, is het natuurlijk helemaal eenvoudig om dromen realiteit te
laten worden.

In Skylines berichten onze correspondenten in Parijs, Londen, Moskou en New
York over wat hen opvalt.

LOAD-DATE: 28 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              40 of 160 DOCUMENTS



                                  De Telegraaf

                           27 oktober 2016 donderdag
                                   Amsterdam

Fietsenmakermoord ontrafeld

BYLINE: Mascha de Jong

SECTION: REGIO; Blz. 003

LENGTH: 542 woorden


Recherche bewoog hemel en aarde om fatale steekpartij op te lossen

door  Mascha de Jong

AMSTERDAM -  De politie werd een paar keer op het verkeerde been gezet bij de
fatale steekpartij op fietsenmaker Temel Kobya. Na zeven maanden is het
rechercheonderzoek nagenoeg geheel afgerond tegen verdachte Irfan E. De
buurtbewoner van Kobya uit Nieuw-West hoort vandaag van de rechter wanneer zijn
zaak inhoudelijk wordt behandeld.

Onderzoeksleider Ton Uiterwijk bewoog samen met zijn zogenaamde Team
Grootschalige Opsporing (TGO) van ongeveer twintig rechercheurs hemel en aarde
om de fatale steekpartij op Kobya op te lossen. ,,We hebben zelfs drieduizend
ton rioolslib uit putten laten zuigen op zoek naar het steekwapen. Een heel
peloton van vijftig ME'ers kamde de bosjes uit. Er was ons alles aan gelegen de
dader te vinden." Hij zoekt even naar woorden. ,,Laat er geen misverstand over
bestaan: wij doen  ons uiterste best ieder misdrijf tegen het leven op te
lossen. Maar als  politieman wil je helemaal de onderste steen boven als het om
een onschuldige  hardwerkende burger gaat. Kobya was zo'n man." Alle denkbare
scenario's passeerden. Was er sprake van de Grijze Wolven? De  tegenstelling
Erdogan-Gülen? Eerwraak? Uiterwijk: ,,We besloten de hulp van het  publiek in te
zetten. Dat heeft ons goed geholpen." Het TGO van Uiterwijk zette containers op
de plaats delict op de Jan  Tooropstraat en bij de moskee. Geen nieuw fenomeen,
er worden vaker  buurtonderzoeken gedaan met bussen, maar de huidige containers
lijken net  huiskamers. ,,Met grote televisies en een hapje en drankje. Wij
toonden  camerabeelden van belangrijke getuigen die wij zochten. De gesprekken
kwamen  vanzelf op gang." Bijkomend pluspunt: ,,Mensen hadden het gevoel dat wij
het  uiterst serieus namen."  Tussen de verantwoordelijkheid voor zaken als de
Sloterplasbaby, de dodelijke  vechtpartij met Robert Gerritsen als slachtoffer
op de Wallen, twee mislukte  liquidatiepogingen en de brand op de Barbusselaan
in Zuidoost, waarbij een man  vermoord in zijn huis lag, doet Uiterwijk vandaag
zijn uiterste best aanwezig  te zijn bij de tweede regiezitting tegen Kobya's
vermoedelijk moordenaar, Irfan  E. ,,Bij de opsporing van de verdachte is er
overigens nóg een onderzoek  ontstaan. Hij wordt ook verdacht van een eerdere
poging tot doodslag." De grenzen wat het aantal onderzoeken betreft, is bereikt
voor zijn team. Het  TGO van Uiterwijk onderzoekt dit jaar negen zware delicten,
waar in sommige  gevallen per zaak een jaar voorstaat. ,,Met de komst van de
nationale politie  zijn we nu met z'n allen verantwoordelijk voor de
criminaliteit in het hele  land. De werkdruk moet in principe gemakkelijker
verdeeld worden. Ik verwacht  dat zoiets in de toekomst beter zal gebeuren",
houdt Uiterwijk het positief.  Op de korte termijn kan hij ook tevreden zijn. De
zaak Temel Kobya is in zijn  ogen tot een goed einde gekomen. ,,Het klinkt gek:
hadden we deze verdachte  niet aangehouden, dan hadden we deze zaak toch met een
goed gevoel kunnen  afsluiten. We hebben namelijk alles gedaan wat in onze macht
ligt." Met een  diepe zucht: ,,Maar dat we hem waarschijnlijk hebben, maakt het
natuurlijk nog  beter, helemaal voor de nabestaanden."

'Publiek heeft ons geholpen'

LOAD-DATE: 26 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              41 of 160 DOCUMENTS



                                  De Telegraaf

                            26 oktober 2016 woensdag
                                 Gehele Oplage

passie voor de man van de straat

SECTION: CULTUUR; Blz. 013

LENGTH: 283 woorden


Johan van Hell

WAT: expositieWAAR: Museum MOREWANNEER: t/m 12 februari

Echt vergeten is Johan van Hell nooit geweest, want hij dook geregeld op in
allerlei tentoonstellingen. Maar een huis-, tuin- en keukennaam is hij nou ook
weer niet.

Daarom heeft Museum MORE er goed aan gedaan weer eens een  overzichtsexpositie
aan hem te wijden. Van Hell (1889-1952) was een man van zijn tijd, zo blijkt ook
weer in Gorssel.  De schilder die zijn zoektocht in de vroege jaren 20, de jaren
van de vele  -ismen, verrichtte. Er hangen portretten van de gewone man, veelal
met  knoestige knuisten en een vierkante kop. Expressionistisch. Een kleurig
interieur, dat sterk aan Matisse doet denken.  Tot hij uitkomt bij de stijl die
hem bekend zou maken: werk met grafische  ondertonen, een soms bijna rigide
vlakverdeling, meestal uitgesproken kleuren.  Wel weer vooral de man op straat,
Van Hell was niet voor niets een overtuigd  sociaal-democraat. Neem de Vleeskar,
uit 1925. Sterk lijnenspel, zie de vijf  klanten schouder aan schouder, de
slager en zijn vrouw, die vooral uit vlakken  bestaan. En er is de Glazenwasser,
beeldmerk van deze expositie. Zijn overall is  strakblauw, de armen een
lijnenspel. De stripachtige uitstraling van de man  contrasteert met de
realistische engeltjes in de vitrage.  De fascinerende Van Hell is nog op een
andere manier aanwezig. Zo portretteerde  hij de grote dirigent Mengelberg. Geen
toeval, want Van Hell was óók een  geweldig klarinettist, zo zeer dat hem een
vaste plek in het  Concertgebouworkest werd aangeboden. Die hij afwees omdat hij
de handen ook  wilde vrijhouden voor zijn schilderwerk. Maar zijn enige
klarinetopname klinkt  in Gorssel. Bertjan ter Braak

LOAD-DATE: 25 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              42 of 160 DOCUMENTS



                                  De Telegraaf

                             23 oktober 2016 zondag
                                 Gehele Oplage

Middelvinger

SECTION: BINNENLAND; Blz. 002

LENGTH: 244 woorden


Uit onderzoek blijkt dat leaserijders te veel belasting betalen over hun auto
van de zaak. De fiscus rekent voor de bijtelling de adviesverkoopprijs en niet
de werkelijke aanschafprijs, terwijl autodealers doorgaans stevige kortingen
geven. Volgens de regels zou de Belastingdienst de werkelijke prijs moeten
hanteren. Het verschil levert de schatkist vele miljoenen extra op. Het belasten
van burgers via kunstmatig hoge heffingen beperkt zich niet tot  leaserijders.
De fiscus sluit ook al jaren de ogen voor de werkelijkheid als  het gaat om de
vermogensrendementsheffing. Er wordt gerekend met een fictief  rendement van 4
procent, terwijl de rente het nulpunt nadert. Spaarders worden  zodoende
gedupeerd. De regels gaan veranderen, maar VVD-staatssecretaris Wiebes
(Financiën) beweert dat om technische redenen niet aan de Kamerwens kan worden
voldaan om het werkelijk behaalde rendement te belasten. De gang van zaken
frustreert des te meer omdat de Belastingdienst  tegelijkertijd voor Sinterklaas
speelt bij eigen personeel. Medewerkers hebben  zich massaal aangemeld voor een
riante vertrekregeling, die daardoor 70 miljoen  extra kost. Wiebes waarschuwt
dat door de massale uitstroom 'processen' onder  druk komen te staan. De
hardwerkende burger wordt dus niet alleen uitgeknepen,  maar is ook de dupe van
een overheidsapparaat dat zichzelf opzichtig verrijkt.  De overheid heeft een
voorbeeldfunctie. Daar regeert nu de  middelvinger-mentaliteit.

LOAD-DATE: 22 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              43 of 160 DOCUMENTS



                                  De Telegraaf

                            21 oktober 2016 vrijdag
                                 Gehele Oplage

Design

BYLINE: Jaco Bijlsma

SECTION: AUTOVISIE; Blz. 011

LENGTH: 470 woorden


Design, bij voorkeur uitgesproken als dieeezainnn is nog steeds een van de
belangrijkste aankoopargumenten voor een auto. Toch is het ook één van de meest
ongrijpbare en onvoorspelbare elementen. Krijgen de looks echt applaus en
zullen ze worden beloond met voldoende hoge verkoopcijfers?

Dat is iets wat  journalisten en designers bezighoudt.  Journalisten vissen vaak
naar het definitieve design van auto's die al wel als  concept car zijn getoond.
De goed getrainde designers gesticuleren tijdens zo'n  interview bij voorkeur
wild, alsof ze daarmee hun bevlogenheid willen bewijzen  én ze gebruiken
designerstaal. Dat is een vocabulaire die kan nogal zweverig  kan zijn, zo weet
ik uit ervaring. Mark Adams, de vice-president design van  Opel, die ooit met
het ontwerp van eerste Insignia begon en daarna  verantwoordelijk was voor het
uiterlijk van alle Opels waaronder de Astra, is  een welkome uitzondering op de
regel dat designers vaak uiterst interessante,  maar al te creatieve geesten
zijn.  Adams sprak namelijk tijdens een diner waarbij het design van alle
mogelijke  toekomstige Opels ter sprake kwam, duidelijke taal. Met een brede
lach  incasseerde hij de lovende opmerkingen over de prachtige GT-conceptcar. Of
die  er nou echt ook kwam, wilden wij echter weleens weten. Want zoals een
collega  memoreerde, Opel wekt niet echt vaak een concept tot leven in de vorm
van een  echte productieauto. Adams pareerde dat verwijt met een simpele, doch
realistische logica: je kunt je in deze tijd geen heel grote missers
veroorloven, auto's ontwikkelen die vervolgens niet verkopen kunnen
monsterachtige miljoenenverliezen betekenen, zo was zijn betoog waar geen
abacadabra aan te pas kwam. De GT, een kleine zuinige coupé is leuk en heeft al
veel lof gekregen, maar de  businesscase moet uiteindelijk wel deugen, zo luidde
zijn stelling. Ook het  design van volgende Opels, zoals dat van de nieuwe
Insignia, is cruciaal in  deze moeilijke tijden. „Zo'n groot bedrijf is net een
gewoon huishouden,  uitgaven en inkomsten moeten in balans zijn", onderstreepte
de man, die al  jarenlang auto's voor 'de gewone man' tekent, in straattaal zijn
missie. Opel vaart voorlopig vooral een verstandige koers en tast af wat het
volk wil.  Onder andere met concepts om de smaak te testen, want „ je moet het
publiek  langzaam aan een nieuwe designrichting laten wennen", aldus Adams.
Reken daarom  op modern design dat min of meer een evolutie is van de vorige
modellen. De  nieuwe, volelektrische Ampera die we recent op de autosalon van
Parijs voor het  eerst zagen, liet dat ook al zien. Die oogde eigentijds en
vlot, zonder  overdreven fratsen. Voorspelbaar, precies zoals we dat hier sinds
de Kadett zo  graag lusten.

MAIL j.bijlsma@autovisie.nl TWITTER @jacobijlsma

'Zoals we dat sinds de Kadett graag lusten'

LOAD-DATE: 20 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              44 of 160 DOCUMENTS



                                  De Telegraaf

                            18 oktober 2016 dinsdag
                                 Gehele Oplage

Wilders, Trump en het piratenschip

SECTION: BINNENLAND; Blz. 011

LENGTH: 869 woorden


Geert Wilders had de tijd van zijn leven toen hij afgelopen juli in het
Amerikaanse Cleveland aanwezig was bij de Republikeinse conventie. De
PVV-leider geldt als een van de grootste politieke junkies van Den Haag. Hij
loopt er decennialang rond, kent het politieke spel als geen ander en volgt de
Amerikaanse verkiezingen daarom ook op de voet. Wekenlang keek hij uit naar
zijn tripje naar het vierjaarlijkse Republikeinse congres, met als kers op de
taart het vooruitzicht om Donald Trump in levenden lijve te ontmoeten.

Het lijkt er niet op dat Wilders' hoop om Trump te spreken geslaagd is. Hij
heeft er niets over verteld, noch stuurde hij er een foto van rond via sociale
media. Wel was de PVV-leider in de marge van het congres aanwezig op een
Republikeinse bijeenkomst ten faveure van de rechten van homo's, lesbiennes en
transgenders, een groep die decennialang niets bij de Republikeinen te zoeken
had. „Gurt, gurt, gurt!" riepen de roze Republikeinen in koor. Wilders had zich
in Cleveland laten uitnodigen door een geloofsgenoot, de  Republikeinse senator
Bill Ketron uit Tennessee. In het kader van  terrorismebestrijding stelde deze
Amerikaan in 2011 wetgeving voor die de  sharia zou verbieden in zijn staat. In
2013 informeerde hij bij de overheid of  de toen net geïnstalleerde lage
wasbakken in het parlementsgebouw bedoeld waren  voor moslims die hun voeten
voor het gebed wilden reinigen. Het bleken  faciliteiten te zijn die de
schoonmakers in staat stelden om hun emmers te  vullen en hun mop uit te
wringen. Better be safe than sorry. Op het Republikeinse congres was Wilders een
populaire gast. In eigen land vaak  verketterd en nu vervolgd, voelen uitstapjes
naar het vrije Amerika als een  warm bad. In plaatselijke interviews wordt voor
de verandering eens niet  gesproken over terreurdreiging op Schiphol, zwarte
piet of een nep-parlement.  Nee, over de grens beschouwt Wilders de politiek
meer. Zoals bij het Britse Skynews die 'de man die zichzelf al de nieuwe
minister-president van Nederland noemt' in Cleveland vroeg naar zijn
overeenkomsten met Trump. „Wat je in Amerika ziet, zie je ook in Europa: een
groot deel van de bevolking voelt zich slecht vertegenwoordigd en verlaten door
hun politieke leiders", vertelde Wilders. „Ze zien dat ze problemen over
migratie, islamisering, misdaad en terrorisme niet aanpakken en politiek
correct blijven. Nu zien we in Amerika een leider die zegt dat hij níet
politiek correct is." Dat verklaart volgens de PVV'er het Amerikaanse
enthousiasme over Trump. Hij vertaalt het één op één naar Nederland. Van de
'gewone Amerikaan' naar de 'gewone Nederlander'. „Ik geloof dat je het heel erg
goed doet als je er in slaagt om díe mensen bij de politiek te betrekken",
besloot hij het interview. Enkele weken later moet Wilders opgelucht adem hebben
gehaald dat hij geen  ontmoetingsfoto met Trump had rond gestuurd, want toen
brak aan de andere kant  van de oceaan een grote rel uit rond de
presidentskandidaat. Diens beledigingen  aan het adres van ouders die hun zoon
verloren tijdens de oorlog in Irak in  2004 maakten grote woede los. Het ging
met Trump snel bergafwaarts in de  peilingen. Wilders hoorden we even niet over
de kandidaat. Om de verkiezingen te redden werd daarop de baas van de rechtse
website  Breitbart News aangesteld als campagnehoofd van Trump. Wilders houdt
van  Breitbart. Het is een van de weinige sites die net als hij keihard is
blijven  hameren op de gevaren van de islam. De PVV-leider schrijft er geregeld
ingezonden stukken voor en veel dingen die hij zegt worden door Breitbart
gepubliceerd. Wilders haakte weer publiekelijk aan. „Laat Trump winnen! Maak
Amerika weer geweldig! Laat de PVV en Wilders winnen! Maak Nederland weer
geweldig!", twittert hij inmiddels weer. In het Engels. Navraag bij
PVV-Kamerleden leert dat lang niet iedereen Wilders' enthousiasme  voor Trump
deelt. Buitenlandwoordvoerder Raymond de Roon vindt Trump  onvoorspelbaar. Zijn
collega Dion Graus vindt Trump 'dom overkomen'. Hij is  vooral boos over Trumps
verdediging van de Afrikaanse jachtpartijen waar diens  zoons aan deelnemen.
„Het is geen staatsman, zoals Obama wel is", zei Graus  afgelopen week tegen
deze krant. Met het mes op de keel zou hij toch voor Trump  kiezen, maar het is
volgens Graus 'kiezen tussen twee kwaden'.  Wilders' oogappel Sietse Fritsma is
wel uitgesproken voorstander van Trump  „omdat het de enige kandidaat is die het
probleem van migratie snapt". Trumps  gegraai in de onderbroek van willekeurige
vrouwen verandert niks aan zijn  standpunt. „Dat laat ik langs me heen glijden."
PVV'ers lijken zich gemakshalve niet zo druk te maken om Trumps standpunten,
zijn omgang met vrouwen, zijn bewondering voor de Russische president Poetin of
zijn idee om Saoedi-Arabië(!) te voorzien van een kernwapen. Zijn vermogen om
de 'gewone man' aan te spreken, als de strijder tegen de elite, is de
verbindende factor. „Trump leidt geen verkiezingscampagne, maar een
piratenschip", zei een  Amerikaanse politiek commentator onlangs. Piraten. Het
is een geuzennaam die  PVV'ers met hun één pagina tellende verkiezingsprogramma
best zal aanspreken.

'Het is geen staatsman, zoals Obama'

LOAD-DATE: 17 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              45 of 160 DOCUMENTS



                                  De Telegraaf

                            15 oktober 2016 zaterdag
                                 Gehele Oplage

Hema vecht zich langzaam omhoog

BYLINE: Harry van Gelder

SECTION: FINANCIEEL; Blz. 038

LENGTH: 667 woorden


Oer-Hollandse winkelketen bestaat 90 jaar


door  Harry van Gelder

Amsterdam -  De Hema bestaat 90 jaar. Bij het vorige jubileum, vijftien jaar
geleden, was het een en al jubel. De Hema bloeide, maakte mooie winsten en men
was trots op dit oer-Nederlandse bedrijf. Nu heeft het bedrijf een enorme
schuldenlast en vecht het zich langzaam omhoog.

Sinds 2001 is de wereld erg veranderd en dat geldt ook voor Hema. In 2007 werd
de Hollandse keten verkocht aan de Britse investeerder Lion Capital, die de
overname van EUR 1,1 miljard grotendeels financierde door de Hema leningen op
te leggen, waardoor het bedrijf met een enorme schuldenlast worstelt. Ook kreeg
Hema flinke concurrentie van nieuwkomers als Action en Primark. De omzet
kelderde.  Maar op zijn negentigste verjaardag klimt Hema uit het dal en vecht
het zich  langzaam weer omhoog. Onder topman Tjeerd Jegen, die sinds april 2015
de  scepter zwaait bij de Hema, zijn al 25 nieuwe winkels geopend. Het bedrijf
groeit weer in Nederland, maar vooral in het buitenland. Inmiddels zit Hema in
7 landen, heeft het ruim 700 winkels en 18.000 medewerkers.  Op 4 november 1926
opende de Hema de deuren in de Amsterdamse Kalverstraat. De  topmannen Arthur
Isaac (1866-1932) en Leo Meyer (1879-1966) van de Bijenkorf  gooiden de goedkope
strategie van de Bijenkorf overboord en vormde het om tot  een luxe warenhuis.
Zo kwam er ruimte voor een winkelketen voor de gewone man  en vrouw. Voor een
bedrag van twee ton ontstond de H.E.M.A, de Hollandse  Eenheidsprijzen
Maatschappij, uit de Bijenkorf. Het bedrijf, dat vooral  dagelijkse
gebruiksartikelen verkocht, kreeg die naam, omdat het maar een paar  prijzen
hanteerde. Met 10, 25 en 50 cent werd de arbeider gelokt.  Isaac en Meyer keken
het concept in Amerika af van Woolworth dat met  eenheidsprijzen veel betere
resultaten behaalde dan de warenhuizen. Het  oer-Hollandse concept, de beste
producten voor de laagste prijs, sloeg meteen  aan. In 1928 waren er al tien
vestigingen. De eenheidsprijzen werden in 1928  uitgebreid met 75 cent en 1
gulden. Maar het zou tot 1969 lang duren voor de  psychologische barrière van
100 gulden werd genomen, met de verkoop van de  Reactor boormachine. De kassa
was daar nog niet op berekend. Het personeel  moest nog twee bedragen aanslaan:
fl.99,- en fl.1,- De economische crisis van 1929 deerde H.E.M.A (de puntjes
verdwijnen na de  Tweede Wereldoorlog) niet. Integendeel het bedrijf komt goed
op stoom. De omzet  stijgt. De gegoede burgerij, die daarvoor de neus ophaalde
voor de goedkope  winkel, wist nu ook de Hema te vinden. De stijgende lijn stopt
in de Tweede  Wereldoorlog, een moeilijke tijd voor Hema. Op 27 februari 1941
wordt een  Duitse zakenwaarnemer aangesteld die het bedrijf jodenvrij moet
maken. Er zijn  dan nog bijna driehonderd Joodse werknemers, een zesde van het
totaal. Van dat  aantal overleven ongeveer 70 mensen de oorlog niet. Tot 1952
staan in alle winkels nog verkoopsters achter de toonbank, maar naar  voorbeeld
van Marks & Spencer gaat Hema geleidelijk over op zelfbediening.  Om sneller te
kunnen groeien stapt Hema ook over op het franchisemodel. In  steden waar Hema
een winkel wil openen worden zelfstandige winkeliers benaderd  of ze een winkel
met een Hema-formule willen openen. Hema wordt een pionier op  dit gebied. Later
zullen vele winkels het voorbeeld van de Hema volgen.  In de jaren tachtig kijkt
Hema voor het eerst over de grens. De winkel is dan  vooral voor vrouwen een
'must' geworden. Twee derde van de klandizie is vrouw.  In 1984 worden de eerste
winkels in België geopend. Maar de expansie is nog erg  voorzichtig, pas na 2002
volgt Duitsland. Een lastige markt vanwege de vele  prijsvechters. De afgelopen
zes jaar gebeurde daar weinig, maar binnenkort  opent Hema winkels in de grote
Duitse steden. Hema groeit tegenwoordig, vooral  als hip merk in Frankrijk. Op
termijn haalt Frankrijk België in, en wordt het  na Nederland de grootste markt
voor Hema.

Pionier op gebied van franchise

LOAD-DATE: 14 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              46 of 160 DOCUMENTS



                                  De Telegraaf

                            15 oktober 2016 zaterdag
                                 Gehele Oplage

Lesje beleggen van J.P. Morgan

BYLINE: Pieter van Erven Dorens

SECTION: FINANCIEEL; Blz. 044

LENGTH: 813 woorden


Creatief zoeken naar rendement en spreiding


door  Pieter van Erven Dorens

Londen -  Tot enige jaren geleden was het leven voor Jan de Belegger
overzichtelijk. Je stak een deel van je kapitaal in aandelen en de rest in
obligaties en spaargeld. Zo had je een gespreide portefeuille. Daalde de beurs,
dan kwam er toch nog geld binnen.

Dat is allemaal voorbij door de ultra lage  rente. „Vroeger gaf een veilige
obligatie je tenminste nog wat rendement", zegt John  Bilton, hoofd Multi Asset
Strategy bij J.P. Morgan Asset Management. „Maar als  een Duitse tienjaars
staatsobligatie nu 0% rente doet, dan heb je over tien  jaar dus 0% rendement.
We moeten tegenwoordig veel creatiever zijn om spreiding  te bereiken."
Portfoliomanager Talib Sheikh ziet de wanhoop bij beleggers. „Ik doe dit nu
twintig jaar en ik heb niet eerder meegemaakt dat zoveel mensen naar me toe
komen en zeggen: Ik heb echt geen idee wat ik moet doen." Bilton en Sheikh
kwamen met tientallen collega's van J.P. Morgan opdraven voor  een jaarlijkse
bijeenkomst met Europese journalisten. Een gratis maar  onbetaalbaar lesje
beleggen, want de meeste sprekers verdienen dik boven een  miljoen euro per
jaar.  J.P. Morgan Asset Management is een van 's werelds grootste
vermogensbeheerders, met EUR 1542 miljard onder beheer. Dat is zo'n zes keer de
Nederlandse begroting. Maar ook die knappe koppen uit alle continenten hebben
het zwaar, bekent  Massimo Greco, hoofd European Fund Business: „Hoe langer de
rente laag blijft,  hoe moeilijker het wordt om geld te beheren. De foutmarges
zijn erg klein." Lachende derden zijn de nationale overheden, zegt
hoofdmarktstrateeg voor  Europa, Stephanie Flanders. „Mensen merken het niet zo,
maar de uitgaven van de  Europese overheden gaan omhoog. Dat maakt de Europese
Centrale Bank mogelijk  door het verlagen van hun rentelasten. Dat geld gaat nu
naar andere uitgaven.  Het is strikt genomen geen helikoptergeld, maar het lijkt
er wel op." De gewone burger heeft ondertussen de grootste moeite om rendement
te maken  buiten de aandelenmarkt. Dit terwijl de beurs overspannen trekjes
begint te  vertonen. „De marktkapitalisatie van beursfondsen is acht keer zo
sterk  gegroeid als het bruto nationaal product", stelt Bilton vast. Een andere
zorg is volgens Bilton dat de afnemende bevolkingsgroei en de  vergrijzing in
ontwikkelde landen gaat drukken op de economische groei.  Ondertussen groeit de
schuldenberg. „De financiële sector heeft zijn schulden  teruggebracht, maar
andere sectoren hebben dat niet. Het schuldenniveau is  gestegen tot boven 200%
van het wereldwijde bruto nationaal product." Probleem bij de spreiding van
beleggingen is dat beleggingsvormen zich anders  zijn gaan gedragen. Bilton: „Je
wilt beleggingen die niet dezelfde kant op  bewegen. Vroeger gingen de
obligaties omhoog als aandelen daalden. Maar de  correlatie is veranderd." Zo
kijkt men nu anders aan tegen grondstoffen. Sheikh: „Grondstoffen gedragen  zich
als aandelen. Ze zorgen niet voor diversificatie in je portefeuille."  Een
moderne gespreide portefeuille bevat relatief veel minder aandelen. „Wij
gebruiken zaken als valuta, derivaten en volatiliteits-indices", aldus Sheikh.
Denk aan short gaan op de Australische dollar of short gaan op Aziatisch
bedrijfskrediet.  Tegenover een traditionele gebalanceerde portefeuille (82%
aandelen, 18%  vastrentend) gaf Sheikh als voorbeeld een moderne geversificeerde
portefeuille  met 38% aandelen, 14% vastrentende waarden, 31% valuta en 17%
derivaten. Een man als portfoliomanager Michael Barakos bepaalt waarin wordt
belegd. Hij  benadrukt dat een belegging in een bloeiend bedrijf meestal niet
interessant  is. „Je kan je beter richten op onverwachte groei. Wij zitten
liever in een  aandeel dat een negatieve groeiverwachting heeft, dan een hoge
groeiverwachting, want dat zie je ook terug in de aandelenkoers."  Barakos'
collega Jon Ingram gaf als voorbeeld Logitech, bekend van vooral
computermuizen. „Door de komst van tablets liep de markt voor computermuizen
terug. Het leek geen goede investering. Maar het bedrijf bleef accessoires
maken, zoals toetsenborden bij je iPad. Er zal altijd vraag zijn naar
accessoires." De belangrijkste beurswijsheden van J.P. Morgan passen in een heel
dun boekje.  Zoals: 'Cash is zelden koning'. Wie in 1899 een dollar op de bank
zette, heeft  nu in reële waarde twee dollar verdiend. Terwijl een dollar in
aandelen $1532  is geworden.  'Volatiliteit is normaal', luidt een andere
wijsheid. Zelfs in mooie  beursjaren, zoals 2005 en 2013, staat de beurs
tussentijds soms fors lager.  Hoofdregel is dan ook: 'Blijf op de markt'.
Cijfers over de periode 2001-2015 tonen dat beleggers die de beste dertig
beursdagen misten, bijna twee derde van hun inleg kwijt raakten. Beleggers die
vanaf 2001 netjes bleven zitten, boekten juist twee derde winst.

'Cash is zelden koning'

LOAD-DATE: 14 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              47 of 160 DOCUMENTS



                                  De Telegraaf

                            14 oktober 2016 vrijdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1097 woorden


BRIEVEN

Gedetineerden

Er is een verontrustende toename van het aantal gedetineerden onder de
60-plussers. Ik denk dat dit aantal flink zal toenemen. In de gevangenis kun je
elke dag douchen, is er keuze uit verschillende maaltijden, altijd de dokter in
de buurt, je eigen privékamer, sportzaal en recreatiemogelijkheden, bibliotheek
en geestelijke begeleiding. In welk verpleegtehuis vind je dit nog?   Jos
Huisman

Geloofwaardig

De twee kabinetspartners VVD en PvdA hebben mooie plannen uitgedacht om de
kiezers niet te verliezen. Ze prediken alleen maar plussen voor iedereen, als
ze weer aan de macht komen. Maar waarom die plannen uitstellen tot na de
verkiezingen? Ik zeg: begin direct. Het zou dit kabinet heel wat
geloofwaardiger maken.  J.Prins, Sliedrecht

Qatar

Qatar, het speeltje van voormalig FIFA-baas Sepp Blatter, is weer in opspraak.
Vanwege een WK voetbal, dat daar in 2022 wordt gehouden, worden de bouwvakkers
daar uitgebuit. Freek de Jonge maakte zich in 1978 terecht sterk om het
toenmalige WK te boycotten, vanwege het daar toen heersende regime. Toen ging
alles ook gewoon door.... Dat zal nu ook vast weer gebeuren.  J. Verniers,
Arnhem

Van Praag

Michael van Praag verwijt de FIFA dat ze Marco van Basten bij de KNVB weghalen,
maar is het blijkbaar wel eens met het weghalen van Fred Grim bij Jong Oranje.
Gevalletje de pot verwijt de ketel?  Bartus v.d Wenden, Delft

Troostmeisjes

Het bedrog van de Japanse farmacie-fabrikant FujiRebo die het Antoni van
Leeuwenhoek Ziekenhuis financieel oplichtte en daarmee ook de patiënten
benadeelde, zal wel met de bekende Japanse verontschuldigingsbuiging worden
afgedaan. Net als bij de troostmeisjes in 1945.  Van de Raadt, Gorssel

Verzekering

Werkgevers zijn volgens mij het sociale vangnet voor werkend Nederland. Mijns
inziens ben je als werkgever alleen verantwoordelijk voor een werknemer in de
tijd dat hij arbeid verricht. Gaat de werknemer zweefvliegen, diepzeeduiken of
voetballen en loopt hij daardoor een blessure op, dan dient hij zich daar zelf
voor te verzekeren. Het aanbieden van een vast arbeidscontract zal hier door
minder hindernissen opleveren en juist aantrekkelijker worden.  Paul Schraven

Pensioengat

Toen ik 42 jaar geleden begon met werken, was ik verzekerd dat ik op mijn 65e
AOW zou krijgen. Deze overeenkomst is door onze regering eenzijdig opgezegd,
met als gevolg dat ik dadelijk een 'gat' heb van twintig maanden totdat ik AOW
ontvang. Medewerkers van Defensie die met vroegpensioen zijn gegaan, krijgen de
AOW gecompenseerd tot het bereiken van de pensioenleeftijd van 67. Waarom wordt
personeel van overheidsinstellingen wel gecompenseerd en andere hardwerkende
burgers niet? Dat mag premier Rutte mij wel eens uitleggen.  Berend Kramer,
Zoetermeer

Schiphol

Schiphol en de luchtvaart willen uitbreiden en benadrukken alleen de voordelen.
De nadelen, zoals de geluidshinder, CO2-uitstoot en de fijnstof die als een
wolk om Schiphol hangt worden verzwegen. Ik hoop dat dit in de toekomst zeker
meegewogen worden.   H.H. Nehmelman,     Zwanenburg

Twijfels

De NAVO maakt zich grote zorgen over het optreden van Rusland op het
wereldtoneel. Is het niet zo dat iedereen geneigd is de ruimte te nemen die hem
wordt geboden? Voor Poetin is die ruimte immens met een immer twijfelende en
haperende EU en een alle problemen omzeilende president Obama in de Verenigde
Staten. De NAVO-partners zouden dus eens aan zelfonderzoek moeten doen hoe zij
dit hebben laten ontstaan.  Jan Oosterhof ,     Hellendoorn

Ouderenprobleem

De VVD oplossing van het 'ouderenprobleem': Je bezuinigt net zo lang op de
ouderenzorg tot ze zeggen: 'Ik ben er wel klaar mee'. Vervolgens pas je de
euthanasiewetgeving zo aan dat ze er probleemloos uit kunnen stappen. Dat ik 55
jaar mijn stem aan die club heb gegeven!  A.J. Beunders, Enschede

Huichelaars

Als je geen verbetering in jouw situatie ziet en in de toekomst ook niet kunt
verwachten van deze politici, dan kun je maar beter 'opstappen'! Ik wil het
woord huichelaars niet gebruiken, maar...  Andries de Bruin

Aanpakken

Groot respect heb ik voor de CliniClowns, die zieke kinderen met volledige
inzet en passie proberen op te monteren. Hulde! Maar dat horrorspul moet
keihard worden aangepakt.   B. Carlier, Haren

Zoet

CDA-fractievoorzitter Buma houdt wel van zoete broodjes bakken. Partijgenoot
Balkende sprak jaren geleden al over het zoet. Helaas is het zoet nooit gekomen
voor meeste burgers in Nederland en is het zuur gebleven. Nu wil het CDA als
eerste de suikertaks invoeren. Laten we hopen dat het bij gebakken lucht blijft.
R. Tassen, Helmond

Werkstraf

Suikertaks om te voorkomen dat kinderen te dik worden, maar als je een hond
frikadellen te eten geeft, dan krijgt zijn eigenaar een werkstraf. Misschien is
dat een betere oplossing voor het obesitasprobleem.  M. J. Steltenpool,
Bunschoten

Prioriteiten

Het wordt hoog tijd dat in Nederland de juiste prioriteiten worden gesteld. Als
er niet voldoende geld is voor onze ouderen, zorg en veiligheid, dan zal de
goedgeefsheid aan het buitenland flink moeten worden teruggeschroefd. Als dat
niet gebeurt, zal op een gegeven moment de bom barsten.  Bert Steenhuisen,
Heiloo

Wens

De wet die hulp bij zelfdoding verbiedt zou van tafel moeten. Er zijn genoeg
andere wetten die misbruik voorkomen. De wens om niet niet langer te hoeven
leven kan heel erg sterk zijn, het leven is voor sommigen een hel en voor
anderen totaal zinloos. Ga maar eens in een klein hokje zitten, geen bezoek
krijgen, onvoldoende verzorging krijgen en maar wachten tot je eens dood gaat.
G.S. ten Cate

Turbulentie

Na de dagboekopenbaringen van een Transavia-stewardess zullen de passagiers
voortaan heel anders aankijken tegen waarschuwingen vanuit de cockpit voor
turbulentie.   Jan van Meurs

Protest

Zanger en songwriter Bob Dylan heeft de Nobelprijs voor de Literatuur gewonnen.
Met geweldige teksten en ook vaak protestsongs veroverde hij in de jaren '60 de
wereld, zoals met bijvoorbeeld 'The times the are changing'. De tekst is nog
steeds van toepassing in 2016.  Lucas Meijer,     Nieuwe Pekela

Dank

Mijn vader was overheidsdienaar vanaf 1936; eerst als beroepsmilitair en vanaf
1 januari 1947 als opsporingsambtenaar bij de Douane en FIOD. Hij plakte op
dringend verzoek na zijn veertig dienstjaren er nog vier achteraan. Bij zijn
jubileum mocht hij een receptie houden: de gevulde koeken bij de koffie waren
voor eigen rekening. Bij zijn afscheid na 44 jaar was er alleen een deur die
dichtsloeg. 'Met dank voor de geleverde diensten....'  J.J. Moes, Zeewolde

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              48 of 160 DOCUMENTS



                                  De Telegraaf

                           13 oktober 2016 donderdag
                                 Gehele Oplage

Waarom draagt GEORGE altijd shorts?

SECTION: PRIVE; Blz. 009

LENGTH: 421 woorden


Pas vanaf zijn achtste een lange:

Pas na zijn achtste verjaardag zullen we kleine PRINS GEORGE (3) af en toe in
een lange broek gaan zien. De zoon van PRINS WILLIAM en PRINSES CATHERINE
maakte sinds zijn geboorte al menig publiek optreden mee, maar dat deed hij tot
dusver altijd in één en dezelfde look: in shorts.

Net als zijn zusje CHARLOTTE wordt het jongetje door moeder CATHERINE
'stijlvast' aangekleed. Prinses Charlotte - die onlangs in Canada haar eerste
stapjes zette - draagt altijd een degelijk jurkje, vaak met een vestje, precies
zoals in de upperclass gebruikelijk is. Lange broeken voor kinderen zijn dat
zeker niet. ,,In die kringen zijn voor jongens shorts voorgeschreven'', leggen
Britse  royaltywatchers uit. ,,Lange broeken zijn common, dat is meer voor het
gewone  volk. Kinderen moeten gehard worden, is de gedachte daar achter. Dus ook
in  sneeuw en regen zullen we George voorlopig nog met korte pijpen zien. Sla de
foto's van de kleine WILLIAM en zijn broer PRINS HARRY er maar op na. Toen zij
klein waren, droegen ze ook geen lange broeken. Pas vanaf ongeveer de achtste
verjaardag kun je langzaam met lange broeken beginnen. Het is traditie.''

Spijkerbroek

De vraag is wat moeder Kate van zo'n traditie vindt. Zelf komt ze immers uit
'gewone kringen' en zal niet alleen haar broer JAMES al snel een eerste
spijkerbroek hebben gekregen; zij en zus PIPPA misschien ook nog wel. Tot
dusver schikt Williams echtgenote zich in de mores en gebruiken van de familie
waarin zij terecht is gekomen en dat gaat haar schijnbaar met meer gemak af dan
destijds PRINSES DIANA, die zich regelmatig tegen het protocol verzette.
Waarschijnlijk heeft zij met haar meer opstandige en dwingende gedrag om
William en Harry vanaf het begin af aan mee te nemen op buitenlandse bezoeken,
nu de weg geopend voor haar zoon en postume schoondochter om hetzelfde te doen.
Bij het bezoek van William en Catherine aan Canada, vorige maand, waren de twee
fotogenieke kleintjes de absolute publiekstrekkers van wie in buitenlandse
media nog wel meer beelden opdoken dan van de Hertog en Hertogin van Cambridge
zelf. Tijdens de drie publieke optredens van de mini-royals waren die steeds
weer in korte broek en klassiek jurkje. ,,Kate heeft daar helemaal geen
problemen mee'', weet een insider. ,,Op die  manier voorkomt zij ook dat de
kleine Charlotte nu al een mode-icoon wordt,  wier kleding wereldwijd wordt
gekopieerd. Er zal nog lang genoeg op haar worden  gelet...''

'Lange broeken zijn voor het gewone volk'

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              49 of 160 DOCUMENTS



                                  De Telegraaf

                           13 oktober 2016 donderdag
                                 Gehele Oplage

BRIEVEN

SECTION: WATUZEGT; Blz. 014

LENGTH: 1136 woorden


BRIEVEN

Onder curatele

De Belastingdienst wordt tot nader order onder curatele geplaatst door
staatssecretaris Wiebes (VVD). Het zou voor de hand liggen dat de politieke
partijen in de Tweede Kamer hem hiervan onderdeel maken. Immers, hij is
eindverantwoordelijk voor het gestuntel met de riante vertrekregeling. Met zijn
genomen tijdelijke maatregel legt hij zijn eigen falen neer bij de fiscus zelf.
Gemakkelijker kan hij het niet doen.  F. Savelberg

Transavia

Ik ben 71 jaar. Zou het dan toch nog mogelijk zijn om piloot te worden?  Sjen de
Haan,   Sprang-Capelle

Oranjes

Tweede Kamer wil een eind aan belastingvoordeel Oranjes (Tel. 12/10). Dan
moeten de parlementariërs direct ook even hun eigen voordeeltjes gelijktrekken
met de gewone burger, onder meer hun wachtgeldregeling. Als voorbeeld geldt
D66-lid Hachchi die gewoon naar Amerika ging. En voor de Oranjes moet net als
voor iedereen belasting op vermogen worden geheven.   Carla Hartsink, Tiel

Krakers

Utrechtse krakers die door de rechtbank tot een boete van bijna 60.000 euro
werden veroordeeld voor het veroorzaken van enorme schade aan Ubica-panden,
hoeven van de gemeente Utrecht slechts 37.500 euro te betalen. De rest wordt
betaald door eigenaren van een oudere, goedgekeurde dieselauto die de stad
Utrecht binnenrijden en daarvoor een boete krijgen.  E.F. Haak, Velsen-Noord

Verbaasd

Wat een boter hebben de PvdA en D66 op hun hoofd. Zij zijn verbaasd over een
fiscale regeling voor het Koningshuis uit 1973. Welnu: wie zaten er in het
kabinet van 1973 geleid door dhr. J. den Uyl: de PvdA en D66. Jammer dat ze hun
eigen goed gekeurde wetsvoorstellen en fiscale regelingen niet kennen.   Loek de
Wit, Lommel

Verduren

De regeringspartijen hebben vlak voor de verkiezingen heel wat te verduren. De
reorganisatie bij de Belastingdienst is een bende en de belastingmores van de
Oranjes is ook niet in de haak. Daar komt nog bij dat elke Marokkaan en/ of
Algerijn die hier binnen komt wandelen, het land weer uit kan met een kleine
tweeduizend euro in z'n zak. Ik ben bang dat ook hier de administratie niet
klopt en er meerdere keren wordt uitbetaald. En maar zeuren dat de zorg te duur
is en dat de pensioenen omlaag moeten.  Peter Borst, Beverwijk

Slippertjes

'Slippertjes niet van de lucht' (Tel. 12/10). Dit is al gaande sinds de jaren
'70. Ik heb heel dicht bij dat wereldje gestaan en het is waar. Er kwamen en
komen veel slippertjes voor tussen stewardessen en ander vliegend personeel.
Het kan ook niet anders door het slapen in hetzelfde hotel. En als je de
verhouding ziet op een jumbo: bijvoorbeeld 3 of 4 mannen op 12 tot 14
stewardessen.  Ruud Kraan

Afval

Waarom niet, net als de glasbakken, plastic-, blik- en papiercontainers
geplaatst bij alle winkelcentra? Bij het boodschappen doen ben je de rommel
meteen kwijt en hoopt het zich thuis niet op. Bovendien hoeft het niet meer
huis aan huis te worden opgehaald.   A.W. de Haas, Niedorp

Spelen

Italië trekt zich terug als kandidaat voor het organiseren van de Olympische
Spelen in 2024. Dat is begrijpelijk gezien de daaraan verbonden hoge kosten die
niet gedekt worden door de inkomsten. De kosten worden voor een groot deel
uitgegeven aan de aanleg van de infrastructuur. Zonder deze infrastructurele
kosten zouden de Spelen wel winst kunnen opleveren voor het gastland. Is het
geen idee om Griekenland, die de infrastructuur al heeft van voorgaande Spelen,
uit te nodigen zich te nomineren? Zo  krijgt Athene een financiële injectie die
het goed kan gebruiken.  Rob de Vos

Bejaardenbajes

Eindelijk, er komt een gevangenis voor vijftigplussers waarin je ook terecht
kunt als je gebruik moet maken van een rollator. Het denken aan een bajes voor
ouderen alleen al is zo schattig en dus ook direct reden om dit idee zo erg te
koesteren. Ik ben de vijftig inmiddels ruimschoots gepasseerd. Kom, ik ga maar
eens een kraak zetten.  Harm Hulshof, Zuidlaren

Horrorclown

Pak dit tuig op en zet ze een paar weken elke dag in een schandblok op een
plein of winkelstraat. Kunnen ze lekker de hele dag gekke bekken trekken en
kunnen wij lekker om ze lachen.  R. van der Velde, Leusden

Haïti

Een aantal jaren terug was op Haïti een grote aardbeving. Er werden miljoenen
euro's ingezameld voor de wederopbouw van dat land. Nu is er weer een situatie
waar mensen geld of middelen nodig hebben. Wat is er met dat eerder ingezamelde
geld gebeurd? Of staan deze miljoenen nog op de bank?   José Bruchhaus

Bankzaken

Bankzaken, belastingzaken, gemeentelijke-, provinciale - en landelijke
overheidszaken, ze worden steeds afhankelijker van digitalisering. Het
elektriciteitsnet is nu nog kwetsbaar, want bijna alle elektriciteit wordt
centraal opgewekt. Het is niet onmogelijk het net in heel Europa plat te leggen
al lijkt dat onwaarschijnlijk. Als dat zou gebeuren gaan we terug naar de
middeleeuwen.  Ron Hempenius, Den Haag

Zorg

De zorgproblemen zijn gemakkelijk op te lossen. Geef de bejaarde bewoners
dezelfde wettelijke zorg als een gedetineerde. Dagelijks douchen, een uur
luchten, een uur recreatie, per dag drie maaltijden naar wens. Meer
bewakingspersoneel voor de dag en zeker voor de nacht. Als gedetineerden door
personeelstekort geen wettelijke zorg krijgen, stapt men naar de rechter en
krijgen daar hun gelijk.  Ria Wilbrink, Westkapelle

Korrels

De korrels van kunstgrasvelden komen van autobanden. Deze banden slijten op de
weg en dat stof ademen we in. Ik hoop dat het onderzoek uitwijst dat de korrels
niet kankerverwekkend zijn. Anders hebben we een groot probleem.  B. Tenniglo,
Albergen

Edwin S.

Woede om resocialisatie van Edwin S. (Tel. 12/10). Het Europees Verdrag voor de
Rechten van de Mens bepaalt dat er altijd perspectief moet zijn op terugkeer in
de samenleving. Nederland moet zich houden aan deze regels. Maar de
geschiedenis toont de idiotie aan van het afschaffen van levenslang. Zouden
dictators zoals Adolf Hitler en Jozef Stalin recht hebben gehad op een
terugkeer in de maatschappij?   Wim Kersten, Boxmeer

Juiste verlichting

Jonge automobilist ziet belang van verlichting (Tel. 10/10). Een groot deel van
de automobilisten, waaronder de jonge rijders, zien geen enkel belang in het
voeren van de juiste verlichting bij schemer en bij slechte
weersomstandigheden, met name mist. Zelfs leswagens kom je tegen in de mist
zonder brandende achterlichten.    T. Steenstra, Steenwijk

Ongecensureerd

Het IOC, uit monde van Samaranch jr., verwacht tijdens de Olympische
Winterspelen in 2022 in Peking ongecensureerd internet. Hieruit blijkt wel dat
dit soort mensen buiten de werkelijkheid staan en dat er wel persoonlijke
belangen in het spel moeten zijn om in dit soort landen dit soort evenementen
te organiseren. Internet zonder censuur gaat niet gebeuren en zeker niet voor
de Chinezen zelf.  Dick Pelle, Tuil

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              50 of 160 DOCUMENTS



                                  De Telegraaf

                            11 oktober 2016 dinsdag
                                 Gehele Oplage

Pad naar PvdA-leiding vol risico's

SECTION: BINNENLAND; Blz. 011

LENGTH: 854 woorden


Lodewijk Asscher houdt niet van gokken. Dat merkte een prominent politicus de
afgelopen jaren bij de vormgeving van het nieuwe kansspelbeleid. Bij het
omzetten van afspraken uit het regeerakkoord naar wetgeving bleek de PvdA'er
achter de schermen een belemmerende factor. Principes leken hem in de weg te
zitten.

Zelf staat Asscher bij zijn afweging over het lijsttrekkerschap van de  PvdA
voor de grootste gok uit zijn politieke carrière. Ook partijleider Diederik
Samsom nam vier jaar geleden een gok. Hij vroeg zijn  potentiële rivaal Asscher
om vicepremier te worden van het VVD/PvdA-kabinet. Op  deze manier gaf hij de
Amsterdammer status en macht. Maar door hem  medeverantwoordelijk te maken voor
het kabinetsbeleid, zou de rode kroonprins  niet vanaf de zijlijn klaarstaan om
de macht over te nemen, op het moment dat  het even tegenzat. En dat was de
afgelopen jaren nogal eens het geval. Samsom zal niet alleen maar moeten
'doorknokken' om de sociaaldemocratie verder  vooruit te helpen. Hij zal
voorlopig vooral moeten vechten om de massaal  afgehaakte PvdA-kiezer weer terug
te winnen. Zijn boodschap van het 'eerlijke verhaal' is bekend, net als het feit
dat hij  in elke toespraak of interview de behoefte voelt om de vuilnisman, de
leraar of  elektromonteur aan te halen die hij toevallig die week sprak en die
zijn hart  bij hem uitstortte. Samsom gaat nog steeds de deuren langs met rode
rozen, op  zoek naar een gesprek met de 'gewone burger'. Of deze methode nog
steeds werkt  zal moeten blijken, maar het is wel Samsom. What you see is what
you get.

Berekenend

Dat ligt bij Asscher iets anders. De vicepremier geldt als een bedachtzame,
zeer slimme en berekenende politicus. Voor de PvdA was hij goud waard in de
coalitie. Niet zelden doorzag hij bij onderhandelingen VVD-pogingen om de
sociaaldemocraten een loer te draaien. „Zo glad als een paling in een emmer
snot", knarsetandde een liberaal al eens. De PvdA'er genoot deze regeerperiode
in zijn partij een heldenstatus. Op  congressen kreeg hij het grootste applaus,
intern werd kritiek op Asscher linea  recta van tafel geveegd. Bij zijn komst
naar Den Haag nam hij een kudde aan  trouwe medewerkers uit het Amsterdam mee,
een eigen hofhouding, precies zoals  het een kroonprins betaamt. In de hoofdstad
kan hij eveneens blijven leunen op  stevige steunpilaren, zoals burgemeester
Eberhard van der Laan en een groepje  invloedrijke opiniemakers.  Asscher wikt
en weegt dezer dagen over de vraag of hij het leiderschap van  Samsom zal kapen.

Toneelspel

Een deel van de twijfel is toneelspel, bedoeld om de suspense zo groot mogelijk
te maken, zodat de media-aandacht en daarmee de kiezersaandacht tot flinke
hoogte wordt opgestuwd. Dat lukt. Afgelopen donderdag had hij een spreekbeurt
voor PvdA'ers in Groningen. De aanwezigheid van de Amsterdammer op een
eenvoudige ledenbijeenkomst is dermate zeldzaam dat de parlementaire pers
massaal naar het noorden was getrokken. Je weet immers maar nooit. Journalisten
registreerden overigens bepaald geen massale steun voor Asscher; Samsom was bij
die Groningers populairder. Asschers twijfel is voor een ander deel oprecht. En
terecht. Het is  onmiskenbaar waar dat Samsom in tegenstelling tot Asscher veel
heeft  geïnvesteerd in contact met de PvdA-leden. De achterban kan hem al jaren
aanraken, terwijl de kroonprins in hoofd- of hofstad resideerde. „Lodewijk
denkt dat je leider kunt worden door direct tot de kiezers te spreken en daarna
pas tot de leden. Samsom weet dat hij eerst de leden moet overtuigen en dan pas
de rest van Nederland", verklapt een insider, die de huidige leider daarom de
meeste kans toedicht om lijsttrekker te worden.  Inderdaad, het is een publiek
geheim dat Asscher een hekel heeft aan het  uitdelen van rode rozen op straat en
het doen van de Samsom-huisbezoeken. Hij  voelt zich als bestuurder veel meer op
zijn plek dan als  volksvertegenwoordiger. Het vooruitzicht om straks als een
Job Cohen weg te  kwijnen als Kamerlid in de oppositie moet hem nachtmerries
geven. Niet voor  niets heeft hij zich niet aangemeld voor de kandidatenlijst
voor de Tweede  Kamer. Daarnaast is er nog een beer op de weg. Als Asscher het
leiderschap van zijn  partij en die van het land ambieert, zullen concurrenten
hem herinneren aan de  resultaten (of het gebrek daaraan) van zijn
ministerschap. Deze krant liet  zaterdag zien dat er maar weinig terecht is
gekomen van het door hem bestierde  integratiebeleid. Wie naar resultaten
vraagt, krijgt rookgordijnen als  antwoord. Intussen ligt zijn grootste kunstje,
de Wet Werk en Zekerheid, zwaar  onder vuur. Daarnaast is er nog het 600 miljoen
euro kostende banenplan dat  geen banen opleverde; de evaluatie ervan verschijnt
pas na de verkiezingen. Als Asscher het tegen Samsom zou opnemen en later
wellicht tegen Rutte, zal de  evaluatie van zijn ministerschap niet tot na de
verkiezingen op de plank  blijven liggen. Net als vragen waarom hij geschikter
zou zijn dan de huidige  voorman, wiens beleid hij tot het zijne maakte.  Gokken
op de toekomst is daarmee niet zonder risico's.

Asschers resultaten  in nevelen gehuld

LOAD-DATE: 10 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              51 of 160 DOCUMENTS



                                  De Telegraaf

                            5 oktober 2016 woensdag
                                 Gehele Oplage

Debutantenbal in Parijs

SECTION: VROUW; Blz. 011

LENGTH: 625 woorden


Het gesprek bij de spreekwoordelijke koffieautomaat tijdens FashionWeek Parijs
draaide om drie personen: Bouchra Jarrar, Maria Grazia Chiurri en Anthony
Vaccarello. Deze namen debuteerden dit seizoen namelijk als creatief directeur
voor achtereenvolgend drie wereldberoemde modehuizen: Lanvin, Christian Dior en
Saint Laurent.

Een nieuwe start maakt dat alle ogen op je gericht zijn, zo blijkt.
Moderedacteuren, stylisten maar ook de machtige inkopers van grote warenhuizen
zagen de debutanten met veel nieuwsgierigheid tegemoet. Geen wonder dat dit de
meest gewilde kaarten (lees: uitnodigingen) voor FashionWeek waren. Bouchra
Jarrar zat verreweg in de meest benarde positie van het trio aangezien  haar
voorganger Alber Elbaz nogal geliefd was. Aan haar de moeilijke taak om  voor
Lanvin met een collectie te komen die de erfenis van boy wonder Elbaz zou
overtreffen of in elk geval zou evenaren. Onder het bewind van Elbaz liet het
huis de rode cijfers achter zich, maar sinds zijn gedwongen vertrek (een
meningsverschil met de directie over de koers en de stuurloze periode daarna)
zijn diezelfde cijfers fors gedaald. Flink wat druk op de schouders van Jarrar
dus, die met een collectie kwam  waaruit met name haar eigen signatuur sprak:
perfect gesneden ontwerpen die  resulteerden in vrouwelijke silhouetten van
satijn, kant en Crêpe de Chine in  zwart-wit.  De Italiaanse Maria Chiuri, die
voorheen voor Valentino werkte, is de eerste  vrouwelijke creatief directeur in
de geschiedenis van Christian Dior. Voor haar  debuut deed Chiuri een duik in de
archieven van het modehuis en trad ze op als  curator. Via haar looks knipoogde
ze naar de verschillende perioden in de  geschiedenis het merk. Zo kwam ze met
een moderne versie van de bar jacket, het  ultra-vrouwelijke jasje met
wespentaille waar het modehuis haar bekendheid aan  dankt. Maar ze refereerde ze
ook aan de periode waarin John Galliano voor Dior  ontwierp, de periode van
J'adore Dior.

Statement

Geheel onverwachts opende ze de show met outfits die op 'schermen' (de sport)
gebaseerd waren, in plaats van met de vrouwelijke jurken waar het huis zo
bekend om is. Waarom? Omdat het uniform van een vrouwelijke schermer niet
verschilt van dat van een mannelijke. Een statement dus. Het meest spraakmakende
ontwerp was echter toch het simpele T-shirt waarop  stond geschreven: 'We should
all be feminists', een quote van de Nigeriaanse  schrijfster Chimamanda Ngozi
Adichie. Deze tekst ging al eerder viral toen  Beyoncé het voor haar nummer
Flawless gebruikte. Chiuri's boodschap: meer  gelijkheid tussen man en vrouw,
zowel op de werkvloer als in het dagelijks  leven. Dan Vaccarello. Hij volgde de
succesvolle Hedi Slimane bij Saint Laurent op.  Ook Hedi Slimane, die 'Yves' uit
Yves Saint Laurent verwijderde, maakte van  'probleemgeval' Yves Saint Laurent
een gewild merk bij de rich and famous. De  kledingstukken, tassen en schoenen
vlogen als warme broodjes over de toonbank.  En omdat de collecties onder Hedi
Slimane wat 'draagbaarder' werden, werd deze  nieuwe stijl ook door de gewone
vrouw omarmd. De grote confectiereuzen lieten  de kopieermachines dag en en
nacht loeien en zo maakte Slimane van Saint  Laurent een publiekslieveling.
Logisch dus dat Vaccarello deze koers voortzet. Naast een variant op de smoking
waar het modehuis beroemd mee werd, kwam een jeans met biker jacket voorbij,
maar het waren vooral veel asymetrische jaren tachtig looks voorzien van de
nodige rock 'n roll. Geen wereldschokkende collectie, maar continuïteit hoeft
niet per sé slecht te zijn. En wie weet waar hij volgend seizoen mee komt. De
roddel gaat dat hij 'Yves' weer toe zal voegen aan 'Saint Laurent'. Nógal een
stempel voor Vaccarello.

Knipoog naar verleden

LOAD-DATE: 4 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              52 of 160 DOCUMENTS



                                  De Telegraaf

                            5 oktober 2016 woensdag
                                 Gehele Oplage

BRIEVEN

SECTION: WATUZEGT; Blz. 016

LENGTH: 1115 woorden


BRIEVEN

Politiek

Met Nederland gaat het goed? De gewone burger ervaart dagelijks in de praktijk
dat het niet zo is. Politiek Den Haag, met haar buitengewone voorzieningen,
blijft echter het tegendeel beweren. Inmiddels weet de burger wel wat de
woorden van met name van de heren Rutte en Samsom waard zijn. Binnen een week
na de troonrede werden de mooie vooruitzichten alweer gelogenstraft. Sorry, ik
geloof de heren politici niet meer.  Bert Steenhuisen,     Heiloo

Kardashian

Kim Kardashian beroofd van haar juwelen. Alles is nep aan Kim Kardashian, dan
zullen haar juwelen dat ook wel zijn...  Frans Bosma,    Zwanenburg

Zwarte Piet

Zwarte Piet zou in strijd zijn met het kinderrechtenverdrag. Waar is de
Kinderombudsman in vredesnaam mee bezig? Het Sinterklaasfeest, inclusief de
Zwarte Pieten, is bedoeld voor kinderen die totaal geen weet hebben van een
slavernijverleden. Maar dat moet kennelijk anno 2016 opnieuw een grote rol
spelen,  waarmee een onschuldig kinderfeest wordt verpest. Onze kinderen hebben
een paar dagen per jaar recht op dit eeuwenoude Nederlandse kinderfeest, zonder
het gekrakeel  van deze groep volwassenen.  J. Duppen

Fouten

Het probleem van 'Fouten van verpleegkundigen door druk (tel.nl, 03/10)', komt
al jaren voor. Iedereen werkte zich kapot om het werk af te krijgen, wat in
feite nooit lukt. Mensen achter een bureau hadden zo'n verwrongen idee van ons
beroep, dat ze er maar een administratieve functie van hebben gemaakt.  De
verpleegkundigen moeten nu allerlei lijstjes invullen in de computer. Lekker
belangrijk. Dat de patiënt sterft is niet van belang, zolang het protocol maar
is gevolgd.  Jacqueline Duineveld

Etnisch

Wat een politiek correct gedoe over etnisch profileren. Iedereen in Nederland
kan aangehouden worden en natuurlijk worden er naar verhouding meer gekleurde
mensen aangehouden, omdat die ook veel meer vertegenwoordigd zijn in het
criminele milieu. Tachtig procent van onze gedetineerden heeft een kleurtje.
Telegraaf-verslaggever John van de Heuvel heeft gelijk. Niemand kan iets met
dit soort onderzoeken. Het enige wat je ermee bereikt is dat de politie, voor
de politieke correctheid, ook verplicht is om gezinnetjes met twee kindjes en
een hond achter in de auto aan te gaan houden.   Jan van Rooijen,
Soesterberg

Referendum

Een lezer refereert aan het Oekraïne-referendum (Tel. 04/10) en constateert dat
de meerderheid van de Nederlandse bevolking tegen heeft gestemd. De opkomst bij
het onderhavige referendum was echter 32,2 procent, waarvan 61,1 procent tegen
heeft gestemd. Géén meerderheid van de Nederlandse bevolking.   Wim Kersten,
Boxmeer

Zenders

Er is  niemand die aandacht heeft voor de verspilling van overheidsgeld door
onze drie nationale zenders. Het zou aanbeveling verdienen om eens een
onderzoek te doen naar wat het zou opleveren om de derde zender op te heffen en
de vrijgekomen gelden te gebruiken voor het afschaffen van reclames tussen
programma's. En dat geldt ook voor de aankondigingen van uitzendingen  die pas
volgende week of nog later uitgezonden zullen worden.   Jean Bonfrere,    Wijk
bij Duurstede

Pokémonjagers

ProRail plaatst geurpaaltjes om dieren af te schrikken. De stank die deze
paaltjes verspreiden, schrikt dieren af. Als er grotere geurpalen worden
geplaatst, dan verdwijnen ook de Pokémonjagers die het spoor onveilig maken.
Leo Overman,    Rhoon

Bondscoach

Wat waren de regels van Oranje-bondscoach Blind voor de selectie? Een speler
moet regelmatig bij zijn club spelen en vormbehoud tonen. Hoe zit dat dan bij
Siem de Jong en Memphis Depay? De eerste speelt één wedstrijd van 90 minuten en
Depay zit elke wedstrijd op de bank. Ik noem dit ongeloofwaardig.  A.J.
Uijttewaal,    Ter Aar

Borstvoeding

Een derde van de moeders vindt het geven van borstvoeding in het openbaar
vervelend (tel.nl, 03/10). Je kunt ook zeggen: een ruime meerderheid van de
moeders vindt het geven van borstvoeding in het openbaar geen probleem. Het is
maar net hoe je het bekijkt.   Bartus van der Wenden,    Delft

Duitsland

'Duitsland diep verdeeld' (Tel. 04/10). De bondskanselier werd uitgejouwd en op
fluitconcerten getrakteerd bij felle demonstraties in Dresden. Een recente
peiling heeft aangetoond dat 82 procent van de Duitsers de politiek van
bondskanselier Merkel afwijst. Het Duitse volk is niet verdeeld, maar wil
eindelijk gehoord worden.   L. Verburg,     Geertruidenberg

Reclame

Kent u een uitzending van DWDD of Pauw waarin geen boek of album gepromoot
wordt? 'Vanaf morgen in de winkel'. Wat is het verschil met reclame in
uitzendingen van RTL? Wie kan mij dit uitleggen?   Joop Stet,     Emmeloord

Dode hoek

Weer is er een slachtoffer te betreuren van een afslaande vrachtauto (Tel.
4/10). Al tientallen jaren vallen er wereldwijd honderden, zo niet duizenden
slachtoffers per jaar ten gevolge van de dode hoek bij vrachtauto's. Met veel
trompetgeschal laten bedrijven als Tesla, Apple en Microsoft weten in staat te
zijn zelfrijdende auto's te fabriceren. Zijn zij dan niet in staat het probleem
van de dode hoek op te lossen en zo vele mensenlevens te sparen?   Jan
Oosterhof,    Hellendoorn

Truck

Tijdens onze vakantie in Amerika zagen wij erg veel vrachtwagens met een plaat
aan de zijkant tussen de wielen. Valt een fietser (of voetganger) dan zal deze
veel minder snel onder de wielen terechtkomen. Ook bij een aanrijding met een
auto schuift een auto minder snel onder de wagen. Eigenlijk lijkt het mij een
simpele, goede oplossing, die veel mensenlevens kan redden.  Bonny Reijmers,
Leusden

Pensioen

Ik ben net 65 jaar geworden. En de AOW-uitkering komt pas negen maanden later.
Je hebt gewoon pech als je hard gewerkt hebt en denkt dat je nu een redelijk
pensioen krijgt uitgekeerd. Veel leeftijdgenoten zitten in dezelfde situatie.
Er worden overheidsmaatregelen genomen, zonder de effecten daarvan op korte en
lange termijn te willen overzien. Voor veel 65-plussers gaat dat niet goed.
C.D. Ruis

Straling

Met verbazing lees ik de uitspraak van 'energiedeskundige' Wim Turkenburg dat
de straling van de lekkende vaten door het beton is tegengehouden. Niks is
minder waar: beton absorbeert deeltjes en wordt zelfs radioactief.   Luke
Bagnall, IJsselstein

Minima

Ik lees steeds weer dat minima zo ontzien zijn bij de bezuinigingen. Ik snap in
het geheel niet waar die informatie vandaan komt. Ik (WAO'er) ben sinds het
uitbreken van de crisis 150 euro per maand gekort en ik loop bij de
voedselbank. Ik ben iedere dag superblij dat ik in Nederland woon, elders zou
ik onder een brug liggen. Maar de crisis is deels gewoon afgewenteld op een
kwetsbare onderlaag.   Anita Hettema

LOAD-DATE: 4 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              53 of 160 DOCUMENTS



                                  De Telegraaf

                             3 oktober 2016 maandag
                                 Gehele Oplage

Cultuurdebat op kookpunt

BYLINE: Jan-Willem Navis

SECTION: BINNENLAND; Blz. 006

LENGTH: 429 woorden


'Activisten vinden steeds nieuwe gevallen van vermeend racisme'

door  Jan-Willem Navis

Amsterdam -  Stop met ruziemaken over Zwarte Piet, roepen liefhebbers van het
kinderfeest over de hoogoplopende discussie over vermeend racisme bij
Sinterklaas. Maar van dit debat zijn we nog lang niet af, verwachten
hoogleraren Hans van de Sande (psychologie) en Peter Achterberg (sociologie).
Als het ooit al lukt.

De Groningse hoogleraar Van de Sande, gespecialiseerd in de psychologie van de
massa, moet even zuchten als het onderwerp Zwarte Piet ter sprake komt.
Hetzelfde geldt voor de Tilburgse socioloog Achterberg, sinds twee jaar
hoogleraar gespecialiseerd in culturele, politieke en religieuze veranderingen
in het Westen.  „We gaan de Verenigde Staten achterna, waar al sinds de jaren
zeventig  luidruchtig geprotesteerd wordt tegen allerlei uitingen waarvan
gedacht wordt  dat ze voortkomen uit racisme", zegt Van de Sande. „En daar zie
je: het houdt  niet op. Steeds vinden activisten nieuwe voorbeelden." Hij
vermoedt dat het in Nederland ook zo zal gaan. „Er zit een symmetrie in de
discussie: als de ene kant harder stelling neemt, doet de andere dat ook. Als
dit proces doorzet, kan het debat escaleren. En activisten proberen dit dan ook
te bereiken. Ik denk dan ook dat we ons hier voorlopig steeds opnieuw over
blijven opwinden." Socioloog Achterberg wijst erop dat onder de Zwarte
Pietendiscussie een dieper  cultureel conflict schuilgaat. „Dat draait om de
vraag: wat is onze cultuur,  wie zijn we? En wie moeten we zijn? Aan de ene kant
heb je bijvoorbeeld D66 en  GroenLinks, die rekening willen houden met de
gevoelens van mensen die zich  gediscrimineerd voelen. En aan de andere kant heb
je de PVV, die absoluut niet  wil dat onder die invloed oeroude tradities
veranderen." Van de Sande stelt vast dat dit conflict ervoor zorgt dat voor- en
tegenstanders elkaar niet meer begrijpen. „Gewone Nederlanders horen de
standpunten van de 'keurig denkende mensen' en stellen vast: hier horen we niet
bij. Bij Zwarte Piet zie je deze groepen steeds verder van elkaar af komen te
staan." Dat conflict houdt alleen niet op bij het Sinterklaasfeest, ziet
Achterberg.  „De oorzaken zitten dieper. Vroeger waren dit soort
meningsverschillen er ook  wel, maar in de tijd van de verzuiling zag je dat de
aanvoerders van de  verschillende zuilen onderling goed samenwerkten, waardoor
de rust bewaard  bleef. Maar nu zijn de politici het niet meer met elkaar eens.
Een pacificatie  zit er volgens mij dan ook voorlopig niet in."

Conflict zit dieper dan Zwarte Piet

LOAD-DATE: 2 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              54 of 160 DOCUMENTS



                                  De Telegraaf

                          29 september 2016 donderdag
                                 Gehele Oplage

Zorgkosten nodeloos hoog

SECTION: WATUZEGT; Blz. 016

LENGTH: 545 woorden


Lezers: 'Geld verdienen over de rug van de patiënten'

De zorg wordt onbetaalbaar, zo vrezen heel veel deelnemers aan de Stelling van
de Dag. Slechts 10 procent begrijpt dat de zorgpremie weer verhoogd wordt, om
de stijgende kosten te kunnen blijven dragen. 'De gewone man is weer de dupe'.

Volgens de PvdA wordt de verhoging van de zorgpremies - ervan uitgaande dat de
andere zorgverzekeraars het voorbeeld van verzekeringsmaatschappij DSW volgen -
voor minima volledig gecompenseerd door de zorgtoeslag. Dit betwijfelt twee
derde van de stellingdeelnemers. „Ik zou eigenlijk naar de fysiotherapeut
moeten, maar dat kan ik niet betalen, dus ik sukkel maar een beetje door",
vertelt iemand die het niet breed heeft. Zorgmijdend gedrag kan ook het gevolg
zijn wanneer het eigen risico zou worden  verhoogd, zo gelooft de meerderheid
van de respondenten. Het gebeurt nu al, zo  zegt deze lezer: „De zorgkosten zijn
nu al voor velen onbetaalbaar, waardoor  mensen zorg mijden. Daardoor lopen ze
langer door met klachten, tot het echt  niet meer kan. En dan wordt de zorg nog
vele malen duurder." Veel vertrouwen hebben de deelnemers niet in de
zorgaanbieders. Zij houden  volgens ruim 90 procent de kosten onnodig hoog. „De
hele zorg is verheven tot  een administratief geheel, met duur betaalde managers
in hun midden",  constateert iemand. „Zowel in ziekenhuizen als in
thuiszorgorganisaties, overal  draait het om administratie. Voor echte zorg is
geen tijd." Een ander ziet daar  kansen om te bezuinigen: „Niet op de handen aan
het bed, maar wel op  bestuurders in de steeds dikker wordende managementlaag."
Volgens sommige deelnemers ligt fraude op de loer. „Huisartsen en tandartsen
declareren extra dingen over de rug van de patiënten", vermoedt een van hen.
Een ander verbaast zich over het vele 'dubbele werk': „Bij verandering van
ziekenhuis wordt vaak opnieuw begonnen met allerlei onderzoeken." Een onthutste
deelnemer vertelt: „Om te kijken of ik in aanmerking kwam voor een snurkbeugel
van 600 euro, werd een apneu-onderzoek gedaan dat 5000 euro kostte." Een derde
van de stemmers zou het een goed idee vinden om bepaalde zaken uit  het
basispakket te schrappen, om zo de kosten te drukken. „Het heet niet voor  niets
'basis'pakket", vindt een van hen. „En als mensen behoefte hebben aan  andere
zaken, laat ze dan een extra verzekering afsluiten. Dan kan de basis  betaalbaar
blijven voor iedereen." De hoge medicijnkosten zijn voor veel respondenten ook
een grote bron van  ergernis. „In het buitenland zijn dezelfde medicijnen vaak
vele malen  goedkoper. Hoe kan dat?" vraagt iemand zich af. Een ruime
meerderheid vindt dat  de farmaceutische industrie hier streng op moet worden
aangesproken.  Een Nationaal ZorgFonds, een plan van de SP, is voor veel
deelnemers wenselijk.  „Weg met de zeggenschap en de enorme winsten van de
zorgverzekeraars." Maar een  ander werpt tegen: „Het huidige systeem is nog
steeds goedkoper dan het  ziekenfonds. Veel mensen zijn vergeten dat er een heel
groot deel van je  salaris werd ingehouden." „Onbetaalbaar is een relatief
begrip", concludeert een deelnemer. „Het is meer  een kwestie van wie wat
betaalt. Hierin zal de politiek keuzes moeten maken,  hoe moeilijk dat ook is."
Eline Verburg

Te dure managers

LOAD-DATE: 28 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              55 of 160 DOCUMENTS



                                  De Telegraaf

                           28 september 2016 woensdag
                                 Gehele Oplage

Dichte grenzen

SECTION: WATUZEGT; Blz. 015

LENGTH: 74 woorden


Ik begrijp heel goed wat de douaniers vertellen (Tel. 24/9). Als ik, als
inwoner van Venlo, kijk naar wat er allemaal ons land binnenkomt aan
smokkelwaar zoals sigaretten en drank, dan verlang ik terug naar dichte
grenzen. Nergens zie je nog een douanebeambte, tot groot ongenoegen van de
gewone burger. Ook is er geen controle meer op mensen die in Nederland wonen,
maar in dure buitenlandse auto's rijden. Schande!  Jan Vervoort, Venlo

LOAD-DATE: 27 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              56 of 160 DOCUMENTS



                                  De Telegraaf

                           24 september 2016 zaterdag
                                 Gehele Oplage

'Spreek begrijpelijke taal'

SECTION: WATUZEGT; Blz. 014

LENGTH: 553 woorden


Oppositie heeft zichzelf bij velen belachelijk gemaakt

Beschaafd taalgebruik is wenselijk, zeker onder politici van een beschaafd
land, vindt twee derde van de deelnemers aan de Stelling van de Dag. Maar het
'pleur op' van premier Rutte moet ook kunnen, zegt de meerderheid.

De uitspraak van Mark Rutte, 'Pleur op', gedaan in het programma 'Zomergasten'
naar aanleiding van een fragment over de Turkse demonstranten in Rotterdam,
valt voor velen niet in de categorie 'grof taalgebruik'. „Het is wel
menselijk", vindt een deelnemer.  Slechts 14 procent vindt Ruttes opmerking niet
gepast. „Hij kan toch ook  zeggen: 'je hebt het hier niet naar je zin, waarom ga
je dan niet weg uit  Nederland?' Dat kan in beschaafd Nederlands, dit lijkt meer
op straattaal."  Het goede voorbeeld geven is voor driekwart van de stemmers wel
een taak van  politici. Maar het kan effectief zijn om bijvoorbeeld jongeren in
hun 'eigen  taal' aan te spreken, zegt 64%. „'Pleur op' is tenminste iets wat
dat 'tuig van  de richel' begrijpt,", verwijst iemand naar Ruttes andere
opmerking, over de  zogeheten 'treitervloggers' in Zaandam.  De maatschappij is
harder geworden en dat heeft zijn weerslag op de toon in het  Kamerdebat, denken
veel respondenten. „De verruwing dringt door in de  politiek", stelt iemand die
dit schadelijk vindt. Volgens 60% is er ook sprake  van verkiezingsretoriek, of,
zoals iemand het uitdrukt, 'popie-jopie gedrag'.  In het dagelijks leven ervaren
de meeste deelnemers (44 procent) 'af en toe'  grof taalgebruik. Ruim driekwart
spreekt (zijn of haar) kinderen erop aan als  die zich daaraan schuldig maken.
De helft ergert zich aan gevloek op televisie.  „Daarbij vergeleken gaat het er
in de Tweede Kamer best netjes aan toe", meent  iemand.  Veel deelnemers
reageren lacherig op het debat van afgelopen woensdag, waarin  premier Rutte
werd bekritiseerd om zijn 'pleur op' uitspraak. „Wat mij verbaast  is de
verontwaardiging van Samsom, die niets zegt over zijn mede-PvdA'er  Aboutaleb,
die een soortelijke uitspraak heeft gedaan", merkt een van hen op.  Een ander
zegt: „De oppositie heeft zich hiermee voor velen belachelijk  gemaakt.
Flapdrollen."  Dat laatste is een verwijzing naar de toenmalige SP-voorman Jan
Marijnissen,  die minister Koenders voor 'flapdrol' uitmaakte. Voor ruim twee
derde van de  deelnemers was dat ook geen onverkwikkelijke zaak.  „Ik heb liever
duidelijke taal, dan die politiek correcte opmerkingen die kant  noch wal
raken", zegt een stemmer. Een ander wijst erop dat er een verschil is  tussen
'duidelijk' en 'grof'. „Duidelijk is normaal Hollands, zoals je leert op
school. Wat dat betreft spraken Wiegel en Bolkestein heldere taal. Iedereen
begreep dat."  Andere voorbeelden die worden genoemd zijn wijlen Pim Fortuyn
(„duidelijk  formuleren zonder onbeschoft te zijn") en Geert Wilders („taal die
de gewone  man heel goed begrijpt"). Laatstgenoemde wordt overigens ook genoemd
als het  gaat om voorbeelden van hoe het niet moet („doe effe normaal, man").
Politici die zich bedienen van 'klare taal' hebben een streepje voor bij ruim
de helft van de respondenten. „Rutte is mijn vriend niet, maar in dit geval zei
hij wat iedere normaal denkende Nederlander ook zegt." Duidelijke taal dus, de
komende maanden in de Tweede Kamer...  Eline Verburg

'Popie-jopie gedrag'

LOAD-DATE: 23 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              57 of 160 DOCUMENTS



                                  De Telegraaf

                           23 september 2016 vrijdag
                                 Gehele Oplage

Gewone mensen

SECTION: WATUZEGT; Blz. 015

LENGTH: 76 woorden


Het succes van Heel Holland Bakt, We zijn er bijna, Boer zoekt vrouw en Ik
vertrek is heel simpel te verklaren. Deze programma's zijn voor en door gewone
Nederlanders en worden niet door reclames onderbroken. Gewone kandidaten en
presentatoren. Geen op roem beluste BN'ers die al schreeuwend de aandacht op
zich richten. Die zouden eens in de spiegel moeten kijken, dan is het succes
van bovenstaande programma's hun snel duidelijk.  Bert van 't Net

LOAD-DATE: 22 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              58 of 160 DOCUMENTS



                                  De Telegraaf

                           23 september 2016 vrijdag
                                   Amsterdam

Profs, penoze en patsers

BYLINE: Jelmer Geerds

SECTION: REGIO; Blz. 013

LENGTH: 435 woorden


door  Jelmer Geerds

Amsterdam -  Vroeger bestond zijn clientèle vooral uit zigeuners en Jordanezen,
tegenwoordig kleurt Danny Verheijen (43) vooral de villa's van profvoetballers,
bekende Nederlanders en de oude én nieuwe penoze.

De eigenaar kan de trots voor zijn zaak nauwelijks verhullen. „De grote bazen
van motorclubs, de kopstukken van liquidatiebendes, ze kopen allemaal bij
Driehoek." Zijn assortiment 'exclusieve meubelen' - uitgestald onder een wit
systeemplafond - heeft een hoog blingbling-gehalte. De showroom aan de
Vuurwerkweg in Amsterdam Noord staat vol glanzende eettafels, reusachtige
zithoeken en fel fonkelende accessoires. Op de prijslabels prijken namen als
'Dubai mirror toilettafel', 'fauteuil Gregory' en 'woonkamer Millennium', vaak
gevolgd door prijzen waar Jan Modaal maanden voor moet werken.   Goud, zilver,
glanzende stoffen, spiegels, glitters en ingelegde diamantjes;  zijn klanten
zijn er dol op. „En we hebben als groot voordeel dat we alles op  maat kunnen
laten maken of namaken. Zie je iets moois in een glossy of  catalogus van een
bekende ontwerper, maar wil je hem in een ander formaat of  kleurtje? Geen
probleem, wij laten het op maat maken in Portugal. Nergens in  Nederland is een
winkel te vinden als de onze."  De klanten luisteren naar bekende namen als
Dries en Dave Roelvink, Demy de  Zeeuw, Urby Emanuelson en Luc Castaignos, maar
ook de onderwereld winkelt graag  aan de Vuurwerkweg in Noord. „Omdat we
discreet en flexibel zijn. Klanten  worden bij ons nog echt in de watten gelegd
in een gezellige, ongedwongen  sfeer. We richten complete huizen in en cash
betalen is geen probleem." Zeker  twee keer per week wordt er spontaan gebak of
een fles wijn afgeleverd door een  tevreden klant: „Aan reclame doe ik niet.
Mensen komen hier door mond op mond  reclame."  Danny Verheijen is derde
generatie eigenaar van Driehoek Meubelen. Zijn opa  Joop startte de meubelzaak
in de oorlog, zijn vader Rob - die nog wekelijks op  donderdag meehelpt in de
winkel - nam het met broer Hans over in 1979.  Sinds 2002 zwaait Danny de
scepter. Niet zonder succes. „Zeker de afgelopen  jaren is de handel flink
gegroeid, vooral door de aanwas van relatief jongere  klanten. Komt omdat ik
sinds twee jaar regelmatig vlogs maak over onze nieuwe  meubelen, soms vanuit
beurzen in Keulen of Milaan. Dan kom ik eettafels tegen  van een ton of
zitbanken van vijfentwintigduizend euro. Verkopen we weliswaar  niet, maar mijn
kijkers zijn er dol op. Ons Facebookkanaal heeft ruim  dertigduizend abonnees."

'We richten complete huizen in en cash betalen  is geen probleem'

LOAD-DATE: 22 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              59 of 160 DOCUMENTS



                                  De Telegraaf

                          22 september 2016 donderdag
                                 Gehele Oplage

Automobilistjepesten

SECTION: BINNENLAND; Blz. 002

LENGTH: 901 woorden


Fel protest Kamer en organisaties tegen plan om schatkist te spekken

In plaats van zich zorgen te maken over de verkeersveiligheid, maakt het
kabinet zich druk over de tegenvallende inkomsten uit verkeersboetes. Daarom
moeten agenten meer bonnen gaan uitschrijven. Het extra controleren dient
slechts om de ministeriële kas te spekken.

Minister Van der Steur (Veiligheid en Justitie) wil dat de politie meer boetes
uitdeelt, zodat de miljoenentekorten bij zijn departement worden weggewerkt. De
Tweede Kamer protesteert fel tegen dit plan. Deze krant onthulde gisteren dat in
de begroting van Veiligheid en Justitie  staat dat het kabinet meer geld wil
ophalen met verkeersboetes. Twintig miljoen  euro per jaar maar liefst. Er
worden daarvoor meer agenten op  verkeershandhaving gezet en er komen extra
trajectcontroles op N-wegen.

Prenten

De reden voor deze kabinetsplannen blijkt niet het verhogen van de
verkeersveiligheid, maar gaten in de boekhouding die eerder onder meer
ontstonden doordat de politie staakte tijdens cao-onderhandelingen en geen
prenten uitschreef. Ook blijken weggebruikers de regels beter na te leven. Dat
betere verkeersgedrag zou volgens Kamerleden het enige doel van
verkeershandhaving moeten zijn, maar op Veiligheid en Justitie wordt dit
positieve resultaat juist negatief beoordeeld.  „De hardwerkende Nederlander mag
niet bloeden voor een gat in de begroting dat  de minister zelf heeft
veroorzaakt door zijn gepruts in de  cao-onderhandelingen", oordeelt
PVV-Kamerlid Helder. De SP vindt dat Van der  Steur „een verkapt bonnenquotum"
oplegt aan de agenten. „Je moet inzetten op  veiligheid. Niet meer flitspalen
neerzetten als Nederlanders zich aan de regels  houden", zegt Kamerlid Kooiman.
Ook de SGP is het een doorn in het oog. „De  auto blijkt toch weer de melkkoe",
zegt SGP-leider Van der Staaij, ook  verwijzend naar de VVD-poster waarin juist
gesteld werd dat dit niet moest  gebeuren.

Motie

Politici zien dat dit gedrag van Veiligheid en Justitie in de hand wordt
gewerkt door het systeem. Het departement dat verantwoordelijk is voor het
uitschrijven van de boetes, is er ook financieel bij gebaat. De PvdA gaat bij
de begrotingsbehandeling een motie indienen om dit te veranderen.
„Verkeersveiligheid is de enige prikkel die mag gelden bij het opleggen van een
boete", zegt Kamerlid Recourt. Ook de VVD, D66 en SGP steunen dit plan.  Deze
krant deed een informatieverzoek met een beroep op de Wet openbaarheid van
bestuur. Uit de verkregen documenten komt overduidelijk het beeld naar voren
dat een dip in het aantal boetes op het ministerie gezien wordt als een tekort
dat snel weggewerkt moet worden.  Het aantal opgelegde boetes dit jaar is al een
stuk hoger dan vorig jaar. In de  maanden mei, juni, juli en augustus zijn
3.394.868 verkeersovertredingen  geconstateerd. In dezelfde periode het jaar
ervoor waren dat er nog 2.759.826.  Ook de ANWB, voormalig verkeersofficier Koos
Spee en zelfs Veilig Verkeer  Nederland (VVN) vinden het een absurd plan om nog
meer trajectcontroles te  houden en flitspalen te plaatsen.„Het is echt te bizar
voor woorden dat deze  maatregelen puur en alleen worden ingevoerd om extra geld
in het laatje te  brengen", meent Spee. De oud-verkeersofficier stond zelf
bekend als hardliner.  „Ik was  niet vies van controles, maar altijd met het
doel om het veiliger te  maken. Als dat gebeurt bespaar je namelijk ook geld;
minder slachtoffers  scheelt ook in ziekenhuiskosten."

Porsches

Veilig Verkeer Nederland pleit voor het herinvoeren van de witte Porsches. Rob
Stomphorst: „Als je vroeger de fout inging, werd je door deze brigade aan de
kant gezet. Dat had effect. Natuurlijk volgde er dan soms ook een bekeuring,
maar het was dan direct duidelijk waarom die gegeven werd. Dat helpt echt om
het veiliger te maken."  Ook Jan Struijs van de Nederlandse Politiebond vindt
dat handhaving in het  verkeer vooral door het direct aanhouden van mensen moet
gebeuren. Helaas wordt  dat door de uitspraken van het kabinet bemoeilijkt,
constateert Struijs nu al.  „Een collega hield gisteren een automobilist aan die
60 km/u op een woonerf  reed en slingerde deze man op de bon. Als reactie kreeg
hij te horen 'O ja,  jullie moeten weer bonnen schrijven hè."  Volgens Jorn de
Vries van Flitsmeister is er al een inhaalslag gaande. „Als ik  de cijfers van
de afgelopen drie maanden met die van vorig jaar vergelijk, kun  je haast niet
anders concluderen. In juni, juli en augustus 2015 waren dat  1265, 1219 en 906
flitsers, maar dit jaar zijn dat er 2109, 1970 en 1497.  Natuurlijk hadden we
een jaar terug te maken met politieacties, maar zo groot  kan het verschil niet
zijn."  Minister Van der Steur (Veiligheid en Justitie) zegt slechts het aantal
verkeersdoden beter te willen beperken en uit die grondigere aanpak „volgen nou
eenmaal meer boetes". Zijn eigen begroting en de stukken die deze krant
'gewobt' heeft, vertellen een ander verhaal. Zijn ministerie stuurt telkens bij
als het begrote bedrag aan boetes, bijna een miljard, niet gehaald wordt.
Bijvoorbeeld met extra politie-inzet. De minister vindt niet dat hij zo in de
praktijk een verkapt bonnenquotum  voert. Als hij nog eens gevraagd wordt naar
zijn motief voor de extra boetes:  „Ik raak nu een beetje geërgerd."

'Aan de kant zetten heeft veel meer effect'

'De auto blijkt toch weer een melkkoe'

'Vlijtige Nederlander niet laten bloeden'

LOAD-DATE: 21 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              60 of 160 DOCUMENTS



                                  De Telegraaf

                           17 september 2016 zaterdag
                                 Gehele Oplage

Op bok naar de brouwerij

SECTION: LIFESTYLE; Blz. 020

LENGTH: 885 woorden


Op twee uur rijden van Utrecht ligt, verborgen tussen groene, golvende heuvels
en oude bossen Schinnen. Prachtig dorp met een echt struikroversverleden.
Volgende week zondag, 25 september, wordt hier de Nationale Wandeldag
georganiseerd. VRIJ ging de omgeving vast verkennen.


Het hele dorp Puth, buurdorp van Schinnen, is uitgelopen. Op de velden van de
inmiddels helaas ter ziele gegane voetbalclub klinken vrolijke klanken van de
blaaskapel, de bierpomp gevuld met koninklijk goedgekeurd Alfa staat wijd open
en de sfeer stijgt met elke minuut, want vandaag staat het jaarlijkse
Koningsschieten op het programma. En dat is niet zomaar een gebeurtenis! De
nieuwe koning en zijn partner worden namelijk geacht zich het komende jaar
beschikbaar te stellen op verschillende bondsfeesten als vertegenwoordigers van
de schuttersvereniging St.

Sebastianus. En die trekken wel zomaar tienduizend  toeschouwers! Nadat
wethouder Peter Janssen de oude koning Colin Albers en zijn koningin  Lobke
Nelissen heeft 'onttroond', barst de strijd om de troon los. Niet alleen  leden
van de schuttersvereniging, ook de 'gewone burger' mag proberen de  'vogel' hoog
in de mast los te schieten, alhoewel dat slechts voor de  spreekwoordelijke eer
is. Onderwijl vermaken jong en oud, hoog en laag, man en  vrouw zich met
gezellige muziek, drankjes en lekkere hapjes. Hans Wauben schiet tenslotte tot
ontzetting van zijn vrouw Betsy - „nou moet ik  enorm gaan lijnen!" - de vogel
los en wordt even later, omhangen met de  koningsversierselen, door de
schutterij samen met zijn geëmotioneerde vrouw in  optocht door het dorp geleid.
De schutterij komt voort uit de regimenten die vroeger de Heerlijkheid
Schinnen, toen nog behorende tot het keizerrijk Oostenrijk, beschermden tegen
aanvallen van vijandelijke legers en de bokkerijders. De laatsten waren een als
de maffia georganiseerde bende die halverwege de achttiende eeuw vaak uit pure
armoede overvallen pleegde op de wat meer welgestelden. Dat moest natuurlijk
gestopt worden en daar had men in die tijd zo zijn methoden voor, vertelt Frits
Schoonbroodt op het terras van kasteel Terborgh. „Als zo'n gevangengenomen
bokkerijder niet wilde bekennen, werd de beul uit Aken gehaald en kwamen de
duimschroeven en ander marteltuig eraan te pas. Terwijl zo'n man vaak alleen
maar wat koren had meegenomen om zijn kinderen te kunnen voeden." Op het nu
vredige kasteel zijn nog altijd vlak achter de hoge poort de deuren van de
kerkers te zien waar de arme sloebers zaten opgesloten. Maar wij willen
natuurlijk vooral eens even kijken waar de routes van de  verschillende
afstanden van de Nationale Wandeldag 2016 door het landschap zijn  getrokken.
Nou, dat is smullen! Net als trouwens van de rengeloate vlaai die  ons werd
geserveerd in restaurant De Bokkeryer in Sweikhuizen, vanwaar we de  prachtige,
glooiende omgeving in wandelen. Wauw, wat een landschap! Maar wat  zouden de
eeuwenoude bomen die hier staan voor verhalen kunnen vertellen. Die  op het
Danikerveld bijvoorbeeld, waar de veroordeelde bokkerijders werden  opgehangen
en vanwaar we nu naar Roermond en Sittard kunnen wegkijken. Goed is  te zien hoe
het vlakke landschap hier overgaat in heuvelland met bossen, holle  wegen en
steile, beboste hellingen en speciaal voor de korenwolf ingezaaide  graanvelden.
En wat een heerlijke, verstilde dorpen! Met oude, gerestaureerde boerenhoeves
waar achter de grote poorten beschaduwde binnenplaatsen liggen verstopt. Met
natuurlijk vlakbij de kerk oude, karakteristieke cafés. Zoals die van Jan
Boyens, Ajacied pur sang, die niet alleen oude foto's van Cruijff en Willy
Dullens - „die heeft-ie hier zelf gebracht" - maar zelfs de voetbalschoenen van
Sjakie Swart aan de 'Wall of Fame' heeft opgehangen. En wat te denken van al
die boerenhoeves die zijn omgetoverd tot fraaie horecazaken zoals De Biesenhof.
Vandaar volgen we de Geleenbeek, weer de oude door het Corio Glana-project.
Waar niet alleen wandelaars, maar ook joggers en mountainbikers van profiteren.
Maar nog mooier wordt het als we met paard en wagen, gemend door Nederlands
kampioen tweespan Stan van Eijk, op weg gaan naar het proeflokaal van de
Alfa-bierbrouwerij. Onderweg komen we over het voormalige treintraject dat de
haven van Stein verbond met de voormalige Emma-mijnen. Langs het voormalige
traject vindt u banken gemaakt van de oude spoorbielzen. De rails worden nu op
creatieve, verticale wijze gebruikt om u meer te vertellen over het
mijnenverleden. Weet u bijvoorbeeld wat een Wau-wau is? De vraag vindt u aan de
voor-, en het antwoord aan de achterkant. Maar het bier lonkt, zelfs onze
paarden lijken harder te trekken bij het  naderen van het Alfa-proeflokaal. Net
als de eveneens in Schinnen gevestigde  stroopfabriek van Canisius en bakkerij
Extra officieel hofleverancier. Als u  geluk hebt, kunt u Harry Meens de hand
drukken. Hij is de vierde generatie van  een familie die uit 160 jaar oud
bronwater dat vanaf 150 meter diepte wordt  opgepompt, heerlijk bier maakt dat
tot in China en Japan aftrek vindt. Hier start volgende week niet alleen de
Nationale Wandeldag, maar wordt ook de  nieuwe herfstbok gelanceerd. Wilt u nu
nog meer redenen om naar Schinnen te  reizen?

Ga naar telegraaf.nl/VRIJ voor mooie fiets- en  wandelroutes in Zuid-Limburg

LOAD-DATE: 16 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              61 of 160 DOCUMENTS



                                  De Telegraaf

                           17 september 2016 zaterdag
                                 Gehele Oplage

Op bok naar de brouwerij

SECTION: LIFESTYLE; Blz. 022

LENGTH: 885 woorden


Op twee uur rijden van Utrecht ligt, verborgen tussen groene, golvende heuvels
en oude bossen Schinnen. Prachtig dorp met een echt struikroversverleden.
Volgende week zondag, 25 september, wordt hier de Nationale Wandeldag
georganiseerd. VRIJ ging de omgeving vast verkennen.


Het hele dorp Puth, buurdorp van Schinnen, is uitgelopen. Op de velden van de
inmiddels helaas ter ziele gegane voetbalclub klinken vrolijke klanken van de
blaaskapel, de bierpomp gevuld met koninklijk goedgekeurd Alfa staat wijd open
en de sfeer stijgt met elke minuut, want vandaag staat het jaarlijkse
Koningsschieten op het programma. En dat is niet zomaar een gebeurtenis! De
nieuwe koning en zijn partner worden namelijk geacht zich het komende jaar
beschikbaar te stellen op verschillende bondsfeesten als vertegenwoordigers van
de schuttersvereniging St.

Sebastianus. En die trekken wel zomaar tienduizend  toeschouwers! Nadat
wethouder Peter Janssen de oude koning Colin Albers en zijn koningin  Lobke
Nelissen heeft 'onttroond', barst de strijd om de troon los. Niet alleen  leden
van de schuttersvereniging, ook de 'gewone burger' mag proberen de  'vogel' hoog
in de mast los te schieten, alhoewel dat slechts voor de  spreekwoordelijke eer
is. Onderwijl vermaken jong en oud, hoog en laag, man en  vrouw zich met
gezellige muziek, drankjes en lekkere hapjes. Hans Wauben schiet tenslotte tot
ontzetting van zijn vrouw Betsy - „nou moet ik  enorm gaan lijnen!" - de vogel
los en wordt even later, omhangen met de  koningsversierselen, door de
schutterij samen met zijn geëmotioneerde vrouw in  optocht door het dorp geleid.
De schutterij komt voort uit de regimenten die vroeger de Heerlijkheid
Schinnen, toen nog behorende tot het keizerrijk Oostenrijk, beschermden tegen
aanvallen van vijandelijke legers en de bokkerijders. De laatsten waren een als
de maffia georganiseerde bende die halverwege de achttiende eeuw vaak uit pure
armoede overvallen pleegde op de wat meer welgestelden. Dat moest natuurlijk
gestopt worden en daar had men in die tijd zo zijn methoden voor, vertelt Frits
Schoonbroodt op het terras van kasteel Terborgh. „Als zo'n gevangengenomen
bokkerijder niet wilde bekennen, werd de beul uit Aken gehaald en kwamen de
duimschroeven en ander marteltuig eraan te pas. Terwijl zo'n man vaak alleen
maar wat koren had meegenomen om zijn kinderen te kunnen voeden." Op het nu
vredige kasteel zijn nog altijd vlak achter de hoge poort de deuren van de
kerkers te zien waar de arme sloebers zaten opgesloten. Maar wij willen
natuurlijk vooral eens even kijken waar de routes van de  verschillende
afstanden van de Nationale Wandeldag 2016 door het landschap zijn  getrokken.
Nou, dat is smullen! Net als trouwens van de rengeloate vlaai die  ons werd
geserveerd in restaurant De Bokkeryer in Sweikhuizen, vanwaar we de  prachtige,
glooiende omgeving in wandelen. Wauw, wat een landschap! Maar wat  zouden de
eeuwenoude bomen die hier staan voor verhalen kunnen vertellen. Die  op het
Danikerveld bijvoorbeeld, waar de veroordeelde bokkerijders werden  opgehangen
en vanwaar we nu naar Roermond en Sittard kunnen wegkijken. Goed is  te zien hoe
het vlakke landschap hier overgaat in heuvelland met bossen, holle  wegen en
steile, beboste hellingen en speciaal voor de korenwolf ingezaaide  graanvelden.
En wat een heerlijke, verstilde dorpen! Met oude, gerestaureerde boerenhoeves
waar achter de grote poorten beschaduwde binnenplaatsen liggen verstopt. Met
natuurlijk vlakbij de kerk oude, karakteristieke cafés. Zoals die van Jan
Boyens, Ajacied pur sang, die niet alleen oude foto's van Cruijff en Willy
Dullens - „die heeft-ie hier zelf gebracht" - maar zelfs de voetbalschoenen van
Sjakie Swart aan de 'Wall of Fame' heeft opgehangen. En wat te denken van al
die boerenhoeves die zijn omgetoverd tot fraaie horecazaken zoals De Biesenhof.
Vandaar volgen we de Geleenbeek, weer de oude door het Corio Glana-project.
Waar niet alleen wandelaars, maar ook joggers en mountainbikers van profiteren.
Maar nog mooier wordt het als we met paard en wagen, gemend door Nederlands
kampioen tweespan Stan van Eijk, op weg gaan naar het proeflokaal van de
Alfa-bierbrouwerij. Onderweg komen we over het voormalige treintraject dat de
haven van Stein verbond met de voormalige Emma-mijnen. Langs het voormalige
traject vindt u banken gemaakt van de oude spoorbielzen. De rails worden nu op
creatieve, verticale wijze gebruikt om u meer te vertellen over het
mijnenverleden. Weet u bijvoorbeeld wat een Wau-wau is? De vraag vindt u aan de
voor-, en het antwoord aan de achterkant. Maar het bier lonkt, zelfs onze
paarden lijken harder te trekken bij het  naderen van het Alfa-proeflokaal. Net
als de eveneens in Schinnen gevestigde  stroopfabriek van Canisius en bakkerij
Extra officieel hofleverancier. Als u  geluk hebt, kunt u Harry Meens de hand
drukken. Hij is de vierde generatie van  een familie die uit 160 jaar oud
bronwater dat vanaf 150 meter diepte wordt  opgepompt, heerlijk bier maakt dat
tot in China en Japan aftrek vindt. Hier start volgende week niet alleen de
Nationale Wandeldag, maar wordt ook de  nieuwe herfstbok gelanceerd. Wilt u nu
nog meer redenen om naar Schinnen te  reizen?

Ga naar telegraaf.nl/VRIJ voor mooie fiets- en  wandelroutes in Zuid-Limburg

LOAD-DATE: 16 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              62 of 160 DOCUMENTS



                                  De Telegraaf

                           17 september 2016 zaterdag
                                 Gehele Oplage

EU is totaal niet geloofwaardig

SECTION: WATUZEGT; Blz. 014

LENGTH: 136 woorden


Brief van de dag

We hebben één jaar om Europa te redden. Juncker wil dat Europa 'thuis' beter
wordt uitgelegd en stuurt daarom al zijn collega's naar de lidstaten en
nationale parlementen!

Dankzij ECB-beleid krijgt de gewone man nog 0,4% rente op zijn spaarrekening en
krijgt de gepensioneerde elk jaar minder. De collega's moeten het 'thuis' komen
uitleggen, maar wij hebben Rutte al, die over zijn laatste regeringsperiode al
minstens 25 keer 'sorry' gezegd heeft.  Alle onderste stenen zijn nog steeds
niet boven en dat geld dat nóóit meer naar  Griekenland zou gaan, zien we nóóit
meer terug. Asielzoekers worden niet  tegengehouden op de Middellandse Zee, die
worden zo snel mogelijk in Europa aan  land gebracht. En dan snapt Juncker nog
niet, dat Europa niet geloofwaardig  overkomt.   A. de Waele, Koewacht

LOAD-DATE: 16 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              63 of 160 DOCUMENTS



                                  De Telegraaf

                            6 september 2016 dinsdag
                                 Gehele Oplage

Wachtgeld te hoog en te langdurig

SECTION: WATUZEGT; Blz. 014

LENGTH: 136 woorden


Brief van de dag

Van de 48 oud-parlementariërs zijn er nog steeds maar liefst 22 werkloos. Sinds
2012! Vind je dat gek met zo'n riante wachtgeldregeling?

Parlementariërs zijn toch mensen met een goede opleiding en capaciteiten en
kunnen zich bestuurlijk toch prima redden? Met hun netwerk moet het vinden van
een baan een één-tweetje zijn. Het zou beter zijn dat hun uitkering meteen
gestopt zou worden na hun werkzaamheden. Wedden dat ze dan allemaal binnen de
kortste keren een baan vinden? Het wachtgeld voor Kamerleden is idioot hoog en
idioot lang en daar profiteren  ze maar al te graag van. Wat een onzin dat
Binnenlandse Zaken een  bemiddelingsbureau heeft ingeschakeld op kosten van de
belastingbetaler. De  gewone burger mag het zelf uitzoeken als hij of zij
werkloos wordt.    Gerard Rood, Bovenkarspel

LOAD-DATE: 5 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              64 of 160 DOCUMENTS



                                  De Telegraaf

                           3 september 2016 zaterdag
                                 Gehele Oplage

Vanaf nul beginnen

SECTION: LIFESTYLE; Blz. 008

LENGTH: 2299 woorden


Had hij de kolder in de kop? Het prestigieuze Rijksmuseum verruilen voor
start-up Museum Voorlinden in Wassenaar? Dit voorjaar kondigde museumdirecteur
Wim Pijbes zijn geruchtmakende transfer aan. Op zijn nieuwe stek vertelt hij
over het waarom.

Even rustig zitten voor het interview? Wim Pijbes - donker linnen pak, blote
voeten in Italiaanse loafers - heeft er eigenlijk helemaal geen tijd voor. Hij
wil rondleiden, laten zien waaróm het splinternieuwe Museum Voorlinden in
Wassenaar zijn hart stal. Zien is begrijpen, denkt hij. Van enthousiasme
struikelt de voormalige Rijksmuseum-directeur soms bijna over  zijn woorden.
Kleiner? Hij is helemaal niet naar een kleiner museum gegaan!  Voorlinden is een
landgoed van 40 hectare, veel groter dan het Rijksmuseum.  Alles is er, van de
nieuwste kunst tot een uniek broedgebied met 48  vogelsoorten, een park met bos,
duin en hei. Oh nee. Geen hei, corrigeert hij  zichzelf. Het strakke
zandkleurige museum, dusdanig vormgegeven dat binnen alle aandacht  onmiddellijk
naar de collectie gaat, contrasteert prachtig met het historische  landhuis
ertegenover. Bij de entree stokt de rondleiding even, want de  kersverse
directeur blijkt nog geen magneetpas te bezitten en kan zijn eigen  museum niet
in. Joop van Caldenborgh, verzamelaar, eigenaar en oprichter van  Museum
Voorlinden, lacht. „Alles op zijn tijd. Dat recht moet je eerst  verdienen,
Wim."

Landgoed Voorlinden... Voelt u zich al een beetje landheer?

„Nee, dat niet. Ik ben en blijf museumdirecteur. Dat is mijn vak."

Waarom heeft u in hemelsnaam het Rijksmuseum verlaten voor deze start-up? Had u
de kolder in de kop?

„Ja, dat dachten veel mensen. Maar dit is geen tegendraadse Pietje Bell-actie,
het is een weloverwogen besluit. Ik was na acht jaar Rijksmuseum en het succes
van de renovatie en heropening toe aan iets nieuws. Ik wilde weer worden
uitgedaagd en die uitdaging vind ik hier. Natuurlijk, ik had in Amsterdam jaren
kunnen doorgaan. Het ging goed. En het Rijks is een logisch eindstation voor
een carrière in de kunstwereld. Maar ik ben 54 jaar, nog lang geen 67.
Bovendien is afwisseling gezond. Voor mij, maar ook voor een instituut als het
Rijksmuseum. Organisaties - of het nu een museum, een multinational of een
politieke partij is - hebben af en toe vers bloed nodig, een frisse wind die
nieuwe ideeën brengt."

Toch begrijpen veel mensen deze overstap niet.

„Zelfs mijn eigen vrouw snapte er aanvankelijk niets van. Zij zei: 'Waarom
geniet je nu niet eens van je succes en al het moois dat je in het Rijksmuseum
hebt neergezet?' Maar dat komt vooral omdat niemand echt op de hoogte was van
het kaliber van deze particuliere verzameling. Iedereen die op landgoed
Voorlinden komt en ziet wat voor bijzondere plek is ontstaan, zegt meteen: Nu
begrijp ik je wel."

Maar met uw staat van dienst was het toch logischer geweest om over te stappen
naar een fameus internationaal museum zoals de National Gallery in Londen?

„Dat vind ik nou weer zo'n typisch Hollandse opmerking."

Hoezo? Een internationale vervolgstap lag in de lijn der verwachtingen.

„Het is toch helemaal niet spannend om hetzelfde kunstje elders te gaan
herhalen? Het Rijksmuseum is een wereldspeler. Online is het zelfs het grootste
museum ter wereld. Wij lopen hierin voorop. Dus als ik bij de National Gallery
directeur zou worden, of bij het Prado in Madrid, of noem alle belangrijke
internationale musea maar op, dan zou ik precies hetzelfde rondje gaan lopen,
alleen in een andere stad. Niets nieuws. Kijk naar je eigen vak. Of je nu voor
De Telegraaf schrijft of voor Le Monde: maakt toch ook niets uit. C'est la même
chose."

Er werd druk gespeculeerd dat u wegging bij het Rijksmuseum uit frustratie over
de aankoop van de Rembrandt-portetten van Marten en Oopjen. U zou beide
schilderijen exclusief voor het Rijks hebben willen verwerven.

„Dat is de tweede Nederlandse denkfout. Ik vind het juist geweldig dat we deze
topstukken samen hebben kunnen verwerven met het Louvre in Parijs, het best
bezochte museum ter wereld. Directeuren van grote buitenlandse musea hebben me
hiermee gefeliciteerd. Deze gezamenlijke aankoop, waardoor deze prachtige,
belangrijke portretten voor het eerst in publiek bezit komen, werd als een
meesterzet gezien. Alleen in Nederland reageerde men met onbegrip. Zeker, wij
waren een heel eind op dreef om het geld bijeen te krijgen voor de twee werken
gezamenlijk. Maar EUR 160 miljoen is een hoop geld. En als je, laat ik zeggen,
20% van het totaalbedrag tekort komt, dan red je het nog steeds niet. Samen met
een ander Europees topmuseum de acquisitie doen is uiteindelijk de beste
oplossing."

Maar biedt een kleine speler als Museum Voorlinden u de uitdaging die u zoekt?

„Me dunkt! Het is volstrekt nieuw, er hangt een goede energie, er werken veel
jonge mensen. Het moet vanaf nul op de kaart worden gezet. Bovendien geloof ik
in de kracht van particuliere musea. In Nederland zijn al er veel: van De
Buitenplaats in Eelde en Museum More in Gorssel tot Tassenmuseum Hendrikje in
Amsterdam. Maar Voorlinden is echt van een andere orde. Groter, met serieuze
internationale ambities. Ook het buitenland kent belangrijke particuliere
musea: Fondation Beyeler in Bazel, The New Gallery van Damien Hirst in Londen
of Fondazione Prada in Milaan."

Mist u het Rijksmuseum niet?

„Nee, ik heb hier mijn handen vol. Daar heb ik echt alles losgelaten. Ook omdat
ik weet dat de continuïteit van onze nationale schatkamer is gewaarborgd nu
Taco Dibbits er de leiding heeft. Bovendien is niets zo vervelend als een
voorganger die zich na zijn vertrek nog met de gang van zaken bemoeit."

Maar u bent vast dolblij dat u eindelijk uit Amsterdam weg bent. U ergerde zich
immers een ongeluk aan de rotzooi in onze hoofdstad.

„Welnee, ik erger me niet aan Amsterdam. Ik verbaas me alleen over Amsterdam!
Zo vind ik het nog steeds uitermate vreemd dat de stad er onvoldoende in slaagt
om de groei van het internationale toerisme het hoofd te bieden. Of om het
zwerfvuil aan te pakken. Het huisvuil wordt er in verschillende wijken nog op
straat in vuilniszakken aangeboden. In vuilniszakken! Bijna middeleeuws, wat je
in geen andere grote stad van allure ziet. Die zakken worden natuurlijk door de
ratten aangevreten. Dan is het niet verwonderlijk in de krant te lezen dat die
populatie de laatste jaren sterk is gegroeid." Even houdt Wim Pijbes in. Maar
dan neemt de ergernis over zijn vroegere  werkstad toch de overhand. „En de
hotdogstand op het Museumplein. Ik gun iedereen zijn vette hap, maar dat  tentje
hoort niet op die plek. Het belemmert de prachtige zichtlijn tussen het
Rijksmuseum en het Concertgebouw. Bovendien staat het pal naast de I
Amsterdam-letters, nota bene het meest gefotografeerde object in Amsterdam. Dat
kan toch niet? Tien meter naar rechts en het euvel zou zijn opgelost. Het zijn
vaak kleine ingrepen die een wereld van verschil kunnen maken in de publieke
ruimte. Zoals het ook onhandig was dat de naam van de tramhalte naast het Rijks
'Hobbemastraat' heette."

Heette, dat is dus veranderd? Door uw toedoen?

„Met hulp van wethouder Wiebes die ik daar erg dankbaar voor ben. De halte heet
nu Rijksmuseum. Zodat de toeristen tenminste weten waar ze moeten uitstappen,
want zij snapten er natuurlijk niets van. Echt, het zijn allemaal kleine
ingrepen die niet veel hoeven te kosten die het leven in de hoofdstad een stuk
aangenamer zouden maken."

In Rotterdam hebben ze geen rommel?

„We hebben het nu over Amsterdam."

U zegt dat natuurlijk vanuit uw drang naar perfectie en esthetiek. U keek net
al met een schuin oog naar iemand die in het museum een bank tegen de muur
zette. Want dan zouden er bruine vlekken op de muur komen.

„Ik zie het welzijn van de stad mede als mijn verantwoordelijkheid. Dat had ik
vroeger al in Rotterdam toen ik directeur van de Kunsthal was. Toen wilde ik
ook dat het Museumpark een veilige, aantrekkelijke plek zou zijn. Ik ben dus
erg trots op de tuinen van het Rijksmuseum, die zijn tiptop in orde. Daarin zie
ik trouwens een bevestiging van de broken window-theorie: wanneer er eenmaal
ergens één ruit stuk is, zien vandalen dat als een uitnodiging om er nog meer
stuk te maken. Een rommelige omgeving lokt nog meer rommel uit. De Rijks-tuinen
zijn strak en mooi. Niemand gooit er rotzooi neer."

Hier in het keurige Wassenaar heeft u daar in elk geval geen last van. Hier mag
je niet roken en moeten honden zijn aangelijnd.

„Niet omdat ik dat wil. Dit is een beschermd natuurgebied. Er broeden hier, uit
mijn hoofd, bijna vijftig vogelsoorten. Om deze bijzondere biotoop in stand te
houden, zijn deze regels gewoon nodig. In het belang van iedereen."

Zou u de politiek niet in moeten? Dan kunt u al die ergernissen te lijf gaan
met beleid.

„De politiek is echt niets voor mij! Daar ben ik veel te direct voor."

Hoeveel bezoekers verwacht u de komende jaren eigenlijk in Museum Voorlinden?

„Dat zeg ik niet."

Maar u heeft wel een idee.

„Er zijn 400 parkeerplaatsen. En het museumgebouw kan  maximaal 999 bezoekers
aan."

U bent toch de man van het grote publiek?

„Nou, in het Rijksmuseum hebben we ook heel exclusieve en obscure dingen
gedaan, hoor. Kleine tentoonstellingen, alleen voor de Feinschmecker."

Is Voorlinden vooral voor de fijnproever?

„Nee, ik denk niet in doelgroepen. Beter gezegd: ik heb maar één doelgroep en
dat zijn mensen van alle leeftijden."

U bedoelt dus gewoon iedereen.

„Precies. Wij willen toegankelijk zijn voor een breed publiek. Iedereen moet
zich hier welkom voelen. Liefhebbers van moderne en eigentijdse kunst,
vanzelfsprekend, maar ook wandelaars en natuurliefhebbers. De naam Voorlinden
roept meteen al iets op van een buiten, iets dat vrij is, groen en niet
stedelijk. Met de ondertitel museum and gardens geven we meteen onze
internationale ambitie aan."

U bent een uitgekiend pr-strateeg die als geen ander weet hoe hij een museum op
de kaart moet zetten. Wat is de strategie voor Museum Voorlinden?

„Van Buurtweg tot en met Fifth Avenue. Wij zijn voor chique en tegelijkertijd
doe-maar-gewoon."

Die twee uitersten passen bij u?

„Ja, ik hou ervan om hoog en laag met elkaar te verbinden. De Hema doet dat
bijvoorbeeld geweldig. Hoge kwaliteit voor een lage prijs. Of je nu professor
of putjesschepper bent, iedereen voelt zich er thuis en koopt er graag. Ik maak
bij voorkeur tentoonstellingen die zowel een internationaal bereisde
connaisseur als de buurvrouw van drie hoog achter waardeert. Die combinatie is
trouwens de allermoeilijkste om te maken. Maar als je daarin slaagt, is het
geweldig."

U wilt de Hema onder de musea zijn?

„In zekere zin. Je kunt altijd aan de prullenbakken zien in wat voor soort
museum je bent."

Hoe bedoelt u dat?

„Hoe groter de prullenbakken, hoe lager de drempel. Als je ook de gewone man
wilt trekken die zijn broodjes in een plastic zakje meeneemt, dan moeten er
voldoende prullenbakken zijn om die zakjes weg te gooien. En is er niet alleen
plaats voor een museumrestaurant waar je een glaasje champagne kunt drinken."

Hoeveel grote prullenbakken staan er in Museum Voorlinden?

„Goede vraag! Ik ben natuurlijk de jeune premier, net aangekomen. De inrichting
is nog bezig. Die prullenbakken moeten er nog komen.  Weet je wat vooral de
grote gelijkmaker is? De prachtige parken en tuinen. Museum Voorlinden begint
niet bij de deur van het museum, Voorlinden begint bij de poort van het
landgoed. Veertig hectare vrij toegankelijk groen, tot de duinen aan toe. In de
natuur voelt de professor zich net zo op z'n gemak als wie dan ook."

Het is nu natuurlijk aftellen tot de opening. Gaat er veel fout?

„Er is onlangs een hele rij musea geopend of heropend, van het Rijksmuseum
natuurlijk tot en met het Stedelijk en het Scheepvaartmuseum. Genoeg materiaal
om van te leren. Wat is de meest gemaakte fout? Dat de opening als eindstreep
wordt gezien. Mis! De opening is het begin. Dan start de tweede marathon. Het
publiek komt binnen, een nieuwe gang van zaken moet zijn beslag krijgen. Zoals
in het theater de première vaak niet de beste voorstelling is, kent een
beginperiode zijn missers. Terwijl ik die eerste maanden grote drukte verwacht.
Iedereen is natuurlijk nieuwsgierig."

Hoelang bent u van plan om hier te blijven?

„Ik heb een contract voor onbepaalde tijd."

Dat zegt natuurlijk niets over hoelang u van plan bent om hier te blijven. Er
wordt gezegd dat dit een tussenstation voor u zou zijn.

„Wat een gemene vragen stellen jullie! Ik ben  maar met één ding bezig: hier
iets moois van maken. Dan is de volgende vraag natuurlijk: wanneer is het iets
moois? Daarvoor zijn verschillende meetpunten. Bijvoorbeeld als Joop van
Caldenborgh, de eigenaar van kunstcollectie en museum, tevreden kan vaststellen
dat het museum aan zijn verwachtingen voldoet. Dat het leeft en floreert. Hij
heeft er ontzettend veel liefde en zorg ingestopt en dat moet terugkomen in de
vorm van veel publiek en exposities van goede kunstenaars. Het moet vooral een
fijn museum worden. Dat is niet in aantallen te vatten."

'Waarom zou ik Rijks-kunstje elders willen herhalen?'

'Museum Voorlinden moet een soort Hema worden'

CV

Geboren

9 oktober 1961, Veendam

Studie

Kunstgeschiedenis aan de Rijksuniversiteit Groningen

Loopbaan

Richt in 1994 ontwerpbureau Art Support op met tentoonstellingen over
Nederlands design in onder meer Milaan en Frankfurt. Vanaf 1996 in dienst van
de Kunsthal Rotterdam, sinds 2000 als directeur. In 2008 directeur van het
Rijksmuseum, waar hij internationaal werd gelauwerd toen hij de immense
verbouwing in goede banen leidde  Gastprofessor aan Cambridge University Per 1
juli 2016 algemeen directeur van het nieuwe Museum Voorlinden in  Wassenaar dat
op zondag 11 september de deuren opent

Privé

Getrouwd, twee zonen.

LOAD-DATE: 2 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              65 of 160 DOCUMENTS



                                  De Telegraaf

                           3 september 2016 zaterdag
                                 Gehele Oplage

Vanaf nul beginnen

SECTION: LIFESTYLE; Blz. 010

LENGTH: 2299 woorden


Had hij de kolder in de kop? Het prestigieuze Rijksmuseum verruilen voor
start-up Museum Voorlinden in Wassenaar? Dit voorjaar kondigde museumdirecteur
Wim Pijbes zijn geruchtmakende transfer aan. Op zijn nieuwe stek vertelt hij
over het waarom.

Even rustig zitten voor het interview? Wim Pijbes - donker linnen pak, blote
voeten in Italiaanse loafers - heeft er eigenlijk helemaal geen tijd voor. Hij
wil rondleiden, laten zien waaróm het splinternieuwe Museum Voorlinden in
Wassenaar zijn hart stal. Zien is begrijpen, denkt hij. Van enthousiasme
struikelt de voormalige Rijksmuseum-directeur soms bijna over  zijn woorden.
Kleiner? Hij is helemaal niet naar een kleiner museum gegaan!  Voorlinden is een
landgoed van 40 hectare, veel groter dan het Rijksmuseum.  Alles is er, van de
nieuwste kunst tot een uniek broedgebied met 48  vogelsoorten, een park met bos,
duin en hei. Oh nee. Geen hei, corrigeert hij  zichzelf. Het strakke
zandkleurige museum, dusdanig vormgegeven dat binnen alle aandacht  onmiddellijk
naar de collectie gaat, contrasteert prachtig met het historische  landhuis
ertegenover. Bij de entree stokt de rondleiding even, want de  kersverse
directeur blijkt nog geen magneetpas te bezitten en kan zijn eigen  museum niet
in. Joop van Caldenborgh, verzamelaar, eigenaar en oprichter van  Museum
Voorlinden, lacht. „Alles op zijn tijd. Dat recht moet je eerst  verdienen,
Wim."

Landgoed Voorlinden... Voelt u zich al een beetje landheer?

„Nee, dat niet. Ik ben en blijf museumdirecteur. Dat is mijn vak."

Waarom heeft u in hemelsnaam het Rijksmuseum verlaten voor deze start-up? Had u
de kolder in de kop?

„Ja, dat dachten veel mensen. Maar dit is geen tegendraadse Pietje Bell-actie,
het is een weloverwogen besluit. Ik was na acht jaar Rijksmuseum en het succes
van de renovatie en heropening toe aan iets nieuws. Ik wilde weer worden
uitgedaagd en die uitdaging vind ik hier. Natuurlijk, ik had in Amsterdam jaren
kunnen doorgaan. Het ging goed. En het Rijks is een logisch eindstation voor
een carrière in de kunstwereld. Maar ik ben 54 jaar, nog lang geen 67.
Bovendien is afwisseling gezond. Voor mij, maar ook voor een instituut als het
Rijksmuseum. Organisaties - of het nu een museum, een multinational of een
politieke partij is - hebben af en toe vers bloed nodig, een frisse wind die
nieuwe ideeën brengt."

Toch begrijpen veel mensen deze overstap niet.

„Zelfs mijn eigen vrouw snapte er aanvankelijk niets van. Zij zei: 'Waarom
geniet je nu niet eens van je succes en al het moois dat je in het Rijksmuseum
hebt neergezet?' Maar dat komt vooral omdat niemand echt op de hoogte was van
het kaliber van deze particuliere verzameling. Iedereen die op landgoed
Voorlinden komt en ziet wat voor bijzondere plek is ontstaan, zegt meteen: Nu
begrijp ik je wel."

Maar met uw staat van dienst was het toch logischer geweest om over te stappen
naar een fameus internationaal museum zoals de National Gallery in Londen?

„Dat vind ik nou weer zo'n typisch Hollandse opmerking."

Hoezo? Een internationale vervolgstap lag in de lijn der verwachtingen.

„Het is toch helemaal niet spannend om hetzelfde kunstje elders te gaan
herhalen? Het Rijksmuseum is een wereldspeler. Online is het zelfs het grootste
museum ter wereld. Wij lopen hierin voorop. Dus als ik bij de National Gallery
directeur zou worden, of bij het Prado in Madrid, of noem alle belangrijke
internationale musea maar op, dan zou ik precies hetzelfde rondje gaan lopen,
alleen in een andere stad. Niets nieuws. Kijk naar je eigen vak. Of je nu voor
De Telegraaf schrijft of voor Le Monde: maakt toch ook niets uit. C'est la même
chose."

Er werd druk gespeculeerd dat u wegging bij het Rijksmuseum uit frustratie over
de aankoop van de Rembrandt-portetten van Marten en Oopjen. U zou beide
schilderijen exclusief voor het Rijks hebben willen verwerven.

„Dat is de tweede Nederlandse denkfout. Ik vind het juist geweldig dat we deze
topstukken samen hebben kunnen verwerven met het Louvre in Parijs, het best
bezochte museum ter wereld. Directeuren van grote buitenlandse musea hebben me
hiermee gefeliciteerd. Deze gezamenlijke aankoop, waardoor deze prachtige,
belangrijke portretten voor het eerst in publiek bezit komen, werd als een
meesterzet gezien. Alleen in Nederland reageerde men met onbegrip. Zeker, wij
waren een heel eind op dreef om het geld bijeen te krijgen voor de twee werken
gezamenlijk. Maar EUR 160 miljoen is een hoop geld. En als je, laat ik zeggen,
20% van het totaalbedrag tekort komt, dan red je het nog steeds niet. Samen met
een ander Europees topmuseum de acquisitie doen is uiteindelijk de beste
oplossing."

Maar biedt een kleine speler als Museum Voorlinden u de uitdaging die u zoekt?

„Me dunkt! Het is volstrekt nieuw, er hangt een goede energie, er werken veel
jonge mensen. Het moet vanaf nul op de kaart worden gezet. Bovendien geloof ik
in de kracht van particuliere musea. In Nederland zijn al er veel: van De
Buitenplaats in Eelde en Museum More in Gorssel tot Tassenmuseum Hendrikje in
Amsterdam. Maar Voorlinden is echt van een andere orde. Groter, met serieuze
internationale ambities. Ook het buitenland kent belangrijke particuliere
musea: Fondation Beyeler in Bazel, The New Gallery van Damien Hirst in Londen
of Fondazione Prada in Milaan."

Mist u het Rijksmuseum niet?

„Nee, ik heb hier mijn handen vol. Daar heb ik echt alles losgelaten. Ook omdat
ik weet dat de continuïteit van onze nationale schatkamer is gewaarborgd nu
Taco Dibbits er de leiding heeft. Bovendien is niets zo vervelend als een
voorganger die zich na zijn vertrek nog met de gang van zaken bemoeit."

Maar u bent vast dolblij dat u eindelijk uit Amsterdam weg bent. U ergerde zich
immers een ongeluk aan de rotzooi in onze hoofdstad.

„Welnee, ik erger me niet aan Amsterdam. Ik verbaas me alleen over Amsterdam!
Zo vind ik het nog steeds uitermate vreemd dat de stad er onvoldoende in slaagt
om de groei van het internationale toerisme het hoofd te bieden. Of om het
zwerfvuil aan te pakken. Het huisvuil wordt er in verschillende wijken nog op
straat in vuilniszakken aangeboden. In vuilniszakken! Bijna middeleeuws, wat je
in geen andere grote stad van allure ziet. Die zakken worden natuurlijk door de
ratten aangevreten. Dan is het niet verwonderlijk in de krant te lezen dat die
populatie de laatste jaren sterk is gegroeid." Even houdt Wim Pijbes in. Maar
dan neemt de ergernis over zijn vroegere  werkstad toch de overhand. „En de
hotdogstand op het Museumplein. Ik gun iedereen zijn vette hap, maar dat  tentje
hoort niet op die plek. Het belemmert de prachtige zichtlijn tussen het
Rijksmuseum en het Concertgebouw. Bovendien staat het pal naast de I
Amsterdam-letters, nota bene het meest gefotografeerde object in Amsterdam. Dat
kan toch niet? Tien meter naar rechts en het euvel zou zijn opgelost. Het zijn
vaak kleine ingrepen die een wereld van verschil kunnen maken in de publieke
ruimte. Zoals het ook onhandig was dat de naam van de tramhalte naast het Rijks
'Hobbemastraat' heette."

Heette, dat is dus veranderd? Door uw toedoen?

„Met hulp van wethouder Wiebes die ik daar erg dankbaar voor ben. De halte heet
nu Rijksmuseum. Zodat de toeristen tenminste weten waar ze moeten uitstappen,
want zij snapten er natuurlijk niets van. Echt, het zijn allemaal kleine
ingrepen die niet veel hoeven te kosten die het leven in de hoofdstad een stuk
aangenamer zouden maken."

In Rotterdam hebben ze geen rommel?

„We hebben het nu over Amsterdam."

U zegt dat natuurlijk vanuit uw drang naar perfectie en esthetiek. U keek net
al met een schuin oog naar iemand die in het museum een bank tegen de muur
zette. Want dan zouden er bruine vlekken op de muur komen.

„Ik zie het welzijn van de stad mede als mijn verantwoordelijkheid. Dat had ik
vroeger al in Rotterdam toen ik directeur van de Kunsthal was. Toen wilde ik
ook dat het Museumpark een veilige, aantrekkelijke plek zou zijn. Ik ben dus
erg trots op de tuinen van het Rijksmuseum, die zijn tiptop in orde. Daarin zie
ik trouwens een bevestiging van de broken window-theorie: wanneer er eenmaal
ergens één ruit stuk is, zien vandalen dat als een uitnodiging om er nog meer
stuk te maken. Een rommelige omgeving lokt nog meer rommel uit. De Rijks-tuinen
zijn strak en mooi. Niemand gooit er rotzooi neer."

Hier in het keurige Wassenaar heeft u daar in elk geval geen last van. Hier mag
je niet roken en moeten honden zijn aangelijnd.

„Niet omdat ik dat wil. Dit is een beschermd natuurgebied. Er broeden hier, uit
mijn hoofd, bijna vijftig vogelsoorten. Om deze bijzondere biotoop in stand te
houden, zijn deze regels gewoon nodig. In het belang van iedereen."

Zou u de politiek niet in moeten? Dan kunt u al die ergernissen te lijf gaan
met beleid.

„De politiek is echt niets voor mij! Daar ben ik veel te direct voor."

Hoeveel bezoekers verwacht u de komende jaren eigenlijk in Museum Voorlinden?

„Dat zeg ik niet."

Maar u heeft wel een idee.

„Er zijn 400 parkeerplaatsen. En het museumgebouw kan  maximaal 999 bezoekers
aan."

U bent toch de man van het grote publiek?

„Nou, in het Rijksmuseum hebben we ook heel exclusieve en obscure dingen
gedaan, hoor. Kleine tentoonstellingen, alleen voor de Feinschmecker."

Is Voorlinden vooral voor de fijnproever?

„Nee, ik denk niet in doelgroepen. Beter gezegd: ik heb maar één doelgroep en
dat zijn mensen van alle leeftijden."

U bedoelt dus gewoon iedereen.

„Precies. Wij willen toegankelijk zijn voor een breed publiek. Iedereen moet
zich hier welkom voelen. Liefhebbers van moderne en eigentijdse kunst,
vanzelfsprekend, maar ook wandelaars en natuurliefhebbers. De naam Voorlinden
roept meteen al iets op van een buiten, iets dat vrij is, groen en niet
stedelijk. Met de ondertitel museum and gardens geven we meteen onze
internationale ambitie aan."

U bent een uitgekiend pr-strateeg die als geen ander weet hoe hij een museum op
de kaart moet zetten. Wat is de strategie voor Museum Voorlinden?

„Van Buurtweg tot en met Fifth Avenue. Wij zijn voor chique en tegelijkertijd
doe-maar-gewoon."

Die twee uitersten passen bij u?

„Ja, ik hou ervan om hoog en laag met elkaar te verbinden. De Hema doet dat
bijvoorbeeld geweldig. Hoge kwaliteit voor een lage prijs. Of je nu professor
of putjesschepper bent, iedereen voelt zich er thuis en koopt er graag. Ik maak
bij voorkeur tentoonstellingen die zowel een internationaal bereisde
connaisseur als de buurvrouw van drie hoog achter waardeert. Die combinatie is
trouwens de allermoeilijkste om te maken. Maar als je daarin slaagt, is het
geweldig."

U wilt de Hema onder de musea zijn?

„In zekere zin. Je kunt altijd aan de prullenbakken zien in wat voor soort
museum je bent."

Hoe bedoelt u dat?

„Hoe groter de prullenbakken, hoe lager de drempel. Als je ook de gewone man
wilt trekken die zijn broodjes in een plastic zakje meeneemt, dan moeten er
voldoende prullenbakken zijn om die zakjes weg te gooien. En is er niet alleen
plaats voor een museumrestaurant waar je een glaasje champagne kunt drinken."

Hoeveel grote prullenbakken staan er in Museum Voorlinden?

„Goede vraag! Ik ben natuurlijk de jeune premier, net aangekomen. De inrichting
is nog bezig. Die prullenbakken moeten er nog komen.  Weet je wat vooral de
grote gelijkmaker is? De prachtige parken en tuinen. Museum Voorlinden begint
niet bij de deur van het museum, Voorlinden begint bij de poort van het
landgoed. Veertig hectare vrij toegankelijk groen, tot de duinen aan toe. In de
natuur voelt de professor zich net zo op z'n gemak als wie dan ook."

Het is nu natuurlijk aftellen tot de opening. Gaat er veel fout?

„Er is onlangs een hele rij musea geopend of heropend, van het Rijksmuseum
natuurlijk tot en met het Stedelijk en het Scheepvaartmuseum. Genoeg materiaal
om van te leren. Wat is de meest gemaakte fout? Dat de opening als eindstreep
wordt gezien. Mis! De opening is het begin. Dan start de tweede marathon. Het
publiek komt binnen, een nieuwe gang van zaken moet zijn beslag krijgen. Zoals
in het theater de première vaak niet de beste voorstelling is, kent een
beginperiode zijn missers. Terwijl ik die eerste maanden grote drukte verwacht.
Iedereen is natuurlijk nieuwsgierig."

Hoelang bent u van plan om hier te blijven?

„Ik heb een contract voor onbepaalde tijd."

Dat zegt natuurlijk niets over hoelang u van plan bent om hier te blijven. Er
wordt gezegd dat dit een tussenstation voor u zou zijn.

„Wat een gemene vragen stellen jullie! Ik ben  maar met één ding bezig: hier
iets moois van maken. Dan is de volgende vraag natuurlijk: wanneer is het iets
moois? Daarvoor zijn verschillende meetpunten. Bijvoorbeeld als Joop van
Caldenborgh, de eigenaar van kunstcollectie en museum, tevreden kan vaststellen
dat het museum aan zijn verwachtingen voldoet. Dat het leeft en floreert. Hij
heeft er ontzettend veel liefde en zorg ingestopt en dat moet terugkomen in de
vorm van veel publiek en exposities van goede kunstenaars. Het moet vooral een
fijn museum worden. Dat is niet in aantallen te vatten."

'Waarom zou ik Rijks-kunstje elders willen herhalen?'

'Museum Voorlinden moet een soort Hema worden'

CV

Geboren

9 oktober 1961, Veendam

Studie

Kunstgeschiedenis aan de Rijksuniversiteit Groningen

Loopbaan

Richt in 1994 ontwerpbureau Art Support op met tentoonstellingen over
Nederlands design in onder meer Milaan en Frankfurt. Vanaf 1996 in dienst van
de Kunsthal Rotterdam, sinds 2000 als directeur. In 2008 directeur van het
Rijksmuseum, waar hij internationaal werd gelauwerd toen hij de immense
verbouwing in goede banen leidde  Gastprofessor aan Cambridge University Per 1
juli 2016 algemeen directeur van het nieuwe Museum Voorlinden in  Wassenaar dat
op zondag 11 september de deuren opent

Privé

Getrouwd, twee zonen.

LOAD-DATE: 2 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              66 of 160 DOCUMENTS



                                  De Telegraaf

                           3 september 2016 zaterdag
                                 Gehele Oplage

Vanaf nul beginnen

SECTION: LIFESTYLE; Blz. 012

LENGTH: 2299 woorden


Had hij de kolder in de kop? Het prestigieuze Rijksmuseum verruilen voor
start-up Museum Voorlinden in Wassenaar? Dit voorjaar kondigde museumdirecteur
Wim Pijbes zijn geruchtmakende transfer aan. Op zijn nieuwe stek vertelt hij
over het waarom.

Even rustig zitten voor het interview? Wim Pijbes - donker linnen pak, blote
voeten in Italiaanse loafers - heeft er eigenlijk helemaal geen tijd voor. Hij
wil rondleiden, laten zien waaróm het splinternieuwe Museum Voorlinden in
Wassenaar zijn hart stal. Zien is begrijpen, denkt hij. Van enthousiasme
struikelt de voormalige Rijksmuseum-directeur soms bijna over  zijn woorden.
Kleiner? Hij is helemaal niet naar een kleiner museum gegaan!  Voorlinden is een
landgoed van 40 hectare, veel groter dan het Rijksmuseum.  Alles is er, van de
nieuwste kunst tot een uniek broedgebied met 48  vogelsoorten, een park met bos,
duin en hei. Oh nee. Geen hei, corrigeert hij  zichzelf. Het strakke
zandkleurige museum, dusdanig vormgegeven dat binnen alle aandacht  onmiddellijk
naar de collectie gaat, contrasteert prachtig met het historische  landhuis
ertegenover. Bij de entree stokt de rondleiding even, want de  kersverse
directeur blijkt nog geen magneetpas te bezitten en kan zijn eigen  museum niet
in. Joop van Caldenborgh, verzamelaar, eigenaar en oprichter van  Museum
Voorlinden, lacht. „Alles op zijn tijd. Dat recht moet je eerst  verdienen,
Wim."

Landgoed Voorlinden... Voelt u zich al een beetje landheer?

„Nee, dat niet. Ik ben en blijf museumdirecteur. Dat is mijn vak."

Waarom heeft u in hemelsnaam het Rijksmuseum verlaten voor deze start-up? Had u
de kolder in de kop?

„Ja, dat dachten veel mensen. Maar dit is geen tegendraadse Pietje Bell-actie,
het is een weloverwogen besluit. Ik was na acht jaar Rijksmuseum en het succes
van de renovatie en heropening toe aan iets nieuws. Ik wilde weer worden
uitgedaagd en die uitdaging vind ik hier. Natuurlijk, ik had in Amsterdam jaren
kunnen doorgaan. Het ging goed. En het Rijks is een logisch eindstation voor
een carrière in de kunstwereld. Maar ik ben 54 jaar, nog lang geen 67.
Bovendien is afwisseling gezond. Voor mij, maar ook voor een instituut als het
Rijksmuseum. Organisaties - of het nu een museum, een multinational of een
politieke partij is - hebben af en toe vers bloed nodig, een frisse wind die
nieuwe ideeën brengt."

Toch begrijpen veel mensen deze overstap niet.

„Zelfs mijn eigen vrouw snapte er aanvankelijk niets van. Zij zei: 'Waarom
geniet je nu niet eens van je succes en al het moois dat je in het Rijksmuseum
hebt neergezet?' Maar dat komt vooral omdat niemand echt op de hoogte was van
het kaliber van deze particuliere verzameling. Iedereen die op landgoed
Voorlinden komt en ziet wat voor bijzondere plek is ontstaan, zegt meteen: Nu
begrijp ik je wel."

Maar met uw staat van dienst was het toch logischer geweest om over te stappen
naar een fameus internationaal museum zoals de National Gallery in Londen?

„Dat vind ik nou weer zo'n typisch Hollandse opmerking."

Hoezo? Een internationale vervolgstap lag in de lijn der verwachtingen.

„Het is toch helemaal niet spannend om hetzelfde kunstje elders te gaan
herhalen? Het Rijksmuseum is een wereldspeler. Online is het zelfs het grootste
museum ter wereld. Wij lopen hierin voorop. Dus als ik bij de National Gallery
directeur zou worden, of bij het Prado in Madrid, of noem alle belangrijke
internationale musea maar op, dan zou ik precies hetzelfde rondje gaan lopen,
alleen in een andere stad. Niets nieuws. Kijk naar je eigen vak. Of je nu voor
De Telegraaf schrijft of voor Le Monde: maakt toch ook niets uit. C'est la même
chose."

Er werd druk gespeculeerd dat u wegging bij het Rijksmuseum uit frustratie over
de aankoop van de Rembrandt-portetten van Marten en Oopjen. U zou beide
schilderijen exclusief voor het Rijks hebben willen verwerven.

„Dat is de tweede Nederlandse denkfout. Ik vind het juist geweldig dat we deze
topstukken samen hebben kunnen verwerven met het Louvre in Parijs, het best
bezochte museum ter wereld. Directeuren van grote buitenlandse musea hebben me
hiermee gefeliciteerd. Deze gezamenlijke aankoop, waardoor deze prachtige,
belangrijke portretten voor het eerst in publiek bezit komen, werd als een
meesterzet gezien. Alleen in Nederland reageerde men met onbegrip. Zeker, wij
waren een heel eind op dreef om het geld bijeen te krijgen voor de twee werken
gezamenlijk. Maar EUR 160 miljoen is een hoop geld. En als je, laat ik zeggen,
20% van het totaalbedrag tekort komt, dan red je het nog steeds niet. Samen met
een ander Europees topmuseum de acquisitie doen is uiteindelijk de beste
oplossing."

Maar biedt een kleine speler als Museum Voorlinden u de uitdaging die u zoekt?

„Me dunkt! Het is volstrekt nieuw, er hangt een goede energie, er werken veel
jonge mensen. Het moet vanaf nul op de kaart worden gezet. Bovendien geloof ik
in de kracht van particuliere musea. In Nederland zijn al er veel: van De
Buitenplaats in Eelde en Museum More in Gorssel tot Tassenmuseum Hendrikje in
Amsterdam. Maar Voorlinden is echt van een andere orde. Groter, met serieuze
internationale ambities. Ook het buitenland kent belangrijke particuliere
musea: Fondation Beyeler in Bazel, The New Gallery van Damien Hirst in Londen
of Fondazione Prada in Milaan."

Mist u het Rijksmuseum niet?

„Nee, ik heb hier mijn handen vol. Daar heb ik echt alles losgelaten. Ook omdat
ik weet dat de continuïteit van onze nationale schatkamer is gewaarborgd nu
Taco Dibbits er de leiding heeft. Bovendien is niets zo vervelend als een
voorganger die zich na zijn vertrek nog met de gang van zaken bemoeit."

Maar u bent vast dolblij dat u eindelijk uit Amsterdam weg bent. U ergerde zich
immers een ongeluk aan de rotzooi in onze hoofdstad.

„Welnee, ik erger me niet aan Amsterdam. Ik verbaas me alleen over Amsterdam!
Zo vind ik het nog steeds uitermate vreemd dat de stad er onvoldoende in slaagt
om de groei van het internationale toerisme het hoofd te bieden. Of om het
zwerfvuil aan te pakken. Het huisvuil wordt er in verschillende wijken nog op
straat in vuilniszakken aangeboden. In vuilniszakken! Bijna middeleeuws, wat je
in geen andere grote stad van allure ziet. Die zakken worden natuurlijk door de
ratten aangevreten. Dan is het niet verwonderlijk in de krant te lezen dat die
populatie de laatste jaren sterk is gegroeid." Even houdt Wim Pijbes in. Maar
dan neemt de ergernis over zijn vroegere  werkstad toch de overhand. „En de
hotdogstand op het Museumplein. Ik gun iedereen zijn vette hap, maar dat  tentje
hoort niet op die plek. Het belemmert de prachtige zichtlijn tussen het
Rijksmuseum en het Concertgebouw. Bovendien staat het pal naast de I
Amsterdam-letters, nota bene het meest gefotografeerde object in Amsterdam. Dat
kan toch niet? Tien meter naar rechts en het euvel zou zijn opgelost. Het zijn
vaak kleine ingrepen die een wereld van verschil kunnen maken in de publieke
ruimte. Zoals het ook onhandig was dat de naam van de tramhalte naast het Rijks
'Hobbemastraat' heette."

Heette, dat is dus veranderd? Door uw toedoen?

„Met hulp van wethouder Wiebes die ik daar erg dankbaar voor ben. De halte heet
nu Rijksmuseum. Zodat de toeristen tenminste weten waar ze moeten uitstappen,
want zij snapten er natuurlijk niets van. Echt, het zijn allemaal kleine
ingrepen die niet veel hoeven te kosten die het leven in de hoofdstad een stuk
aangenamer zouden maken."

In Rotterdam hebben ze geen rommel?

„We hebben het nu over Amsterdam."

U zegt dat natuurlijk vanuit uw drang naar perfectie en esthetiek. U keek net
al met een schuin oog naar iemand die in het museum een bank tegen de muur
zette. Want dan zouden er bruine vlekken op de muur komen.

„Ik zie het welzijn van de stad mede als mijn verantwoordelijkheid. Dat had ik
vroeger al in Rotterdam toen ik directeur van de Kunsthal was. Toen wilde ik
ook dat het Museumpark een veilige, aantrekkelijke plek zou zijn. Ik ben dus
erg trots op de tuinen van het Rijksmuseum, die zijn tiptop in orde. Daarin zie
ik trouwens een bevestiging van de broken window-theorie: wanneer er eenmaal
ergens één ruit stuk is, zien vandalen dat als een uitnodiging om er nog meer
stuk te maken. Een rommelige omgeving lokt nog meer rommel uit. De Rijks-tuinen
zijn strak en mooi. Niemand gooit er rotzooi neer."

Hier in het keurige Wassenaar heeft u daar in elk geval geen last van. Hier mag
je niet roken en moeten honden zijn aangelijnd.

„Niet omdat ik dat wil. Dit is een beschermd natuurgebied. Er broeden hier, uit
mijn hoofd, bijna vijftig vogelsoorten. Om deze bijzondere biotoop in stand te
houden, zijn deze regels gewoon nodig. In het belang van iedereen."

Zou u de politiek niet in moeten? Dan kunt u al die ergernissen te lijf gaan
met beleid.

„De politiek is echt niets voor mij! Daar ben ik veel te direct voor."

Hoeveel bezoekers verwacht u de komende jaren eigenlijk in Museum Voorlinden?

„Dat zeg ik niet."

Maar u heeft wel een idee.

„Er zijn 400 parkeerplaatsen. En het museumgebouw kan  maximaal 999 bezoekers
aan."

U bent toch de man van het grote publiek?

„Nou, in het Rijksmuseum hebben we ook heel exclusieve en obscure dingen
gedaan, hoor. Kleine tentoonstellingen, alleen voor de Feinschmecker."

Is Voorlinden vooral voor de fijnproever?

„Nee, ik denk niet in doelgroepen. Beter gezegd: ik heb maar één doelgroep en
dat zijn mensen van alle leeftijden."

U bedoelt dus gewoon iedereen.

„Precies. Wij willen toegankelijk zijn voor een breed publiek. Iedereen moet
zich hier welkom voelen. Liefhebbers van moderne en eigentijdse kunst,
vanzelfsprekend, maar ook wandelaars en natuurliefhebbers. De naam Voorlinden
roept meteen al iets op van een buiten, iets dat vrij is, groen en niet
stedelijk. Met de ondertitel museum and gardens geven we meteen onze
internationale ambitie aan."

U bent een uitgekiend pr-strateeg die als geen ander weet hoe hij een museum op
de kaart moet zetten. Wat is de strategie voor Museum Voorlinden?

„Van Buurtweg tot en met Fifth Avenue. Wij zijn voor chique en tegelijkertijd
doe-maar-gewoon."

Die twee uitersten passen bij u?

„Ja, ik hou ervan om hoog en laag met elkaar te verbinden. De Hema doet dat
bijvoorbeeld geweldig. Hoge kwaliteit voor een lage prijs. Of je nu professor
of putjesschepper bent, iedereen voelt zich er thuis en koopt er graag. Ik maak
bij voorkeur tentoonstellingen die zowel een internationaal bereisde
connaisseur als de buurvrouw van drie hoog achter waardeert. Die combinatie is
trouwens de allermoeilijkste om te maken. Maar als je daarin slaagt, is het
geweldig."

U wilt de Hema onder de musea zijn?

„In zekere zin. Je kunt altijd aan de prullenbakken zien in wat voor soort
museum je bent."

Hoe bedoelt u dat?

„Hoe groter de prullenbakken, hoe lager de drempel. Als je ook de gewone man
wilt trekken die zijn broodjes in een plastic zakje meeneemt, dan moeten er
voldoende prullenbakken zijn om die zakjes weg te gooien. En is er niet alleen
plaats voor een museumrestaurant waar je een glaasje champagne kunt drinken."

Hoeveel grote prullenbakken staan er in Museum Voorlinden?

„Goede vraag! Ik ben natuurlijk de jeune premier, net aangekomen. De inrichting
is nog bezig. Die prullenbakken moeten er nog komen.  Weet je wat vooral de
grote gelijkmaker is? De prachtige parken en tuinen. Museum Voorlinden begint
niet bij de deur van het museum, Voorlinden begint bij de poort van het
landgoed. Veertig hectare vrij toegankelijk groen, tot de duinen aan toe. In de
natuur voelt de professor zich net zo op z'n gemak als wie dan ook."

Het is nu natuurlijk aftellen tot de opening. Gaat er veel fout?

„Er is onlangs een hele rij musea geopend of heropend, van het Rijksmuseum
natuurlijk tot en met het Stedelijk en het Scheepvaartmuseum. Genoeg materiaal
om van te leren. Wat is de meest gemaakte fout? Dat de opening als eindstreep
wordt gezien. Mis! De opening is het begin. Dan start de tweede marathon. Het
publiek komt binnen, een nieuwe gang van zaken moet zijn beslag krijgen. Zoals
in het theater de première vaak niet de beste voorstelling is, kent een
beginperiode zijn missers. Terwijl ik die eerste maanden grote drukte verwacht.
Iedereen is natuurlijk nieuwsgierig."

Hoelang bent u van plan om hier te blijven?

„Ik heb een contract voor onbepaalde tijd."

Dat zegt natuurlijk niets over hoelang u van plan bent om hier te blijven. Er
wordt gezegd dat dit een tussenstation voor u zou zijn.

„Wat een gemene vragen stellen jullie! Ik ben  maar met één ding bezig: hier
iets moois van maken. Dan is de volgende vraag natuurlijk: wanneer is het iets
moois? Daarvoor zijn verschillende meetpunten. Bijvoorbeeld als Joop van
Caldenborgh, de eigenaar van kunstcollectie en museum, tevreden kan vaststellen
dat het museum aan zijn verwachtingen voldoet. Dat het leeft en floreert. Hij
heeft er ontzettend veel liefde en zorg ingestopt en dat moet terugkomen in de
vorm van veel publiek en exposities van goede kunstenaars. Het moet vooral een
fijn museum worden. Dat is niet in aantallen te vatten."

'Waarom zou ik Rijks-kunstje elders willen herhalen?'

'Museum Voorlinden moet een soort Hema worden'

CV

Geboren

9 oktober 1961, Veendam

Studie

Kunstgeschiedenis aan de Rijksuniversiteit Groningen

Loopbaan

Richt in 1994 ontwerpbureau Art Support op met tentoonstellingen over
Nederlands design in onder meer Milaan en Frankfurt. Vanaf 1996 in dienst van
de Kunsthal Rotterdam, sinds 2000 als directeur. In 2008 directeur van het
Rijksmuseum, waar hij internationaal werd gelauwerd toen hij de immense
verbouwing in goede banen leidde  Gastprofessor aan Cambridge University Per 1
juli 2016 algemeen directeur van het nieuwe Museum Voorlinden in  Wassenaar dat
op zondag 11 september de deuren opent

Privé

Getrouwd, twee zonen.

LOAD-DATE: 2 September 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              67 of 160 DOCUMENTS



                                  De Telegraaf

                            29 augustus 2016 maandag
                                 Gehele Oplage

Visie

BYLINE: Marcel Peereboom Voller

SECTION: BINNENLAND; Blz. 005

LENGTH: 499 woorden


Kringen


We zijn begonnen! Na het startschot van de race naar het Torentje heb ik nu al
meer dan zin in wat de Moeder Aller Verkiezingscampagnes belooft te worden. De
aftrap werd dit weekeinde verricht door Mark Rutte en Diederik Samsom.

Zij  gingen tegelijkertijd - oh toeval - in interviews door het stof voor
gemaakte  fouten in het recente verleden. Met schone lei richting maart 2017!
Zo las ik hoe Diederik Samsom in zijn begindagen de eigen fractie
verwaarloosde. Zijn Kamerleden waren 'couveusebaby's' die meer aandacht hadden
moeten krijgen. Nee, het was niet Geert Wilders die de PvdA-fractieleden
brandmerkte als behoeftige vroeggeboren infuuskinderen. Het was Samsom zelf.
Een bizar eigen doelpunt. Duizend euro voor de hardwerkende burger. Handen af
van de  hypotheekrenteaftrek. Geen steun voor Griekenland. Dat waren de beloftes
van  Mark Rutte tijdens de vorige verkiezingen. Hij maakte in deze krant excuses
en  zei geen beloftes meer te doen die hij niet kan waarmaken. Maar de belofte
geen  verkiezingsbeloftes meer te doen, is... Precies. Een verkiezingsbelofte.
Eerlijk is eerlijk: 50Plus had het programma als eerste klaar. Wij feliciteren
Henk Krol met zijn Pluspunten: de AOW-leeftijd terug naar 65 jaar en een einde
aan de marktwerking in de zorg. De partij maakt zich ook sterk voor ouderen in
het openbaar vervoer, getuige dit Rail Away-idee: zitplaatsen voor ouderen in
de trein, toiletten terug in de trein, dalurenvoordeel voor ouderen in de trein
en een campagne die zorgt dat jongeren weer voor ouderen opstaan in de trein.
We kunnen er wel grapjes over maken - bij ons thuis wordt dit programma het
'Toen was geluk heel gewoon'-scenario genoemd - maar de partij stijgt in de
jongste peilingen twee zetels, naar acht.  Waar het verkiezingsprogramma van D66
liefst 232 pagina's telt, doet de PVV het  met één A4-tje. Dan ontbreekt in het
D66-Guinness Book of Records nog de  financiële onderbouwing - reken op een
pagina of honderd extra! - terwijl de  PVV de zaken aan de kiezer laat, getuige
de zin: 'Geen geld meer naar  ontwikkelingshulp, windmolens, kunst, innovatie,
omroep, enz.' En dat  'enzovoort' mag u zelf invullen. In dezelfde jongste
peilingen is de PVV twee  zetels gedaald, dus het is voor Geert en Fleur
Enzovoort te hopen dat hun Ikea  doe-het-zelfpolitiek aanslaat.  En dat er niet
een schroefje los zit. En het CDA? Het CDA sleutelt nog. Met 'veertien
visiegroepen' die een  'klankbord' vormen om de 'bouwstenen' voor het programma
te leveren. Naast de  visiegroepen gaan nog eens 1000 CDA-leden 'brainstormen'
over de... Ach, weet u  wat?  Laat het CDA maar even.  Ten slotte wil ik u
wijzen op de partij 'Rechtdoor'. Geleid door de president  van de motorclub No
Surrender - geen grap - gokt deze partij in maart op  pluchen Kamerzetels in
plaats van kalfslederen motorzadels. Over het  verkiezingsprogramma wordt intern
nog hard geknokt.  Met speerpunten en hoekstenen, ongetwijfeld.

De belofte geen belofte  te doen is een belofte

LOAD-DATE: 29 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              68 of 160 DOCUMENTS



                                  De Telegraaf

                           27 augustus 2016 zaterdag
                                 Gehele Oplage

GEACHTE LEZER

SECTION: WATUZEGT; Blz. 014

LENGTH: 160 woorden


Dat was lekker wakker worden voor velen onder u: D66-voorman Alexander Pechtold
kondigde aan dat hij minister wil worden en anders de politiek zal verlaten.
„De arrogantie ten top", schrijft A. van Geenhuizen. „We zullen u niet missen
in de politieke arena." Johan Verhoef omschrijft de politicus als: „Pechtold,
de eurofiel, dromer dat landen aan elkaar vast geasfalteerd zitten, zodat
zonder enige belemmering alles maar in en uit kan lopen." H. Beelen vindt: „Hij
heeft met zijn partij geen eigen mening." Van Henk Mulder mag hij meteen
vertrekken: „We hebben het over een man die zegt vóór democratische vernieuwing
te zijn, maar tegen een (raadgevend) referendum over Oekraïne, omdat 'het
gewone volk' daar geen verstand van zou hebben." Roeland van der Zaan oordeelt:
„Slechte strateeg. Op de verkeerde manier nu al pressie zetten op potentiële
zwevende kiezers." En A. Meijer spot: „Ach, weer een D66-kroonjuweel
weggegeven!"  Eline Verburg

LOAD-DATE: 26 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              69 of 160 DOCUMENTS



                                  De Telegraaf

                           27 augustus 2016 zaterdag
                                 Gehele Oplage

Mea Culpa

SECTION: BINNENLAND; Blz. 001

LENGTH: 225 woorden


Commentaar

Met een Mea Culpa van jewelste stelt VVD-leider Mark Rutte zich herkiesbaar bij
de komende Kamerverkiezingen. De verontschuldigingen in De Telegraaf zijn een
slimme, tactische zet. Rutte deed in 2012 in deze krant zijn belangrijkste
verkiezingsbeloftes over het behoud van de hypotheekrente-aftrek en duizend
euro voor de hardwerkende burger. Beloftes die hij vervolgens brak. Excuses zijn
dus op hun plaats. Of ze gemeend zijn, zal moeten blijken. Gezien  de timing,
zeven maanden voor de stembusgang, lijkt de VVD vooral de andere  partijen een
troef uit handen te willen slaan. Tegen de tijd dat de  verkiezingscampagne echt
losbarst, is deze kwestie begraven, zo hopen de  liberalen.  Als dat plan
slaagt, wordt Rutte wederom een belangrijke premierskandidaat.  Want hij heeft
voor het land ook veel goeds gedaan. Met de hernieuwde kandidatuur van Rutte
neemt de VVD niettemin een risico. Ja,  hij heeft zijn partij naar ongekende
successen geleid, maar dat kan een partij  ook zelfgenoegzaam maken en doen
verstarren. Bij het CDA kennen ze deze  keerzijde. Zowel Jan Peter Balkenende
als Ruud Lubbers liep tegen de grenzen  van de eigen houdbaarheid aan. Mocht
Rutte erin slagen de kiezer weer te  verleiden, dan zal hij niet alleen moeten
waken voor kiezersbedrog, maar ook  voor het verstrijken van zijn eigen
houdbaarheidsdatum.

LOAD-DATE: 26 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              70 of 160 DOCUMENTS



                                  De Telegraaf

                           25 augustus 2016 donderdag
                                 Gehele Oplage

Jaap en Nel

BYLINE: Martin Visser

SECTION: FINANCIEEL; Blz. 022

LENGTH: 442 woorden


De ene politicus doet het voor Henk en Ingrid. De andere moet je meer in de
hoek van Elly en Rikkert zoeken. Er is een partij voor Achmed en Fatima.

En  eentje voor Willemijn en Evert. Sjonnie en Anita stemmen helaas niet meer.
En Henk Krol van 50Plus? Wie had hij in gedachten tijdens het opstellen van
zijn 'Pluspunten' die tezamen het verkiezingsprogramma vormen? Dat moeten wel
Jaap en Nel zijn, dat kan niet anders. Jaap is buschauffeur. Hij werkt al zijn
hele leven voor de Rotterdamse RET.  Tikkie conservatief en eigengereid. Nel was
huisvrouw, maar ging later werken  bij wasserette De Wringer. Van de twee is zij
het verstandigst. Kent u ze nog?  Jaap en Nel Kooiman, de sterren van 'Toen was
geluk heel gewoon'. De KRO-televisieserie speelde in de jaren vijftig en zestig
en kenmerkte zich  door oubolligheid en spruitjeslucht. En populair dat Jaap en
Nel Kooiman (en  uiteraard Simon Stokvis) waren in de vijftien jaar dat de serie
werd  uitgezonden. De gelijkenissen tussen 'TWGHG' en '50Plus' zijn legio. Voor
melancholische types en andere kiezers met een hang naar het verleden is  er bij
Henk Krol veel van hun gading te vinden. De wc keert terug in alle  treinen. Oom
wijkagent wordt in ere hersteld. Het fietspad is weer  scooter-vrij. Stoepen
worden goed onderhouden. Maar wacht, het wordt nog mooier. Het ziekenfonds keert
terug (de  kostenexplosie in de zorg lost namelijk vanzelf op). De pensioenen
worden weer  geïndexeerd (de pensioencrisis is weggedefinieerd). En - het
absolute  hoogtepunt - we gaan weer gewoon op ons 65e met AOW (de vergrijzing is
plots  non-existent). Met Krol treden we het ouderenparadijs binnen.
Pensionado's kunnen onbeperkt op  vakantie, belastingverhogingen behoren tot het
verleden, zorgbezuinigingen  bestaan niet meer, alle oudjes krijgen onbeperkte
kortingskaarten, alles gaat  weer voelen als vroeger. 50Plus wil de
'laatste-wil-pil' legaliseren, maar die  heeft niemand in dit bejaardenwalhalla
meer nodig. Geluk wordt weer heel gewoon. Jaap en Nel Kooiman hebben het goed.
Maar ja, de  populaire tv-personages hadden dan ook geen kinderen en geen
kleinkinderen.  Kinderloze ouderen kunnen zich aan het
'na-ons-de-zondvloed'-programma van  50Plus geen buil vallen.  Maar voor
kinderen en kleinkinderen zijn er alleen maar minpunten. De  exploderende
zorgkosten zijn er helaas wel, de pensioenperikelen gaan niet  vanzelf weg en de
vergrijzing is een feit. Stuk voor stuk problemen die om  (impopulaire)
maatregelen vragen.  Wie nageslacht heeft of op z'n minst met volgende
generaties rekening wil  houden, heeft bij deze ouderenpartij niets te zoeken.
Hoezeer je ook van  spruitjes houdt.

LOAD-DATE: 24 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              71 of 160 DOCUMENTS



                                  De Telegraaf

                           25 augustus 2016 donderdag
                                   Amsterdam

Love, peace& happiness

BYLINE: Jelmer Geerds

SECTION: REGIO; Blz. 005

LENGTH: 461 woorden


Hash, Marihuana & Hemp Museum

door  Jelmer Geerds

Cannabis en coffeeshops. Het zijn vooral begrippen waar toeristen die voor een
paar dagen neerstrijken in Amsterdam rode koontjes van krijgen. Tijd om in deze
sloteditie van onze zomerserie 'Toerist in eigen stad' langs te gaan bij het
Hash, Marihuana & Hemp Museum aan de Oudezijds Achterburgwal.

Automatisch spreekt de cassière van het museum ons in het Engels aan. „Slechts
één op de honderd bezoekers is Nederlands", vertelt ze, als we ons
toegangskaartje à negen euro per persoon hebben afgerekend. Achter een groen
gordijn stappen we binnen in de geestverruimende wereld die geheel gewijd is
aan de groene softdrugs.  Vooraf kenden we wat scepsis over het cannabismuseum.
Zoals reeds gememoreerd  worden wij Nederlanders niet echt warm of koud van een
joint of coffeeshop. Wat  dan te verwachten van een museum over hasj, marihuana
en hennep? Dat moet toch  haast wel een rasechte tourist trap zijn? En toch is
het dat niet. Met name dankzij de alleraardigste audiotour, die je  amusante
anekdotes en informatieve feitjes meegeeft bij je tocht door het  museum. Zo
leerden we dat het Amerikaanse muzikanten waren die in de vroeger  twintiger
jaren in New Orleans uitgebreid experimenteerden met stickies,  terwijl Louis
Armstrong blowen 'duizend keer beter vond dan whiskey'. Een paar  meter verder
fluistert de warme vrouwenstem ons in het oor dat tulpen, molens,  Rembrandt en
coffeeshops kenmerkend zijn voor Amsterdam en Nederland. Ietwat  kort door de
bocht, maar vooruit. De geschiedenisles gaat verder en vertelt dat het gewone
volk hennep, dat  aanvankelijk vooral voor industriële doeleinden werd verbouwd,
begon te  gebruiken uit kostenoogpunt, omdat tabak toentertijd peperduur was.
Bovendien  gaf het de rookbeleving 'een extra dimensie'. Naast de
blowgeschiedenis is er  ook aandacht voor heroïsche smokkelroutes, de invloed
van de softdrug op de  literatuur en geneeskunde, maar ook de veelzijdigheid die
hennep als duurzaam  textielproduct biedt en hennepzaad als gewild superfood. En
in een hoek van het  museum staat een door de gemeente vergunde hennepplantage,
compleet met de  welbekende gele lampen en afzuiginstallatie.  Wel is de
audiotour nogal doorspekt van voorspelbare softdrugs propaganda: het  wordt
volgens de museumoprichters hoogtijd dat softdrugs niet alleen gedoogd  maar
volledig gelegaliseerd wordt. Een kruistocht die bij buitenlandse  toeristen
wellicht kan aanslaan, maar door Amsterdammers vooral als een  non-probleem zal
worden gezien.

In de zomerserie Toerist in eigen stad keken verslaggevers van de stadsredactie
van De Telegraaf de afgelopen weken door de ogen van bezoekers naar de
populairste en meest opvallende attracties die Amsterdam te bieden heeft.

LOAD-DATE: 24 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              72 of 160 DOCUMENTS



                                  De Telegraaf

                            22 augustus 2016 maandag
                                 Gehele Oplage

In de schaduw van Usain Bolt

SECTION: SPORT; Blz. 009

LENGTH: 410 woorden


Ook sterren Eaton, Felix en Thompson stralen

RIO DE JANEIRO  -  Het atletiektoernooi bij de Olympische Spelen van Rio zal,
ondanks drie wereldrecords, niet als zeer succesvol de geschiedenisboeken in
gaan. Alleen Usain Bolt redde wat er te redden viel.

De aanloop naar dit evenement was al chaotisch en ingrijpend. De schorsing van
de Russische atleten leidde de aandacht af van de sporters die wilden pieken in
Brazilië. Bovendien waren er tijdens de negen dagen topatletiek veel te veel
lege stoelen in het Estadio Olimpico. Vier jaar geleden in Londen was het
iedere dag uitverkocht, maar in Rio de Janeiro zat het alleen nagenoeg vol bij
optredens van Usain Bolt. Brazilianen hebben nu eenmaal niet zo veel affiniteit
met atletiek en bovendien  stond het stadion in een lastig bereikbare
buitenwijk. Verder waren de kaartjes  te duur voor de gewone man. Wie Dafne
Schippers wilde zien in de finale van de  200 meter, moest 120 euro neertellen
voor de slechtste plaats. Een vermogen  voor de meeste Brazilianen. Bolt zorgde
drie keer voor een bijna uitverkocht huis en een magische sfeer.  Zijn
triple-triple (drie keer goud op drie Spelen) spreekt tot de verbeelding,  net
als zijn overmacht, zijn stijl en zijn show. Hij heeft nog geen afscheid
genomen van de topatletiek, want hij is volgend jaar nog van de partij bij de
WK in Londen. Maar op de Olympische Spelen zal het nu 29-jarige fenomeen over
vier jaar ontbreken. Al wil Yohan Blake, een maatje uit de 4x100 meter
estafetteploeg, pogingen gaan doen om Bolt over te halen.  Straalden er in Rio
de Janeiro dan geen andere sterren dan Bolt? Jazeker wel,  maar die acteerden in
de schaduw van de snelste man op aarde. Neem Ashton  Eaton, de beste allrounder
onder de atleten. De wereldrecordhouder uit Amerika  wist zijn olympische titel
op de tienkamp in stijl te prolongeren. Bij de vrouwen ging veel aandacht uit
naar de Amerikaanse atlete Allyson Felix.  Op beide estafettes (4x100 en 4x400)
won ze goud in Rio, naast een zilveren  medaille op de 400 meter. Toch is Elaine
Thompson de koningin van dit olympisch  toernooi. De ingetogen Jamaicaanse won
niet alleen goud op de 100 meter en 200  meter, maar ook zilver bij de 4x100
meter estafette.  Natuurlijk was dit ook het evenement waarop Dafne Schippers
voor Nederland de  eerste atletiekmedaille veroverde sinds Barcelona 1992. Maar
tot de grote  winnaars van het atletiektoernooi behoorde ze niet.

Alleen bij Jamaicaan zat het vol

LOAD-DATE: 21 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              73 of 160 DOCUMENTS



                                  De Telegraaf

                           20 augustus 2016 zaterdag
                                 Gehele Oplage

Nulwereld

SECTION: FINANCIEEL; Blz. 034

LENGTH: 479 woorden


We zijn in het Westen in een wereld beland waarin de belangrijkste economische
indicatoren dichtbij nul liggen. De economische groei is net boven nul, de
inflatie is ongeveer nul, de rente is in veel gevallen negatief en de
productiviteitsgroei is maar amper positief. Bovendien krimpt in sommige landen
de bevolking.

We leven in een nulwereld. Hierbij moet ook nog eens worden bedacht dat,
conjunctureel gezien, dit jaren  van hoogconjunctuur zouden moeten zijn. We
hadden een crisis in de tweede helft  van 2008 en de eerste helft van 2009, en
de Amerikaanse economie heeft na het  dieptepunt, dat in juni 2009 viel, nu al
zeven jaar conjunctuurherstel achter  de rug. Dit hadden de mooie jaren moeten
zijn, met 4% groei, aantrekkende  investeringen, lage werkloosheid en een
centrale bank die in stapjes de rente  verhoogt om de stijgende inflatie af te
remmen. In plaats daarvan weet mevrouw  Yellen van de Amerikaanse Fed niet of ze
de rente tussen ¼ en ½% zal laten of  toch nog een keer zal verhogen, hanteert
de ECB een negatieve rente en heeft de  Bank of England net zijn officiële
tarief naar een nieuw historisch dieptepunt  verlaagd. Het helpt allemaal niets.
De vraag is hoe erg zo'n nulwereld is. Voor wie groei als panacee voor al onze
kwalen ziet, is dit allemaal heel vervelend. Maar de meeste burgers, zeker in
de rijke West-Europese landen, lijken er niet zo mee te zitten. De Denen zijn
volgens de ranglijstjes de gelukkigste mensen op aarde, maar hun economie is
sinds 2008 per saldo niet meer gegroeid. Het consumentenvertrouwen in Nederland
is even hoog als in 2007, terwijl de koopkracht van Jan Modaal nauwelijks is
gestegen. In een welvarend land is groei helemaal niet nodig om mensen toch
gelukkig te laten zijn. Wat wel belangrijk is, is hoe die welvaart is verdeeld
en wie wel aan de bak  komen en wie niet. In de meeste landen, waaronder
Nederland, is de ongelijkheid  de laatste twintig jaar sterk toegenomen. En in
heel veel landen, waaronder ook  weer Nederland, is de werkloosheid veel te
hoog. Het is niet toevallig dat in  de gelukkige Scandinavische landen de
inkomensongelijkheid lager is dan waar  ook ter wereld en het is ook geen toeval
dat een populist als Trump zo populair  is in een land waar de 0,1% rijksten
evenveel vermogen hebben als de onderste  90% van de bevolking. Er is ook een
reden waarom Frankrijk (werkloosheid 9,9%) laag scoort op de  geluksranglijsten
en dat Italië (werkloosheid 11,6%) nog lager staat. Treurig genoeg zijn
Frankrijk en Italië ook twee landen met een hoge  staatsschuld. Als er op dit
moment één reden is, waarom sommige overheden hoge  groei en veel inflatie
wensen, dan is het omdat ze op die manier hun schulden  makkelijker kunnen
aflossen. Helaas voor hen blijft de inflatie laag, wat de  ECB ook doet. In een
nulwereld is afschrijven op schulden op enig moment  onvermijdelijk.

LOAD-DATE: 19 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              74 of 160 DOCUMENTS



                                  De Telegraaf

                           18 augustus 2016 donderdag
                                 Gehele Oplage

Fiscus juicht in Rio mee

BYLINE: Ariane Kleijwegt

SECTION: BINNENLAND; Blz. 001

LENGTH: 154 woorden


Medaillegeld  telt als loon

door  Ariane Kleijwegt

Amsterdam -  De Belastingdienst pikt een aardig graantje mee van de
topprestaties van onze olympische kampioenen. Het prijzengeld dat onder anderen
turnster Sanne Wevers en zwemmer Ferry Weertman met hun gouden plak wisten
binnen te slepen, gaat voor een groot deel naar de fiscus.

De Belastingdienst ziet het geld namelijk als loon. Alle sporters die zich
kwalificeerden voor de Olympische Spelen zijn tijdelijk in dienst van NOCNSF,
dat ook het prijzengeld uitkeert. En dus moeten de sporters net als iedere
andere hardwerkende Nederlander inkomstenbelasting betalen. Ook over het
extratje dat de olympische medailledragers met hun overwinning weten te
bemachtigen.  Dat is extra zuur nu de geldprijs ook nog eens met 15 procent is
verlaagd,  waardoor de gouden plak geen EUR 30.000 oplevert maar nog maar EUR
25.500.

Sporter    tijdelijk in  dienst van NOCNSF

LOAD-DATE: 17 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              75 of 160 DOCUMENTS



                                  De Telegraaf

                           17 augustus 2016 woensdag
                                 Gehele Oplage

Opzij

BYLINE: Catherine Keyl

SECTION: VROUW; Blz. 023

LENGTH: 377 woorden


column


Dat was interessant, bij Zomergasten zondagavond. Thomas Erdbrink vertelde aan
Hedy d'Ancona dat hij drie keer in de supermarkt was aangesproken door vrouwen
die hem vroegen Hedy te bedanken voor wat ze voor vrouwen gedaan had. Precies
zoals vrouwen reageren, geen loyaliteitsdemonstratie, maar ook geen
protestacties: gewoon de koe bij de hoorns vatten en degene die erover gaat
aanspreken.

Des te opmerkelijker is de carrière van Hedy d'Ancona, die altijd  en overal is
opgekomen voor de positie van vrouwen. Man en vrouw zijn gelijk,  vond ze, en ze
ventileerde dat waar ze maar kon. Ze begon in de tijd van Dolle mina, de eerste
feministische beweging in  Nederland en Baas in Eigen Buik, waarbij het ging om
legaliseren van abortus.  Een tijd dat je nog altijd de handtekening van je man
nodig had om een grote  aanschaf te doen. Een tijd dat lesbische vrouwen niet
bestonden, althans in de  beleving van de gewone burger. Toen Hedy het maandblad
Opzij oprichtte, waren  er nogal wat mannen in mijn omgeving die 'die lesbische
troep' niet hoefden te  lezen, terwijl Opzij over zoveel interessante
onderwerpen ging. Juist voor ons  vrouwen. Het was grappig om te zien hoe Thomas
Erdbrink (40) zich niet kon voorstellen  hoe het er toen aan toe ging. Daarom
was het zo baanbrekend en bijzonder wat  Hedy deed. Ik had hem bijvoorbeeld
kunnen vertellen dat toen ik bij de tv kwam  werken er nergens vrouwen waren in
belangrijke functies. Ja, als secretaresse  natuurlijk, of bij de administratie,
maar niet als regisseur, cameraman of  verslaggever. Tegenwoordig heb ik het
idee dat er meer vrouwen dan mannen  werken. Er is dus veel veranderd! Mooi dat
Hedy, toch ook minister geweest, zo open over haar privéleven durfde  zijn. Dat
ze moeilijk kon kiezen tussen twee partners en dat ze de  vrouwenliefde wel
geprobeerd had, maar dat het niks voor haar was. Maar het briljantste stuk zat
helemaal aan het einde van het programma. Ze was  dus een carrièrevrouw, altijd
bezig met maatschappelijke ontwikkelingen. En wat  was nu het meest bijzondere
in haar leven? Dat ze de onvoorwaardelijke liefde  had leren kennen, met haar
man Aat Veldhoen. Wat was dat mooi om naar te  kijken, en wat een les.

'Als secretaresse,  niet als regisseur'

www.catherine.nl

LOAD-DATE: 16 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              76 of 160 DOCUMENTS



                                  De Telegraaf

                           10 augustus 2016 woensdag
                                 Gehele Oplage

Staand Shakespeare bekijken

SECTION: CULTUUR; Blz. 024

LENGTH: 751 woorden


Drents Shakespeare-dorp opent nieuw theater


Met krijt staan wat laatste boodschappen op een bord gekalkt. Gel, zeep, een
baard voor Bert. Deze vrijdag gaat het koningsdrama Richard III in première in
het Shakespeare Theater te Diever. Het Drentse dorpje is al 70 jaar de
Shakespeare-hoofdstad van Nederland.

Elke zomer voert de plaatselijke amateurtoneelvereniging, die meer kaartjes
verkoopt dan menig beroepsgezelschap, een stuk op van de beroemde Engelse
schrijver. Dat doen ze in hun openluchttheater, elke keer een schietgebedje
prevelend tot de weergoden.  Binnenkort heeft de club een alternatief voor de
minder droge maanden: een  tweede, overdekte zaal geïnspireerd op het befaamde
Globe Theatre in Londen  waar William Shakespeare ooit zelf op het toneel stond.
De nieuwe trots van Diever, waar het theater populairder is dan de hunebedden,
is bijna af. Zwart gebeitst en verstopt tussen de hoge bomen oogt het houten
gebouw bescheiden. Alsof het er altijd al heeft gestaan in plaats van krap een
paar weken. Van binnen is het indrukwekkender. Een ingenieuze ronde constructie
van Frans eikenhout, met een podium en twee balkons geheel rondom.  „Op de
balkons kun je straks zitten, beneden zijn staanplaatsen voor de  groundlings
zoals ze dat in Engeland zo mooi noemen." Aan het woord is  artistiek leider van
de theatervereniging Jack Nieborg. Hij veegt het toneel  van zijn nieuwe
speelplek aan. Zaagsel dwarrelt neer van tweehoog, waar  klussers nog bezig zijn
met de balustrade. „Bij een popconcert is staan  normaal, bij theater niet. Ik
ben benieuwd hoe men erop reageert. We maken de  voorstellingen expres niet te
lang. Max twee keer drie kwartier, de lengte van  een voetbalwedstrijd, dat moet
vol te houden zijn."

Bescheidenheid loont

De vereniging fantaseerde al een poos over uitbreiden. Het overtreft echter
alles dat ze nu een eigen versie hebben van The Globe, een theater dat in 1599
door Shakespeare's eigen toneelgezelschap werd gebouwd en in iets andere vorm
nog steeds te bezoeken is aan de Londense zuidoever van de Theems.  Het theater
is een cadeautje van de Provincie. „Ze klopten zelf bij ons aan,  wilden ons
iets geven voor ons 70-jarig jubileum. Een beeld of zo, dacht ik.  'Nee iets
groters', zeiden ze. 'Jullie zijn altijd zo bescheiden geweest.'"  Toen wist
Nieborg, die al 15 jaar de voorstellingen regisseert en vertaalt, nog  wel iets
voor de beschikbaar gestelde 280.000 euro. Binnen twee maanden stond  de
Globe-replica er. „Een dikke vinger naar de Randstad is het wel een beetje  ja,
met al dat gesteggel over subsidies daar." Het is een puur theater geworden
zonder tierelantijnen. Shakespeare was en is  nota bene ook voor de gewone man,
zeker in hedendaagse vertaling. Het eikenhout  is onbewerkt, de balkverbindingen
robuust en zichtbaar. Ramen zijn er niet. Wel  kleine luikjes die open kunnen
voor wat frisse lucht. Daglicht komt door het  dak, dat in tegenstelling tot bij
het Londense theater niet open is maar van  glas.  „We puzzelen nog op iets om
het donker te krijgen voor matineevoorstellingen",  zegt Nieborg. „En het spelen
zal hier ook anders moeten dan in onze  openluchtzaal waar drie, vier keer
zoveel mensen zitten." Hij gaat zich er eens goed over buigen zodra de
zomervoorstelling buiten erop  zit. De rollen voor Een Midzomernachtdroom, de
eerste show in de nieuwe zaal  waarvoor de kaarten binnenkort in de verkoop
gaan, moeten nog verdeeld.  Geen stress. Het komt zoals het komt in Diever. En
goed komt het altijd. De  theaterclub kreeg aanvankelijk geen vergunning om te
bouwen van de Gemeente,  die zich gepasseerd voelde door de Provincie met haar
diepe zakken. „We  begonnen toch vast met de fundering en nu staat het er
gewoon. Soms moet je een  beetje eigenwijs zijn."  De vogels in de pijnbomen
kwetteren niet minder om het kluslawaai.  Shakespeare-liefhebbers zullen minder
naast het net vissen met de extra zaal en  dus extra voorstellingen erbij. De
padvinders, die hun clubgebouw naast het  theater hebben, zullen nog meer warme
worsten verkopen in de pauzes. En Diever,  dat 'kleine Gallische dorpje' in
Drenthe, dat zal weer een stukje groter op de  kaart staan.  Nieborg hoopt dat
bekende acteurs als Gijs Scholten van Aschat en Pierre Bokma,  die samen een
Shakespeare-voorstelling deden, interesse tonen. „Als echte  liefhebbers zouden
ze dat moeten doen." En er is nog iets wat op zijn  verlanglijstje staat. „Een
bordje direct als je aankomt op Schiphol: Diever,  linksaf."

'Dikke vinger naar de Randstad'

LOAD-DATE: 9 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              77 of 160 DOCUMENTS



                                  De Telegraaf

                           10 augustus 2016 woensdag
                                 Gehele Oplage

'Verhoudingen zijn zoek'

SECTION: WATUZEGT; Blz. 014

LENGTH: 557 woorden


Deelnemers: 'Geld lijkt de enige drijfveer in voetbal'

De deelnemers aan de stelling zijn geschokt over de huidige transferbedragen
voor voetballers. Paul Pogba wordt voor 105 miljoen euro aan Manchester United
verkocht. „Sportieve prestaties zijn ondergeschikt aan de financiële belangen."

Het is bijna alle stemmers een doorn in het oog dat voetbalclubs met miljoenen
smijten, terwijl ze torenhoge schulden hebben. „Ongeloofwaardig dat je als
voetbalclub honderden miljoenen rood kan staan en tevens dit soort bedragen kan
en mag betalen voor spelers. Bij de gewone burger wordt elke lening getoetst",
stelt een verontwaardigde respondent. Een ander vindt dat de Europese
voetbalbond UEFA keihard moet ingrijpen. „In Nederland werd bij FC Twente, een
club met een relatief lage schuld, de licentie afgepakt. Als de UEFA dat
voorbeeld durft te hanteren zijn we al een heel stuk op de goede weg." Pogba
gaat bij Manchester United meer dan drie ton per week verdienen. Daarmee  zijn
de verhoudingen zoek, vindt 86 procent van de respondenten. „Zolang er  geen
maximum ingesteld wordt aan uitgaven van een club, zal de marktwerking
blijven", denkt een deelnemer.  Een groot deel van de stemmers vindt dat
voetballers met een megasalaris best  wat mogen terug doen. „Het zou
topvoetballers sieren om 5 procent van hun  salaris te doneren aan een goed doel
naar keuze", schrijft een deelnemer. Een salarisplafond zou een goede oplossing
zijn, vindt 93 procent van de  stemmers. „Daardoor kan er meer concurrentie
ontstaan, wat de sport goed zou  doen", zegt iemand. „Een maximaal
transferbedrag, een salarisplafond en altijd  acht spelers op het veld van eigen
land", stelt een ander als oplossing voor.  Een deelnemer vindt dat de binding
met een club verloren gaat door de vele  spelers van buitenaf. „NEC stelt alleen
nog buitenlanders op, wat moet ik daar  als Nijmeegse fan mee?" Meer dan
driekwart van de stemmers ergert zich aan het verwende gedrag van de  huidige
generatie topvoetballers. „Nederlandse jochies die na een goed seizoen  in de
eredivisie overstappen naar een buitenlandse club en daar miljoenen  verdienen,
maar niet aan spelen toekomen. Leuk voor hun oude dag", concludeert  iemand
droog. Een deelnemer vindt dat het geld zegeviert boven de sportieve
prestaties. „Ik mis vechtlust en inzet als ik die verwende voetballers weer zie
kermen na een zogenaamde overtreding. Op de Spelen zie je tenminste nog echte
sporters." Het geld zal blijven rollen in de voetballerij, vrezen de
stellingdeelnemers.  „De transferbedragen zijn debet aan de enorme tv-inkomsten
die gegenereerd  worden", stelt een respondent. Een ander vindt dat de ziel uit
het voetbal  verdwijnt door de marktwaarde van voetballers. „Het is een speeltje
van de  rijken geworden, die zich niets aantrekken van de voetbaltradities."
Toch gelooft 62 procent van de stellingdeelnemers dat de sportieve prestaties
het winnen van het grote geld. „Clubs kopen dure spelers in de hoop dat ze dan
beter presteren. Men vergeet dat voetballen een teamsport is en dat één goede
speler vaak niet het verschil maakt." Een ander is het daar mee eens. „Een club
met minder financiële middelen kan ook winnen. In sport komt het vooral aan op
mentaliteit en inzet, dat zorgt voor winnaars. En dat is met geen geld te koop."
Naomi Bönker

UEFA moet ingrijpen

LOAD-DATE: 9 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              78 of 160 DOCUMENTS



                                  De Telegraaf

                            5 augustus 2016 vrijdag
                                 Gehele Oplage

De blote billen van baby Jezus

SECTION: CULTUUR; Blz. 025

LENGTH: 663 woorden


Niemand kan beter en smeuïger over de middeleeuwen vertellen dan Herman Pleij.
De van tv bekende literatuurhistoricus dook het depot van het Utrechtse museum
Catharijneconvent in en legt ons alles uit over de geheimzinnige lach van Maria
en de blote billetjes van baby Jezus. Als een kind in de snoepwinkel. Zo voelde
Herman Pleij zich.

„Elke kast die ik  opentrok in het museum bleek raak. Er was een overdaad aan
mooie beelden,  miniaturen en schilderijen. Het duizelde mij." De emeritus
hoogleraar, die  eerder voor het Pop-Up Museum van De Wereld Draait Door al in
de collectie van  het Catharijneconvent mocht grasduinen, kreeg carte blanche.
Dat heeft, onder  de titel De zomer van Herman Pleij, een verrassende
tentoonstelling opgeleverd.  „Zie je die devote glimlach van Maria", wijst
Pleij. „Het lijkt wel de lach van  de Mona Lisa. Opvallend, want lachen was in
de middeleeuwen niet waardevrij.  Tot ver in de twintigste eeuw stonden er in
nonnenkloosters strenge straffen  op. Waarom? Omdat men dacht dat het een wapen
van de duivel was. De duivel  maakte de mensen expres aan het lachen opdat zij
de controle zouden verliezen." De lieve lach van de heilige maagd kon echter wel
door de beugel. „Dit is  immers geen schaterlach, maar een uiterst beheerste",
legt Pleij, bevlogen als  altijd, uit. „Haar stille glimlach stond dan ook
gelijk aan totale controle en  beheersing. En dat vond men beslist
nastrevenswaardig." Ook de houten beelden uit de middeleeuwen weet Pleij als
geen ander tot leven  te brengen voor de eigentijdse kijker. „Moet je deze
kruisgang zien. Die  figuren, vaardig gesneden uit hout, zijn net toneelspelers.
Ze vormen samen een  waar spektakel. Vergelijkbaar met de Stille Vertoningen die
in de middeleeuwen  veel op straat werden opgevoerd", weet de gastconservator.
Kunst had in de middeleeuwen niet zozeer een esthetisch, als wel een didactisch
doel. Het gewone volk, dat vaak niet kon lezen of schrijven, moest via
straattheater, beelden en schilderingen geleerd worden hoe zij een goed leven
moesten leiden, in de geest van Jezus.  Preuts waren zij daarbij beslist niet.
De kunstenaars toonden het pas geboren  Christuskind in zijn blote billen. „Bij
sommige afbeeldingen spreidt zijn  moeder zelfs zijn beentjes om zijn geslacht
te laten zien. En bij de Aanbidding  van de wijzen kijkt een van de drie
koningen zelfs onbeschaamd midden in zijn  kruis. Dat lijkt voor ons ongepast.
Maar het is theologisch uitstekend te  verklaren."  „De middeleeuwse mens moest
weten dat Christus een compleet mannetje was. En  geen truc van de duivel. Want
de duivel kan natuurlijk geen volmaakt mens  maken, daar zou altijd een
mankement aan zitten", vertelt Pleij. „Toch ging ook  in de middeleeuwen al dat
bloot soms te ver. Dan zie je toch dat er later een  lendendoekje over
geschilderd is." Een ander gevoelig punt was de borstenverering van Maria. „Daar
zat wel  degelijk ook een werelds kantje aan", knikt de emeritus hoogleraar
Historische  Nederlandse Letterkunde. „Rijke opdrachtgevers hingen de ontblote
Madonna's  veelvuldig in hun slaapvertrekken. Toch was dit niet zomaar erotiek,
volgens de  middeleeuwer. De blote borsten verwezen ook naar het Hooglied, een
wonderbaarlijk sensuele tekst in de bijbel." Pleij is ook benieuwd hoe de
hedendaagse museumbezoeker reageert op het thema  Jezus als etterbak, dat hij
aansnijdt in zijn zomertentoonstelling. „In de  middeleeuwen vond men het jammer
dat er zo weinig bekend was over het leven van  Jezus als jongetje. Daarop
werden verschillende verhalen verzonnen." „De zoon van God werd daarin soms neer
gezet als een weerzinwekkend kereltje.  Omdat hij bovenmenselijke krachten had
kon Jezus bijvoorbeeld tegen  zonnestralen oplopen. Vriendjes die hem vrolijk
volgden, vielen uiteindelijk  dood neer. In de praktijk waren die apocriefe
verhalen natuurlijk niet te  verteren. Deze zijn dan ook al in de middeleeuwen
zelf weer weggepoetst."

T/m 4 september.

'Lach was wapen van de duivel'

LOAD-DATE: 4 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              79 of 160 DOCUMENTS



                                  De Telegraaf

                            3 augustus 2016 woensdag
                                 Gehele Oplage

Niet alles goud wat er blinkt

SECTION: BINNENLAND; Blz. 002

LENGTH: 1303 woorden


Topsport betekent alleen kassa voor  atleten van formaat Dafne Schippers


Mooi plaatje, hagelwitte snijtanden in een gouden plak. Of desnoods brons. Wat
we niet zien is dat de meeste Olympiërs daarna op een houtje bijten. Veel
verdienen kán in het voetbal, wielrennen, basketbal, tennis, golfen en de
Formule 1. Cristiano Ronaldo pingelt dit jaar 77 miljoen euro zijn kluis in.
Maar het gros van de wereldtopsporters rekent zich niet rijk. De woordvoerster
van de Atletiekunie (140.000 leden) schiet in de lach op de vraag of
kogelstoten een beetje schuift. „Alle topatleten werken of studeren erbij.
Noodzaak, alleen sporters van het Dafne-formaat slepen een sponsorcontract in
de wacht." Met een stipendium - een beurs die wordt gefinancierd door het
ministerie van  VWS - krijgen sporters met de olympische topstatus een inkomen
van tussen het  minimumloon en Jan Modaal. Een 18-jarige speerwerper vangt dan
749 euro bruto  per maand, voor de 27-plusser komt het neer op 2305 euro.  Mocht
er ondertussen  een lucratieve geldschieter zijn opgedoken, dan wordt het
terugbetalen. Niet op dat ene renpaard wedden, vindt Tom de Groen. Hij is
coördinator van  Loot, de verbindende stichting van Topsport Talentscholen, een
vorm van  voortgezet onderwijs dat rekening houdt met het trainingsschema van
topsporters  in de dop. „Op onze scholen zitten er 3000. Een goede opleiding is
noodzaak. In  een documentaire over de Spelen in Sydney, zag ik medaillewinnaars
vuilnis  ophalen, pure armoede."


Investering

„Ouders die zichzelf al verlekkerd in de vipbox zien zitten, moet ik uit de
droom helpen. Eerst moeten zij nog 'even' de Himalaya over. Het gaat wel een
goede middenklasser kosten om de jonge waterpoloër twee jaar lang van Roermond
naar Zeist te rijden en terug. Benzine, twee keer 40.000 kilometer op de
teller. En dan is het nog maar zeer de vraag of die investering in tijd en geld
er ooit uit komt. Tien jaar trainen op de estafette, en dan wordt het niks. Als
knechtje voor anderen gelopen of gezwommen, dat is zuur. Maar als je dan ook
nog eens geen opleiding hebt afgerond, ben je helemaal nergens meer. Epke
Zonderland met zijn studie medicijnen is ons boegbeeld. Een turner met een
vooruitziende blik." Want aan de sportcarrière komt doorgaans een vroeg eind.
Door blessures,  doordat sporters met matige prestaties uit het team worden
gezet of door de  leeftijd. Tijdens de vorige Spelen was 98% van de deelnemers
tussen de 15 en 40  jaar oud, met een gemiddelde van 26 jaar. Het verschilt per
sport. Ralph van Baasbank van sportadviesbureau House of Sports: „In Nederland
leeft  85 tot 90% van de top van de topsport van het minimum. Dat stipendium is
maar  net genoeg voor huur en transport. Los van het voetbal, waar de spelers in
eredivisie wel 300.000 euro per maand opstrijken, maar in de eerste divisie is
het echt geen vetpot. Miljonair worden de meesten dus zeker niet, al zien jonge
toppers zich in een Ronaldo-rol. Maar wat tegenslagen - kapotte enkel, nog
betere concurrenten - en de sportcarrière is over en uit. En dan zitten ze met
tien jaar achterstand in studie en maatschappelijke loopbaan."

Happy few

Oud-hockeyer - „subtop hoor, ik zat niet in het Nederlandse team" - Tom Pijpers
is chef de mission op de arbeidsmarkt, voor uitzendbureau Brixs. Hij begeleidt
topsporters naar een baan. „In mijn tijd redde ik het met drie tot vier
trainingsavonden in de week, mijn leven bestond uit studie en sport. Die
combinatie gaat nu niet meer op, dus ontbreekt het atleten aan opleiding. Ze
leven in een koker, de focus ligt niet op een tweede leven. En de kans dat je
als topsporter financieel onafhankelijk wordt, is weggelegd voor de happy few
aan voetballers, wielrenners en misschien Sven Kramer." „Al die anderen missen
dus een papiertje en werkervaring, maar ze hebben wel  bijzondere competenties
die je op school niet leert. Doorzettingsvermogen, ze  staan weer op na
tegenslag, ze leven gezond en stellen al heel jong doelen.  Mensen met een
Cruijff-mentaliteit en die zijn waardevol voor het  bedrijfsleven." Makelaar, is
één van de speciale sportersvacatures op de site,  salarisindicatie 2000 tot
3500 euro. Een andere voltijdsbaan: projectmanager.  Salarisindicatie 2800 tot
3300 euro. Na negen jaar topsport heeft Margriet de Schutter (30) haar eigen weg
gevonden.  De voormalig shorttrackschaatser beëindigde haar sportcarrière in
2010. Ze  geeft nu presentaties aan topsporters en bedrijven. In de documentaire
'Diepgaan voor Vancouver' doet zij haar persoonlijke verhaal. Omdat ook zij
merkte dat er in de nazorg aan sporters nog veel te winnen viel, richtte ze
extopsporter.nl op, waar lotgenoten met vragen terecht kunnen. „Door vriendjes,
vriendinnetjes of broertjes en zusjes raak je jong betrokken  bij een sport. Dan
blijkt dat je er goed in bent en kom je bij de regionale  selectie. Het
nationale team volgt, dan het EK, het WK. Ineens ben je een held  op tv. Zo
verging het mij. Jaren had ik maar één droom: de Olympische Spelen in
Vancouver, en daar het maximale uit mezelf te halen." Margriet kent de
frustratie van 'net niet'. „Van de acht meiden gingen er vijf  naar de Spelen.
Ik werd niet geselecteerd. Als troostprijs mocht ik meedoen aan  het nationaal
kampioenschap. Maar dat was niet waar ik al die jaren voor  getraind had." Kort
daarop haakte ze af vanwege een blessure. „Achteraf bleek  dat ik niet het goede
lijf had voor shorttrack. Mijn voetbotjes waren te stijf,  mijn enkel ging op
slot als ik mijn knie naar voren drukte. Ik kon niet diep  genoeg zitten." Met
een lach herhaalt ze de vraag: „Als ik dat eerder geweten had? Dan had ik  een
heel mooie tijd gemist." Maar ook geen jaren verknoeid. „Zo zie ik het  niet,
spijt heb ik niet van mijn investering in het schaatsen. Mooi was het,  ook al
was het afzien. Sport gaat ook om de weg erheen, daarvan genieten. Op  het
podium zijn  medaillewinnaars vaak in tranen omdat ze denken aan de pijn,  het
zweet, de pech, de tijd dat het ze tegen zat. Vraag een ex-topsporter wat  hij
mist, dan is het meestal niet de glorie op het ereschavot, maar dan zijn  het
die momenten in de kleedkamer. De spanning, het opladen. Medailles zijn  behang,
sport geeft levenslessen. Sporters kunnen tegenslagen incasseren en  hebben een
ijzeren discipline." „Profsport en rijkdom is voor de meesten een fabeltje. Soms
wordt het  geromantiseerd: 'dan zul je wel in een dure auto rijden.' Haha, het
tegendeel  is waar. Om het geld doet bijna niemand het, en in mijn sport verdien
je er  vrijwel niks mee. Ik dank veel aan mijn ouders die het financieel wisten
te  behappen. Daarnaast had ik een kleine sponsor, de plaatselijke accountant,
die  iets van 2000 euro per jaar betaalde. Materiaal en kleding, dan was het
op."

Droom

„Na het succes van shorttracker Sjinkie Knegt, is er wat meer animo bij
sponsors. Ik ben blij dat het ministerie van VWS eindelijk erkend heeft dat
topsport een beroep is. Sporters kunnen nu ook een werkloosheidsuitkering
krijgen. In Amerika bewonderen ze je als je voor je droom en je doel gaat:
'Goh, gaaf!' In Nederland zeggen ze: 'O, en wat doe je voor werk?'" „Feestjes,
vrienden, voor de topsport moet je heel veel laten, maar het is fijn  om voor je
passie te leven. Dat heeft mij tot een rijk mens gemaakt. Toen ik  niet meer
schaatste, vroeg ik me af wie ik nog was. Shorttrack was mijn hele  leven"  In
haar boek Stoppen & Doorgaan, vertelt ze over dat proces. „Als ik nu  heimwee
heb naar die sporttijd, dan denk ik aan de reden waarom ik gestopt ben  en is
het over." Goed nieuws, Margriet de Schutter is nu in Rio. „Ik werk in de
viplounge van  het Holland Heineken House. Zo ben ik toch nog bij de Olympische
Spelen!"

'Je moet heel veel laten, maar het is fijn om voor je passie te leven'

'Epke Zonderland met zijn studie medicijnen is ons boegbeeld'

LOAD-DATE: 2 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              80 of 160 DOCUMENTS



                                  De Telegraaf

                            1 augustus 2016 maandag
                                 Gehele Oplage

Rechters zijn net mensen

SECTION: BINNENLAND; Blz. 007

LENGTH: 898 woorden


Vorige week las ik in De Telegraaf het bericht dat een rechter die is opgepakt
voor winkeldiefstal, géén straf krijgt. De reden daarvoor is vrij simpel: Er
bestaat voor rechters geen passende straf voor een winkeldiefstal. De enige
straf die rechters kunnen krijgen voor een strafbaar feit is ontslag en dat
vond de Hoge Raad in dit geval te zwaar. Andere straffen zoals een
schriftelijke berisping, schorsing voor een paar maanden of voorwaardelijk
ontslag, bestaan voor ons als gewone Nederlanders wel, maar kennelijk niet voor
onze rechters die over ons moeten oordelen.

Merkwaardig. Rechters leggen zelf straffen in alle mogelijke variaties en
gradaties op, al naar gelang de zwaarte van het vergrijp, de persoonlijke
omstandigheden en hun eigen inschatting, en dan zou er voor henzelf geen
gradatie bestaan in de straffen die zij zelf kunnen krijgen? Vreemde zaak. Dit
bericht bleef in mijn hoofd zitten de afgelopen dagen. Het feit dat er geen set
van verschillende straffen voor je eigen beroepsgroep  bestaat, betekent dat je
eigen fouten niet gewogen zullen worden. Dat staat  haaks op de macht die we aan
rechters geven. Zij moeten namelijk onze  misstappen naar beste inschatting
beoordelen, maar hoeven kennelijk hun eigen  misstappen niet in te schatten.
Natuurlijk zijn rechters niet onfeilbaar, het  zijn namelijk ook gewone mensen
zoals u en ik. Ze wikken en wegen de  omstandigheden van een rechtszaak en komen
zo op de straf die ze geven. Dat  betekent dat we een zekere mate van willekeur
van de rechters accepteren.  Rechters proberen objectief naar een geval te
kijken, maar helemaal 100 procent  lukt dat natuurlijk niet. Zou een rechter,
die zelf een winkeldiefstal begaat, niet meer objectief naar  andere
winkeldiefstallen kunnen kijken? Zou hij niet meer een passende  strafmaat
kunnen bepalen, omdat hij zich er zelf ook schuldig aan maakt?  Rechters blijven
mensen met hun eigen opvattingen en normen en waarden. Als dat  namelijk niet
het geval zou zijn, dan kunnen we net zo goed alle omstandigheden  en data in
een computer invoeren en de computer de strafmaat laten bepalen.  Toch? De
eerste gedachte die opkomt, is dat we dat niet zouden moeten willen,  maar hoe
langer ik erover nadenk, hoe meer ik neig naar het idee dat een  computer die de
strafmaat bepaalt in veel gevallen niet eens zo'n slecht idee  is. Kijk. Onze
rechters klagen al jarenlang over hun enorme werkdruk. Logisch,  steeds vaker
maken mensen de gang naar de rechter. Soms voor ingewikkelde  zaken, maar vaak
ook voor simpele of onbenullige kwesties zoals het niet  betalen voor een kapot
product, de kraaiende haan in het dorp waar je net een  huis hebt gekocht of een
winkeldiefstal. Ik denk dat de werkdruk in de toekomst  alleen maar hoger zal
worden en daarmee de rechtspraak willekeuriger. Daarnaast  vind ik dat de
rechterlijke macht in al haar bevlogenheid niet voldoende  innoveert en nadenkt
over efficiency en effectiviteit van haar eigen vak.  Sommige zaken kunnen we
namelijk echt beter aan een computer overlaten. Ik geef een voorbeeld. Vorige
week las ik de zogenaamde 'Monitor Wsnp' voor  2015. Wsnp staat voor 'Wet
schuldsanering natuurlijke personen'. In dit rapport  wordt gemeten hoeveel
burgers met onoplosbare schulden van jaar tot jaar een  beroep doen op de
schuldsanering en wat de gevolgen daarvan zijn. Als je toegelaten wordt voor
schuldsanering bijt je, financieel gezien, een  paar jaar lang op een houtje en
moet je je aan strenge afspraken houden. Na die  periode krijg je een zogenaamde
'schone lei' en zijn je schulden  kwijtgescholden. Geen goed systeem vind ik,
omdat we de verantwoordelijkheid voor schulden op  een andere manier moeten
oplossen, maar daarover een andere keer. In 2015 deden bijna 17.000 Nederlanders
met onoplosbare schulden een beroep op  schuldsanering en gemiddeld wordt in 65
procent van de gevallen de  schuldsanering ook door de rechter toegewezen. Wat
mij dan vooral opvalt zijn  de grote verschillen in uitspraken tussen de
rechtbanken onderling. Zo keurt de  rechtbank Noord Nederland 87 procent van de
aanvragen goed, maar de rechtbanken  in Rotterdam en Oost-Brabant keuren slechts
de helft van alle aanvragen goed.  De verschillende rechters hanteren dus een
andere interpretatie van de  schulden. Dus er is sprake van willekeur. Je kunt
je afvragen of dat erg is,  maar het doet tegelijkertijd wel afbreuk aan het
rechtsgevoel van mensen. Ik denk dat iets als een toe- of afwijzing van
schuldsanering, typisch een zaak  is die je met data en technologie kunt
bepalen. Je voert de data en  omstandigheden in een relatief simpel
computerprogramma in en de technologie  bepaalt of iemand wel of niet in
aanmerking komt voor schuldsanering of dat  wellicht een andere vorm van
schuldhulpverlening nuttiger is in dit geval. Daar  hoeft in principe geen
rechter, met al zijn persoonlijke interpretaties, meer  aan te pas te komen.
Voor relatief simpele zaken, waarbij de uitgangspunten  duidelijk zijn, kunnen
we best een computerprogramma inschakelen in plaats van  een rechter. Waarom
testen we dit niet op sommige onderdelen? Dan kijken we of het de  werkdruk van
de rechters vermindert, zodat rechters zich kunnen concentreren op  de zwaardere
zaken waardoor we uiteindelijk een betere rechtspraak in ons land  krijgen:
objectief waar het kan en subjectief waar het moet.

Laat de computer de straf bepalen

LOAD-DATE: 31 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              81 of 160 DOCUMENTS



                                  De Telegraaf

                            1 augustus 2016 maandag
                                 Gehele Oplage

Rodeoman wil jurkjes naaien

SECTION: CULTUUR; Blz. 018

LENGTH: 193 woorden


'Neon bull'

Als student bezocht Gabriel Mascaro regelmatig 'vaquejadas', Braziliaanse
rodeowedstrijden waarin cowboys een stier aan zijn staart omver trachten te
trekken. Deze machowereld inspireerde de cineast tot het maken van het drama
Neon bull. Ga mee met Iremar, lid van een rondtrekkend rodeogezelschap. 's
Avonds maakt  hij de stieren wedstrijdklaar, overdag tekent hij in pornoblaadjes
jurken en  bikini's op de foto's van blote vrouwen. Modieuze creaties die hij 's
middags  in elkaar naait. Dat is wat Iremar eigenlijk ambieert: kledingontwerper
worden. Met Neon bull presenteert Mascaro een interessante metafoor voor de
economische  gedaantewisseling van zijn geboorteland. De ene fabriek na het
andere  kantoorgebouw wordt uit de grond gestampt. Maar op het alsmaar kleiner
wordende  platteland leeft de gewone man zijn leven van alledag, terend op
dromen en  idealen. Dat levert prachtige beelden op. Verhaaltechnisch
daarentegen gebeurt  er zo weinig, dat u na een half uur misschien in slaap bent
gewiegd. Zijn  gronderige beeldtaal en slentertempo verraden wél de
cinematografische  creativiteit en visie van talent Mascaro.  Eric le Duc

LOAD-DATE: 31 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              82 of 160 DOCUMENTS



                                  De Telegraaf

                             30 juli 2016 zaterdag
                                 Gehele Oplage

'Het leven gaat gewoon door'

SECTION: REPORTAGE; Blz. 022

LENGTH: 1773 woorden


Corendon-baas Atilay Uslu: 'Ik heb tijdens de couppoging in Turkije een
huwelijk gered'

Elke zomer komt Uslu met echtgenote Leonie, hun twee kinderen, zijn broer en
zussen met aanhang en zijn 76-jarige moeder in Foça bijeen om te relaxen. Anno
2016 heerst er in het plaatsje, een uur rijden ten noordwesten van Izmir, een
onmiskenbare Turkse sfeer. Atatürk waakt levensgroot op de bergtop, overal
Turkse vlaggen, het knusse vissershaventje, de drukke markt, een surfschool,
want er is altijd een verkoelend briesje. Op het strand liggen bikini's en
hoofddoekjes zij aan zij. De restaurants en terrasjes zitten vol. Geen militair
te zien op straat, terwijl er vlakbij een grote kazerne is. „Ze moeten binnen
blijven. Nederlandse toeristen zie je hier ook nauwelijks. Dat komt omdat er
geen grote all-inclusive hotels zijn in Foça. Het grootste hotel heeft 24
kamers", aldus Uslu.

Waarom heeft u juist hier een vakantiehuis?

„Als kind kwam ik er al, heerlijk rustig en gezellig. Mijn nu 80-jarige vader
had op deze plek een camping. Hij woont nog steeds in een dorpje in de buurt
met zijn veertig jaar jongere vriendin. Daar heb ook ik grond met onder andere
olijfbomen. De oogst ga ik gebruiken voor mijn eigen hotels in Amsterdam.
Vakantie is leuk, maar ik blijf wel ondernemer. Wie weet ga ik hier ook nog
eens een kleinschalig hotel bouwen", vertelt Uslu tijdens een ritje over het
platteland op de trekker van pa.

Waar was u toen de couppoging in Turkije plaatsvond?

„Thuis in Beinsdorp, bezig met de voorbereiding van onze vakantie in Foça. We
zouden die zaterdag naar Izmir vliegen met mijn zus Gunay, zwager Mehmet en
onze vier kinderen in de leeftijd van 9 tot 15 jaar. De gebruikelijke
reisstress, koffers inpakken, wat nemen we mee, zijn de tickets en paspoorten
in orde, hoe laat moeten we naar Schiphol?" „Ineens stond vrijdagavond de
telefoon roodgloeiend. Een staatsgreep door het  leger. Ik was totaal geschokt.
Dat kon toch niet waar zijn? Dat zou heel erg  slecht zijn voor Turkije. Als
Turkse Nederlander, maar ook als zakenman zag ik  het einde van mijn
reisorganisatie Corendon al voor me. Hoewel we afgelopen  jaren druk bezig zijn
geweest onze belangen te spreiden naar vakantielanden als  Griekenland, Spanje
en Portugal, waar ik ook eigen hotels open. In feite is  Turkije  nog maar goed
voor een derde deel van de inkomsten."

Wat deed u die bewuste coupnacht?

„We zijn gelijk met het hele team naar Schiphol gegaan. De eerste passagiers
voor de vroege vluchten naar de Turkse Rivièra kwamen naar de luchthaven, die
moesten we opvangen. Na overleg besloot ik om alle onze eigen vluchten door te
laten gaan. Vooral toen het die nacht steeds duidelijker werd dat de coup zou
mislukken.  Achteraf was dit de beste beslissing die we konden nemen. Ook ik
twijfelde, maar ben er trots op dat we onze vakantiegangers niet teleur hoefden
te stellen.  Een jaar sparen voor een welverdiende vakantie en dan horen dat je
niet mag, is vreselijk. Een alternatief is vaak stukken duurder."

Maar Transavia annuleerde die zaterdagochtend wel vluchten naar Turkije?

„Ja, dat was voorbarig. Kennelijk was er paniek in de tent. Ook wij hadden op
die vluchten 190 passagiers. Die moesten snel omgeboekt worden. Een heel gedoe.
Ook kreeg ik vragen van toeristen van andere touroperators die op Schiphol
strandden, omdat hun Transavia-vlucht niet ging. Zo was er een Turkse bruid die
per se naar Turkije moest om te trouwen. Haar vriend stond daar op haar te
wachten met een bos bloemen. Ze was ten einde raad. Die mooie dame heb ik
gratis meegenomen. Ik denk dat we hun huwelijk hebben gered. Ze omhelsde me
langdurig. Dat simpele gebaar gaat ons geheid extra klanten opleveren."

Hoe lopen de Turkije-boekingen nu?

„We zitten weer op gemiddeld duizend lastminutes per dag naar de Turkse
badplaatsen. Het is ongelooflijk hoe snel mensen vergeten, zeker als de
hotelprijzen zo laag zijn als nu. Aan de andere kant, zo gek is dat niet, want
in populaire toeristenplaatsen als Antalya, Side, Bodrum en Kusadasi is echt
helemaal niks aan de hand. Het leven gaat gewoon door en alles is open en
werkt. Alleen in Marmaris werd het tijdens de coup even spannend, omdat
president Erdogan daar op zijn vakantie logeerde. Hij was net op tijd weg toen
een speciaal commando op hem af kwam. Daar zijn helaas tientallen doden
gevallen."

Wat is uw verwachting voor de toekomst?

„Op de korte termijn ben ik niet zo optimistisch over Turkije als vakantieland.
Het ligt in een te onrustige regio met oorlogen en terreur. Dit jaar zullen we
naar verwachting zo'n 30% minder Nederlandse toeristen naar Turkije trekken.
Toch is de dreiging van aanslagen overal in Europa, dat is dus geen verschil
met de situatie in Turkije. Maar toeristen kiezen doorgaans de in hun ogen
veiligste weg. Die actuele vraag moeten wij volgen, anders kun je als
reisorganisatie wel opdoeken."

Hoe reageerde uw gezin op de couppoging?

„Zoals bij iedereen. Mijn vrouw en zus vroegen zich af of we nog wel naar
Turkije moesten gaan. Maar uiteindelijk kwamen ook zij tot de conclusie dat we
zonder problemen naar Foça konden afreizen. En interdaad daar was niets te
merken van de noodtoestand in Turkije. Nog steeds niet."

Wat is dan op dit moment de grote trekpleister?

„Griekenland doet het geweldig, nu het vluchtelingenprobleem er grotendeels is
opgelost. Al in de coupnacht zijn we aan de gang gegaan om een deel van de
Turkije-vluchten te verplaatsen naar Kreta, Lesbos en Kos. Tientallen extra
Griekse vluchten zitten bomvol. Je moet direct inspelen op de realiteit.
Gelukkig hebben we eigen vliegtuigen, dan kun je flexibel zijn."

Bent u voor of tegen de Turkse president Erdogan?

„Daar geef ik geen antwoord op. Ik wil me niet in het openbaar mengen in de
zeer complexe politiek van Turkije. Omdat de coup uitlekte, is het niet gelukt.
In z'n algemeenheid ben ik tegen een heksenjacht. Het is goed dat de democratie
gewaarborgd is. Problemen en conflicten moeten met praten worden opgelost. Dat
geldt ook voor de Koerden. Dat aanhangers van Erdogan in Nederland de straat
opgaan, is prima, zolang daar geen excessen plaatsvinden richting de
tegenpartij. Sommige demonstranten in met name Rotterdam hebben zich idioot
gedragen. Geen aandacht aan geven, dan ebt dat vanzelf wel weer weg. Ik roep
altijd op tot verdraagzaamheid. Geweld is nooit een oplossing, het recht moet
wel z'n loop hebben."

Bent uzelf eigenlijk moslim?

„Jazeker, maar ik vind dat je dat ruim moet zien. Vergaande geloofsdogma's en
religieuze fanatici zijn voor mij onbespreekbaar. Terreur is al helemaal uit
den boze. Ik zie niks in haatpredikers. Ik hoop uit de grond van mijn hart dat
Turkije een staat blijft, waar kerk, regering en leger gescheiden zijn. Wat dat
betreft rust er op Erdogan een grote verantwoordelijkheid om de rust te laten
terugkeren."

Ziet u overeenkomsten tussen u en Erdogan?

„We staan allebei heel dicht bij de mensen, hij bij zijn volk, ik bij mijn
klanten. De president probeert terecht de gewone man tegemoet te komen. Ik doe
dat met toeristen die ervoor kiezen om met Corendon op vakantie te gaan. Daarom
sta ik ook als het even kan persoonlijk op de barricaden en laat me zien als er
ellende is. Dat heeft een positieve impact op klagers en reizigers die zich
zorgen maken. Die willen immers maar een ding en dat is dat hun vakantie naar
wens verloopt. Dat is ook hun goed recht. Als de baas zich ermee bemoeit,
hebben ze al gauw het gevoel dat ze serieus worden genomen. De tevredenheid
neemt daardoor aantoonbaar toe. Ja, dat heeft logisch ook een commercieel
tintje, maar dat bijt elkaar niet."

Voelt u zich meer Turk dan Nederlander?

„Nee, ik ben Nederlander, maar voel me vanzelfsprekend wel nauw betrokken bij
wat er in Turkije gebeurt. Dat doet pijn. Ik ben daar geboren, daar liggen mijn
roots. Ik heb ook een dubbel paspoort. Toen ik 1 jaar was, verhuisden we vanuit
ons Turkse dorp naar Nederland. Mijn vader had in Amsterdam een
hotel-restaurant. Ik ging later ook de horeca in, met een shoarmazaak. Daarna
ging ik vliegtickets verkopen. En toen kwamen de pakketreizen. Misschien ga ik
nog wel eens terug naar Turkije, niet om geld te verdienen, maar om me te
settelen, bijvoorbeeld in een hotelletje."

En uw kinderen, zijn die Turk of Nederlander?

„Mijn twee jongste kinderen spreken niet eens Turks. Een aardig voorbeeld is
dit: tijdens voetbaltoernooien wordt mijn zoon wel eens gevraagd of hij nou
voor Turkije of Nederland is. Hoe bedoel je, zegt hij dan, ik ben voor
Portugal, daar speelt Ronaldo. Die keuzes, daar zijn ze helemaal niet mee
bezig. En ik eerlijk gezegd ook niet."

Volgende week is de Gay Parade in de Amsterdamse grachten. Vaart Corendon weer
mee?

„Ja, we laten ons niet afschrikken door islamitische terroristen, die het op
dat Europese evenement zouden hebben gemunt. Dan is het einde zoek. Ik vertrouw
op de beveiliging. Ook ik zal meevaren op onze boot, want als boegbeeld van
mijn bedrijf mag ik daar niet ontbreken. Sommigen zeggen dan: je moet het
gevaar niet opzoeken, je bent doelwit. Gevaar? Overal is er risico. Als je
daarnaar gaat leven, heb je geen leven meer."

Gaat terreur volgens u wennen?

„Het is heel erg ja, maar terreurdreiging wordt een fact of life. Nu al. Dat
merken we aan reacties van toeristen. Je kunt er als individu niets aan
veranderen en aan het noodlot is moeilijk te ontkomen. Ik kan niks met het
gegeven van mogelijke aanslagen, hoezeer we ook opletten. Dus moet je door,
alsof er weinig aan de hand is. Dat is een puur overlevingsmechanisme. We
kunnen niet anders dan die dreiging nuchter accepteren. Een andere keuze is er
niet. Waterdichte bescherming is een utopie. Maar laten we het niet groter
maken dan het is. Gekken, extremisten en moordenaars zullen er altijd zijn."

Als we 's avonds in een plaatselijk restaurantje in Foça genieten van vers
gevangen vis en een wit wijntje, komen de emoties los. Atilay Uslu wil per se
slagen in het leven. Zoals zijn vader en moeder het ondanks alle tegenslagen
ook hebben gered.

„Eer en onderhoud je familie en vrienden, waardeer je collega's," klinkt het.
„Bouw een netwerk op en jaag voortdurend handel na, met name in slechte tijden.
Met respect voor je partners. Je kunt pas geld verdienen als je eerst geeft. En
o ja deze: machthebbers komen en gaan, maar Turken blijven eeuwig bestaan.  De
olijven en druiven op mijn land, de zon en de zee veranderen heus niet door
alle hectiek van het moment."

Voor of tegen Erdogan? 'Daar geef ik geen antwoord op'

'Op de korte termijn ben ik niet zo optimistisch over Turkije als vakantieland'

LOAD-DATE: 29 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              83 of 160 DOCUMENTS



                                  De Telegraaf

                              29 juli 2016 vrijdag
                                 Gehele Oplage

Reces

BYLINE: Marcel Peereboom Voller

SECTION: BINNENLAND; Blz. 005

LENGTH: 504 woorden


Kringen


Wanneer is de laatste keer dat u er acht weken tussenuit ging? Aha. Dat dacht
ik al. Is het eigenlijk nog wel van deze tijd dat politiek Den Haag van 8 juli
tot 5 september met zomerreces is?

Of misschien moet ik niet 'van deze tijd'  zeggen, maar 'in deze tijd'. Elke dag
een aanslag in Europa, maar behalve de  gebruikelijke beleefde dooddoeners -
„Onze gedachten zijn bij de slachtoffers  en nabestaanden..." - blijft het stil.
Want het is vakantie, al haastten onze  volksvertegenwoordigers zich om, tijdens
de traditionele uitzwaaibarbecue begin  juli, te zeggen dat een reces geen
vakantie is. Van de acht weken blijven er  gemiddeld maar zo'n tweeënhalve week
echte vrije tijd over, zo werd beweerd. Waarvan akte. Maar daar gaat het niet
om. Acht weken lang wordt niet met elkaar vergaderd of  met de verantwoordelijke
bewindslieden gedebatteerd over hoe nu verder. De  enige inhoudelijke reactie op
de gebeurtenissen in Europa kwam dezer dagen van  de Nationaal Coördinator
Terrorismebestrijding en Veiligheid, die de kans op  een aanslag in Nederland
nog steeds reëel noemde. Maar ja, precies dat werd ook  in maart gezegd, na
Brussel, en in juni, na Istanbul. En in juli, na Nice. En  in... Nou ja, u maakt
het rijtje zelf wel af.  Tijdens het zomerreces sta je als parlementariër toch
twee maanden met één been  buiten het gedoe. Als er al wordt gereageerd, gebeurt
dat op Twitter. Na elke  aanslag gooit men er een, afhankelijk van de politieke
gezindheid, invoelende  of woedende tweet uit - aanwezig zijn op social media is
belangrijk; er komen  verkiezingen aan! - en vervolgens concentreren de
reces-gangers zich op de  komende campagne. Of op de menukaart van een
visrestaurantje aan de Kroatische  kust.  Nee wacht, VVD-Kamerlid Malik Azmani
liet zich nog wél gelden deze week. Hij  opperde dat nieuwkomers pas na tien
jaar in aanmerking komen voor een paspoort.  „Je moet je invechten in de
samenleving", zei hij. Een ongelukkige woordkeuze,  maar hij heeft nog meer dan
een maand de tijd om deze explosieve  verkiezingsretoriek in een nieuw jasje te
steken.  Overigens gaan ook gewone burgers met reces. Nieuwsreces. Dat schijnt
de nieuwe  rage te zijn. Er zijn mensen die het niet meer trekken en televisie,
kranten en  internet de deur uitdoen om maar niet geconfronteerd te worden met
het nieuws,  dat elke dag zo hard binnenkomt. Als je oud, moe en der dagen zat
bent kan ik  me daar iets bij voorstellen, maar wie midden in het leven staat en
de kop in  het zand steekt, plaatst zichzelf buiten de samenleving waar hij of
zij deel  van uitmaakt.  Je moet je ogen en oren juist openhouden. Want intussen
zijn Rusland en Turkije  plotseling de beste vrienden geworden. Er broeit daar
een hete zomerliefde.  Krachten worden gebundeld. En ze lachen zich een
dictatoriale breuk om het  gebrek aan leiderschap in Europa. Want ook het
Europees Parlement is de gehele  maand augustus met zomerreces. Weet je hoe ze
dat in Moskou en Ankara noemen?  Struisvogelpolitiek.

Intussen broeit een hete zomerliefde

LOAD-DATE: 28 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              84 of 160 DOCUMENTS



                                  De Telegraaf

                             23 juli 2016 zaterdag
                                 Gehele Oplage

Miljardair voelt pijn Jan Modaal

SECTION: BINNENLAND; Blz. 003

LENGTH: 300 woorden


Analyse Donald Trump wil scoren met angstkaart

Het is ironisch dat een steenrijke liefhebber van klatergoud de Amerikaanse Jan
Modaal zegt te gaan redden. Er vallen veel grappen te maken over de Donald
Trump, maar de onvoorspelbare Republikeinse presidentskandidaat voelt de
onvrede in zijn land wel beter aan dan zijn rivale Hillary Clinton of zelfs de
oud welzijnswerker Barack Obama.

Trump voelt dat ver weg van zijn geliefde liberale Manhattan of van welke grote
kuststad dan ook de onvrede en onzekerheid van de gemiddelde Amerikaan groeit.
Die is bang voor terreur, zijn baantje en China. Dat hij met de waarheid vaak
een loopje neemt doet er niet toe, het gaat er om dat de mensen je geloven.
Amerika is hopeloos verdeeld, bang en gefrustreerd en Trump maakt daar gebruik
van. De verdeeldheid tussen het conservatieve platteland en de grote steden
waar abortus en homorechten als vanzelfsprekend worden beschouwd was er altijd
al, maar is toegenomen. Zoals ook het gat tussen de Democraten en de
Republikeinen is vergroot.  Hetzelfde geldt voor de gapende kloof tussen zwart
en blank: het enorme  verschil tussen de fijn dinerende elite en de mensen die
in een auto slapen  omdat ze de huur niet kunnen betalen. De lijst is lang.  De
vastgoedtycoon schilderde een donker beeld van de VS dat statistisch gezien
niet klopt. De criminaliteit daalt juist en Amerika is op het wereldtoneel nog
steeds de grootste speler. Maar dat is niet het gevoel wat bij veel mensen
leeft. Zij zien beelden van agenten die op zwarten schieten en de reactie
daarop van zwarte militanten die het weer op blanke agenten hebben voorzien. De
economie draait goed, de werkloosheid daalt, maar wat blijft hangen is dat het
nooit meer als vroeger wordt. Trump speelt de nostalgische kaart. Frank van
Vliet

LOAD-DATE: 22 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              85 of 160 DOCUMENTS



                                  De Telegraaf

                              19 juli 2016 dinsdag
                                 Gehele Oplage

Experimenten en gekte in de lucht

SECTION: CULTUUR; Blz. 023

LENGTH: 354 woorden


'De luchtballon'


De uitvinding van de luchtballon zorgde in 1783 voor een ware gekte. Duizenden
mensen kwamen af op het spektakel als een ballon de lucht inging. Het idee dat
de mens kon vliegen en dat je voor het eerst de aarde van bovenaf kon zien,
leidde tot grote opwinding.

Vergelijkbaar met het moment in onze tijd dat de  eerste mens voet zette op de
maan. Op de familietentoonstelling De Luchtballon in Teylers Museum, dat een
jaar na  de uitvinding in 1784 zijn deuren opende, zijn tal van prenten,
affiches en  krantenartikelen te zien die van die gekte getuigen.
Wetenschappers,  kunstenaars en avonturiers wendden de luchtballon aan om
uitvindingen te doen,  mensen te vermaken en recordpogingen te ondernemen die
lang niet allemaal goed  afliepen.  Dat leidde ook tot spotprenten en satire
over hoogmoed die voor de val komt. In  Frankrijk, waar de heteluchtballon werd
uitgevonden door de gebroeders  Montgolfier en de gasballon door Jacques
Charles, werd de ballon mode in de  salons.  Voor de gewone man was de
luchtballon vooral volksvermaak. Eigenaren van  ballons reisden heel Europa af.
Op de expositie is een prent te zien van de van  de eerste bemande ballonvaart
in Nederland die op 12 juli 1785 opsteeg vanuit  de tuin van Paleis Noordeinde.
Onder het toeziend oog van een groep Haagse  dames en heren steeg de Fransman
Blanchard op samen met een passagier. Net als  bij de eerste ruimtevaarten werd
aanvankelijk geexperimenteerd met levende  dieren. Niet met een aap of een hond,
maar met een schaap, een eend en een haan. De grootste sensatie was de
monsterballon Le Geant van de Franse fotograaf  Nadar, die in 1865 Amsterdam
aandeed. Er hing een mand aan ter grootte van een  huisje met slaapkamers, een
keuken, een toilet en zelfs een donkere kamer om  drukwerk te maken. De
bedoeling van Nadar was om met entreekaartjes en  souvenirs geld te verdienen
voor zijn grote droom: een vliegtuig. De eerste  vluchten over de Atlantische
oceaan waren in de jaren dertig echter niet met  een vliegtuig maar met een
zeppelin. Deze was in tegenstelling tot de  luchtballon wel bestuurbaar.

Thea Detiger

LOAD-DATE: 18 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              86 of 160 DOCUMENTS



                                  De Telegraaf

                             16 juli 2016 zaterdag
                                 Gehele Oplage

Festiviteiten tegen het licht

SECTION: BINNENLAND; Blz. 004

LENGTH: 246 woorden


Amsterdam -  Na de aanslag in Nice moet goed gekeken worden of er aanleiding is
om de beveiliging van evenementen in Nederland opnieuw tegen het licht te
houden. Maar eventuele maatregelen hoeven niet altijd zichtbaar te zijn.

Dat zegt de baas van de Nationale Politie, korpschef Erik Akerboom. „De vraag
is altijd: voor welke beveiligingsmaatregelen kies je nu? Daar gaan ze in
Frankrijk naar kijken, maar dat gaan we hier ook zeker doen. Een evenement is
ook tegelijkertijd een feest. Je moet dus een goede afweging maken. Maar er
zijn zichtbare en niet zichtbare maatregelen: het hoeft allemaal niet meteen
het einde van de feestvreugde te betekenen." Akerboom zegt dat de Nederlandse
politie contact zal zoeken met de Franse  collega's om te leren van 'Nice'.
,,Maar ik denk niet dat de Fransen daar nu  tijd voor hebben." Zoals het er nu
uitziet opereerde de Tunesische Fransman als  'lone wolf', oftewel een eenling.
Dat is voor de politie en  inlichtingendiensten een lastig te bestrijden
fenomeen. ,,Het is belangrijk om  signalen op te pikken van dit soort mensen. En
hoewel een eenling lang niet  altijd signalen afgeeft, zijn er wel zaken waar de
omgeving op kan letten.  Iemand zal verkenningen doen, komt met vergaande
uitingen en zal mogelijk op  zoek gaan naar wapens. De wijkagent, maar ook
welzijnswerkers, onderwijzers en  gewone burgers moeten alert zijn op deze
bewegingen en signalen. Ik heb wel het  idee dat de maatschappij steeds alerter
wordt."

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              87 of 160 DOCUMENTS



                                  De Telegraaf

                             16 juli 2016 zaterdag
                                 Gehele Oplage

UniCredit blijft bedelen

BYLINE: Ruben Eg

SECTION: FINANCIEEL; Blz. 033

LENGTH: 635 woorden


Nieuwe topman wil gedeeltelijke nationalisering bank


door  Ruben Eg

AMSTERDAM -  De nieuwe ceo van UniCredit wil de grootste bank van Italië tegen
alle regels in deels laten nationaliseren. Hiermee dreigt het pas opgetuigde
mechanisme om belastingbetalers te beschermen nu al te falen. Het moet een soort
goddelijk gevoel geven: het zicht vanaf 230 meter hoogte  over Milaan vanuit het
hoogste punt op de UniCredit Tower. Twee jaar geleden  vestigde de grootste bank
van Italië zich in de de hoogste wolkenkrabber van  het land.

De toen nog niet overwonnen bankencrisis weerhield UniCredit niet EUR  25
miljoen neer te leggen voor de nieuwe hoofdzetel. Sinds deze week houdt ceo Jean
Pierre Mustier vanuit dit imponerende gebouw  zijn hand op bij de Italiaanse
belastingbetaler. „De financiële of regulerende  besluitvorming is niet altijd
in het belang van alle aandeelhouders",  concludeerde de Fransman gisteren in de
Financial Times over de sinds dit jaar  geldende eis dat banken hun eigen
geldproblemen moeten oplossen. In het interview haalde Mustier concreet de
redding uit 2004 van de Franse  transport- en energiebouwer Alstom aan. „De
staat bracht redding... En het  bedrijf bloeide vervolgens op", zei hij over de
EUR 2,5 miljard belastinggeld  om 21% van de aandelen te nationaliseren.
„Toezichthouders moeten de menselijke  component meenemen op een moment waarop
het groeivooruitzicht voor Europese  banken minimaal is." Mustier volgde maandag
Federico Ghizzoni op als ceo van UniCredit. De positie  van Ghizzoni was drie
weken geleden onhoudbaar geworden bij de kwakkelende  bankgigant. De Europese
bankierswereld was enigszins verbaasd. „Ghizzoni was  toch goed bezig", klonk
het in de bancaire wandelgangen. Het besluit werd vermoedelijk genomen uit
politieke overwegingen om de weg vrij  te maken voor een opvolger die zonder
schaamte kan bedelen. Mustier, voormalig  Société Générale-bankier, draagt
immers geen pijnlijke erfenissen uit het  verleden mee. Zoals het besluit om
eind 2014, een halfjaar na de opening van  het luxueuze nieuwe hoofdkantoor,
8500 medewerkers de straat op te sturen om  iets van de EUR 15 miljard aan
slechte leningen van de balans van de bank af te  kunnen boeken. Al kwartalen
worden er slechte leningen bij UniCredit afgeboekt. De bank dreigt  te bezwijken
onder een zwakke balans. Van alle Italiaanse banken bezit  UniCredit namelijk
een flink deel van het totale aantal van EUR 360 miljard aan  leningen die
vermoedelijk nooit meer worden terugbetaald. Het nieuwe resolutiemechanisme
schrijft voor dat banken hun problemen zelf  moeten oplossen. Eerst door extra
kapitaal te vergaren, via bijvoorbeeld de  verkoop van onderdelen, emissies of
nieuwe obligaties. Als dit onvoldoende is,  komt de bank in resolutie.
Achtergestelde leningen en obligaties kunnen dan  geheel of gedeeltelijk worden
weggestreept om het eigen vermogen van de bank op  te krikken. Aandeelhouders
raken in het ergste geval hun stukken kwijt. Het Italiaanse probleem is echter
dat gewone burgers veelal beleggen in  aandelen of obligaties van hun eigen
bank, voor de opbouw van hun pensioen.  „Met name bij obligaties valt het meeste
kapitaal te halen", rekent hoogleraar  Banking & Finance Harald Benink van de
Universiteit van Tilburg uit. „Dáár  gaat het om. Alles hangt af van de hoogte
aan slechte leningen die moeten  worden afgeschreven." UniCredit had het
afgelopen kwartaal nog voor EUR 20,2 miljard aan slechte  leningen op de balans
staan. Benink pleit voor een oplossing met steun uit het  Europees
Stabiliteitsmechanisme (ESM): „Daar is een deel apart gezet voor  bankensteun.
Maar dat wil Renzi niet, omdat er wel een zogenoemde haircut nodig  is waarbij
iedereen gelijkwaardig moet bloeden. En dus ook de aandeel- en
obligatiehouders."

Steun van staat mag niet meer

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              88 of 160 DOCUMENTS



                                  De Telegraaf

                             16 juli 2016 zaterdag
                                 Gehele Oplage

'Ik wil geen softe pussy'

SECTION: LIFESTYLE; Blz. 008

LENGTH: 2128 woorden


Al dertig jaar bestiert Sandy Wenderhold (48), nuchter en recht voor z'n raap,
met vaste hand haar erotiekimperium Sansyl. Een gesprek over de bizarre
voorkeuren van hoger opgeleiden, poepseks en hypocrisie. „Een opblaaspop cadeau
bij Voetbal International zou rumoer veroorzaken, maar over een vibrator bij de
Viva hoor je niemand."

Vorige week was zij net als koningin Máxima even een gevallen vrouw. Sandy
Wenderhold, drukdrukdruk als altijd, stond te snel op, werd licht in het hoofd
en viel flauw. Een hersenschudding plus een gekneusde hand waren het resultaat.
Maar het tekent Wenderhold dat ze het interview niet verzet. Het was toch
afgesproken? Nou dan. Of de verslaggeefster wel in haar Bloemendaalse villa wil
langskomen in plaats van op kantoor in Uitgeest. Dat is geen straf: opvallende
architectuur, fraai design en prachtige vergezichten. Aan de muur een grote
foto van Sandy met haar huidige partner Paul Nanne plus hun imposante
gezamenlijke kinderschaar. De grondslag voor haar bedrijf Sansyl werd gelegd
door vader Jan Wenderhold die  in de jaren 60 de natie schokte met de Chick. De
foto's in dit eerste  Nederlandse pornoblad waren bijzonder expliciet, niks geen
verhullende soft  focus. Sinds 1997 staat Sandy Wenderhold aan het roer. Sansyl,
vernoemd naar Sandy en  haar zus Sylvana, draait een omzet van twintig miljoen
euro per jaar. Internet,  televisie en films zijn leidend binnen het bedrijf.
Maar nog steeds even  expliciet als toen.

Een derde echtgenoot, bij elkaar opgeteld zeven kinderen en directeur van een
bedrijf dat twintig miljoen euro per jaar omzet. Heb je weleens een moment rust?

„Zelden, maar dat moet ik wel gaan nemen. Ik merk opeens dat ik ouder word.
Laatst had ik eerst een verjaardagsfeest met zestig man, toen een afspraak met
klanten en daarna moest ik weer terug voor een etentje. Haast-haast, want we
zouden die nacht naar Zwitserland vliegen. Daar zou ik namelijk eindelijk
kunnen uitrusten! Ik zat even bij mijn jongste zoon van acht en stond blijkbaar
te snel op. Ik weet het zelf niet meer, maar ik klapte zó tegen de grond. Nu
heb ik een hersenschudding en moet ik wel rustig aandoen, want mijn lieve
schoonmoeder past streng op mij." De inderdaad heel lieve schoonmoeder zit
tijdens het gesprek in een zijkamer en  verblikt noch verbloost bij alle
verhalen over necrofilie, vibratoren en  poepseks. Integendeel, zorgzaam brengt
ze koffie met gebak.

Jouw vader Jan Wenderhold bracht in het blad Chick harde porno, jij hebt die
koers voortgezet. Nooit een andere weg willen inslaan?

„In de eerste nummers van Chick zag je nog geen geslachtsdelen, eigenlijk
alleen maar enorme bossen schaamhaar... Maar inderdaad, ook ik kies heel
overwogen niet voor de soft focus-benadering. Er is simpelweg vraag naar het
hardere werk via foto, film en internet en wij bieden die uitlaatklep.
Ontbreekt die mogelijkheid en moeten alle lusten worden onderdrukt, dan krijg
je heel enge toestanden. En worden er verschrikkelijke dingen gedaan met
vrouwen en kinderen, zoals in sommige landen in het Midden-Oosten."

Waar ligt voor jou de grens bij het te publiceren materiaal?

„Bij alles wat volgens de wet niet mag. Seks met dieren. En bij poepseks, dat
wil ik niet verspreiden. Tot grote onvrede van sommige modellen, want daar is
erg veel geld mee te verdienen. Ik wil ook niets met bloed. SM is best, maar
geen mensen die tot bloedens toe worden afgeranseld. Ik ben trouwens vaak veel
preutser dan mijn publiek."

Daar willen we natuurlijk een voorbeeld van horen!

„Voor ons vrouwenblad Oh kwam een verhaal binnen over iemand die in een bad met
Japanse bloedzuigers ging zitten. Dat leek me helemaal niets, maar het
lezerspanel vond het prachtig. Heleen van Royen heeft nu een verhaal geschreven
over necrofilie. Daar moest ik eerst ook niet aan denken, maar zoals zij het
heeft beschreven, kan het. Dan was er ook nog een keer iets met octopussen...
Hoewel de gewone man en vrouw overigens het liefst normale huis-, tuin- en
keukenseks willen, hoor. Het zijn de hoger opgeleiden die nog weleens ... aparte
wensen kunnen hebben."

Hoe groter de geest, hoe groter het beest?

„Je kunt natuurlijk niet iedereen over één kam scheren. Maar het is me na al
die jaren duidelijk geworden dat hoger opgeleiden gemiddeld vaker opgewonden
worden van zaken als kinderporno, poepseks en zeer extreme SM dan de 'gewone
man'. Misschien hebben ze meer fantasie of meer extreme prikkels nodig, ik zou
het niet weten. Ik lees ook weleens een erg literair boek, duidelijk voor de
elite, met hoofdpersonen van wie ik denk: knettergek. Zet er alsjeblieft een
hek omheen en laat ze vooral de maatschappij niet ingaan."

Zijn je chique Bloemendaalse buren eigenlijk blij met jou?

„Toen ik de grond kocht, was er enige tegenstand vanuit het oude Bloemendaal.
„Iemand uit de porno komt hier wonen!" Maar de hele buurt is nieuw neergezet en
we waren in het begin allemaal pioniers. We gaan relaxed en prettig met elkaar
om. Het is geen punt."

Wat vinden je kinderen van jouw werk?

„Mijn oudste zoon heeft zich weleens laten ontvallen dat hij me liever in een
ander baantje had gezien. Maar verder is het vooral een gegeven. Ik word op het
schoolplein echt niet met scheve ogen aangekeken. Als we het thuis aan tafel
over mijn werk hebben, gaat het natuurlijk ook vooral over collega's of
zakelijke deals, niet over porno zelf."

Je zou ook directeur van een koekjesfabriek kunnen zijn?

„Zou kunnen, maar het lijkt me erg saai. Dit is een spannend werkveld. Telkens
nieuwe ontwikkelingen, nieuwe mogelijkheden, modellen screenen, reizen en
mensen ontmoeten."

Werd je als kind weleens gepest met het beroep van je vader, immers de bekende
uitgever van het beruchtste pornoblad van Nederland?

„Ik niet, maar mijn zusje heeft er last van gehad. Ik heb het werk van mijn
vader altijd prima gevonden en straalde dat ook uit. Vanaf mijn achttiende ging
ik meehelpen, dozen stickeren en foto's uitzoeken en nog later zelf
fotograferen. Mijn zus zat er misschien anders in, wat meer onzeker. Kinderen
zijn keihard, ze voelen dat en nemen je meteen te grazen."

Erotiek lijkt altijd een schimmige wereld waarin uitbuiting op de loer ligt.
Die vrouwen liggen daar toch niet voor hun lol te hijgen?

„Ik krijg soms modellen op de zaak die al direct bij binnenkomst hun kleren
willen uittrekken. Dan moet ik ze tegenhouden. Ze hebben geen moeite met bloot
zijn, krijgen er zelfs een kick van en vinden seks gewoon lekker. Het is
natuurlijk een vorm van exhibitionisme als je dat graag voor de camera doet.
Maar als je op die manier met je hobby goed geld kunt verdienen, waarom niet?"

Toch blijft het moeilijk voor te stellen dat vrouwen uit vrije wil voor de
camera met vijf man aan de gang gaan.

„Dat wij het ons niet kunnen voorstellen, betekent niet dat het niet bestaat.
De acteurs zijn niet emotioneel betrokken bij de seks, zien het gewoon als een
lekkere bezigheid. Dat is niet uitzonderlijk. Denk maar eens aan al die
jongeren in de televisieserie Oh oh Cherso. Die wisten vaak niet eens de naam
van de jongen met wie ze in bed belandden. Onze modellen of acteurs gaan na
aankomst gezellig met elkaar eten en kunnen soms dan al niet van elkaar
afblijven. Of ze eindigen met z'n allen in dezelfde hotelkamer."

Maar hoe weet je dat jouw acteurs en modellen en chatters niet worden
onderdrukt, gedwongen, uitgebuit en verhandeld?

„De pornowereld is maar klein, iedereen kent elkaar. Is er een misstand, dan
raakt dat zo bekend. Ik durf te zeggen dat er in de kledingbranche en de
groenteteelt meer mis is qua uitbuiting, mensenhandel en kinderarbeid! Juist
bij ons wordt er extra op gelet. Ik heb het natuurlijk niet over prostitutie,
dat is een heel andere tak van sport."

We zitten natuurlijk ook in de periode van de Nieuwe Preutsheid.

„Ik werk al dertig jaar in deze branche, waarvan negentien als directeur, en er
waren altijd ups en downs. Er zijn periodes dat alles mag en alles is te zien
op televisie en er zijn tijden dat er niks kan en mag. Dat wisselt elkaar af en
dat zal altijd zo blijven."

Maar heb je daar last van in je bedrijf?

„We draaien al jaren vrijwel dezelfde omzet. Maar het is sowieso ingewikkelder
om geld te verdienen dan in de tijd van mijn vader, toen het alleen om de
tijdschriften ging. De verhouding is nu dertig procent inkomsten uit print en
zeventig procent uit online, films en televisie. Je moet doorlopend op de
hoogte zijn van nieuwe technologie en hoe je daarvan gebruik moet maken. De
seksindustrie loopt trouwens altijd voorop als het gaat om nieuwe
ontwikkelingen, denk maar aan de 06-lijnen. Maar we zijn een solide bedrijf,
mede omdat we alles uit eigen kracht moeten doen, we krijgen geen leningen."

Geen leningen? Waarom niet?

„We worden gezien als een vreemde business, banken willen daarmee niet worden
geassocieerd. Net zoals ik moeite heb om verzekeringen af te sluiten of een
accountant te vinden."

Dat is toch vreselijk hypocriet?

„Natuurlijk. Ik zie vanuit mijn werk heel veel hypocrisie. In Amerika
schreeuwen ze moord en brand als het om seks gaat, maar ondertussen komt er de
meest extreme SM vandaan. Ik moet natuurlijk wél belasting betalen, maar kan
nauwelijks een register-accountant vinden, terwijl ik die daarvoor nodig heb."

Ondanks alle voorlichtingsfilms, televisieprogramma's, seksuologen en
zogenaamde openheid zijn we dus nog steeds beschaamd over seks.

„Vrouwen veel minder, vooral onderling. Dat is dan ook een duidelijke
groeimarkt voor ons: bladen en films voor vrouwen. Die gaan juichend met een
bus vol naar de Chippendales, zo zie ik mannen nog niet naar een stripclub
gaan. Dat er een vibrator bij de Viva zit, vindt iedereen heel normaal, maar
als je een opblaaspop bij de Voetbal International stopt, zou de wereld te
klein zijn."

Hoe verklaar je dat verschil?

„Vrouwen worden nog vaak opgevoed als potentieel slachtoffer van mannen. Kijk
uit, krijgen ze al als meisje te horen, wees weerbaar, laat 'ze' geen misbruik
van je maken. Jongens krijgen daarentegen nooit te horen dat ze voor meisjes en
vrouwen moeten oppassen. Want de man is toch de nemende partij, de vrouw is
degene die seks geeft en gunt. Tegelijkertijd raakt de man iets kwijt terwijl
de vrouw ontvangt en daarmee verder moet. Dat is een belangrijk psychologisch
verschil."

Kijk je zelf weleens naar seksfilms en dan niet bedrijfsmatig?

„Ik ben pas zes jaar samen met mijn man, dus we hebben het nog niet nodig! Maar
ik kan me voorstellen dat je na een jaar of tien een vorm van prikkeling zoekt,
want dat is het natuurlijk gewoon."

Je bent een succesvolle vrouw in een bijzondere business. Zijn mannen bang voor
jou? Je hebt twee relaties achter de rug...

„Mannen zijn sowieso beducht voor vrouwen die meer verdienen dan zij. Een
ex-vriend wilde bijvoorbeeld dat ik mijn Hummer wegdeed. Want mijn auto mocht
niet groter zijn dan die van hem. Het blijft een moeilijk ding binnen relaties.
Ik wil een man die er geen moeite mee heeft dat ik hard werk en veel geld
binnenbreng, maar tegelijkertijd wil ik ook geen softe pussy. Ik moet geen vent
die de hele tijd voor de spiegel staat om zijn haar te doen en daarna vraagt:
'Kan ik nog wat voor je doen, schatje?' Daar zou ik jeuk van krijgen. Ik kan me
goed voorstellen dat mannen tegenwoordig weleens de weg kwijtraken tussen al
die assertieve vrouwen."

Veel van die goed opgeleide vrouwen zitten anders wel de halve dag thuis en
zeuren na al die jaren nog steeds over het glazen plafond.

„Kapitaalvernietiging is het. Allemaal een dure opleiding en er vervolgens
weinig tot niets mee doen. Kinderen willen veiligheid en een warme basis en
begrip, maar ze hoeven echt geen moeder die de hele dag achter ze aan loopt. Je
ziet nu ook dat mannen zich als gevolg daarvan steeds meer terugtrekken uit de
opvoeding. Heel akelig, want vrouwen zijn geneigd alle wangedrag goed te
praten. Alles is de schuld van de juf terwijl mannen ook over hun eigen kind
heel prima kunnen zeggen dat Dirkje soms een etterlijer kan zijn."

Jouw man is de baas in huis?

„Zeker! Daar heb ik ook behoefte aan. Ik wil gewoon iemand die grenzen stelt,
die zegt: Jij kan dat wel willen, maar daar gaan we helemaal niet naar toe met
vakantie, we gaan het zus en zo doen, punt."

Jij nam de business over van je vader. Staan jouw kinderen ook al te trappelen?

„Er is er één die dat heel graag wil. Ik zie hem dat ook zeker doen, maar nu
nog niet. Hij moet eerst op eigen kracht ergens anders ervaring opdoen. Binnen
een bedrijf waar hij zomaar kan worden ontslagen en waar zijn moeder niet de
baas is. Dat komt goed uit, want ik ben nog lang niet van plan ermee op te
houden."

'In kledingbranche en groenteteelt is meer mis dan  in pornowereld'

'Als je met je hobby goed geld kunt verdienen, waarom niet?'

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              89 of 160 DOCUMENTS



                                  De Telegraaf

                             16 juli 2016 zaterdag
                                 Gehele Oplage

'Ik wil geen softe pussy'

SECTION: LIFESTYLE; Blz. 010

LENGTH: 2128 woorden


Al dertig jaar bestiert Sandy Wenderhold (48), nuchter en recht voor z'n raap,
met vaste hand haar erotiekimperium Sansyl. Een gesprek over de bizarre
voorkeuren van hoger opgeleiden, poepseks en hypocrisie. „Een opblaaspop cadeau
bij Voetbal International zou rumoer veroorzaken, maar over een vibrator bij de
Viva hoor je niemand."

Vorige week was zij net als koningin Máxima even een gevallen vrouw. Sandy
Wenderhold, drukdrukdruk als altijd, stond te snel op, werd licht in het hoofd
en viel flauw. Een hersenschudding plus een gekneusde hand waren het resultaat.
Maar het tekent Wenderhold dat ze het interview niet verzet. Het was toch
afgesproken? Nou dan. Of de verslaggeefster wel in haar Bloemendaalse villa wil
langskomen in plaats van op kantoor in Uitgeest. Dat is geen straf: opvallende
architectuur, fraai design en prachtige vergezichten. Aan de muur een grote
foto van Sandy met haar huidige partner Paul Nanne plus hun imposante
gezamenlijke kinderschaar. De grondslag voor haar bedrijf Sansyl werd gelegd
door vader Jan Wenderhold die  in de jaren 60 de natie schokte met de Chick. De
foto's in dit eerste  Nederlandse pornoblad waren bijzonder expliciet, niks geen
verhullende soft  focus. Sinds 1997 staat Sandy Wenderhold aan het roer. Sansyl,
vernoemd naar Sandy en  haar zus Sylvana, draait een omzet van twintig miljoen
euro per jaar. Internet,  televisie en films zijn leidend binnen het bedrijf.
Maar nog steeds even  expliciet als toen.

Een derde echtgenoot, bij elkaar opgeteld zeven kinderen en directeur van een
bedrijf dat twintig miljoen euro per jaar omzet. Heb je weleens een moment rust?

„Zelden, maar dat moet ik wel gaan nemen. Ik merk opeens dat ik ouder word.
Laatst had ik eerst een verjaardagsfeest met zestig man, toen een afspraak met
klanten en daarna moest ik weer terug voor een etentje. Haast-haast, want we
zouden die nacht naar Zwitserland vliegen. Daar zou ik namelijk eindelijk
kunnen uitrusten! Ik zat even bij mijn jongste zoon van acht en stond blijkbaar
te snel op. Ik weet het zelf niet meer, maar ik klapte zó tegen de grond. Nu
heb ik een hersenschudding en moet ik wel rustig aandoen, want mijn lieve
schoonmoeder past streng op mij." De inderdaad heel lieve schoonmoeder zit
tijdens het gesprek in een zijkamer en  verblikt noch verbloost bij alle
verhalen over necrofilie, vibratoren en  poepseks. Integendeel, zorgzaam brengt
ze koffie met gebak.

Jouw vader Jan Wenderhold bracht in het blad Chick harde porno, jij hebt die
koers voortgezet. Nooit een andere weg willen inslaan?

„In de eerste nummers van Chick zag je nog geen geslachtsdelen, eigenlijk
alleen maar enorme bossen schaamhaar... Maar inderdaad, ook ik kies heel
overwogen niet voor de soft focus-benadering. Er is simpelweg vraag naar het
hardere werk via foto, film en internet en wij bieden die uitlaatklep.
Ontbreekt die mogelijkheid en moeten alle lusten worden onderdrukt, dan krijg
je heel enge toestanden. En worden er verschrikkelijke dingen gedaan met
vrouwen en kinderen, zoals in sommige landen in het Midden-Oosten."

Waar ligt voor jou de grens bij het te publiceren materiaal?

„Bij alles wat volgens de wet niet mag. Seks met dieren. En bij poepseks, dat
wil ik niet verspreiden. Tot grote onvrede van sommige modellen, want daar is
erg veel geld mee te verdienen. Ik wil ook niets met bloed. SM is best, maar
geen mensen die tot bloedens toe worden afgeranseld. Ik ben trouwens vaak veel
preutser dan mijn publiek."

Daar willen we natuurlijk een voorbeeld van horen!

„Voor ons vrouwenblad Oh kwam een verhaal binnen over iemand die in een bad met
Japanse bloedzuigers ging zitten. Dat leek me helemaal niets, maar het
lezerspanel vond het prachtig. Heleen van Royen heeft nu een verhaal geschreven
over necrofilie. Daar moest ik eerst ook niet aan denken, maar zoals zij het
heeft beschreven, kan het. Dan was er ook nog een keer iets met octopussen...
Hoewel de gewone man en vrouw overigens het liefst normale huis-, tuin- en
keukenseks willen, hoor. Het zijn de hoger opgeleiden die nog weleens ... aparte
wensen kunnen hebben."

Hoe groter de geest, hoe groter het beest?

„Je kunt natuurlijk niet iedereen over één kam scheren. Maar het is me na al
die jaren duidelijk geworden dat hoger opgeleiden gemiddeld vaker opgewonden
worden van zaken als kinderporno, poepseks en zeer extreme SM dan de 'gewone
man'. Misschien hebben ze meer fantasie of meer extreme prikkels nodig, ik zou
het niet weten. Ik lees ook weleens een erg literair boek, duidelijk voor de
elite, met hoofdpersonen van wie ik denk: knettergek. Zet er alsjeblieft een
hek omheen en laat ze vooral de maatschappij niet ingaan."

Zijn je chique Bloemendaalse buren eigenlijk blij met jou?

„Toen ik de grond kocht, was er enige tegenstand vanuit het oude Bloemendaal.
„Iemand uit de porno komt hier wonen!" Maar de hele buurt is nieuw neergezet en
we waren in het begin allemaal pioniers. We gaan relaxed en prettig met elkaar
om. Het is geen punt."

Wat vinden je kinderen van jouw werk?

„Mijn oudste zoon heeft zich weleens laten ontvallen dat hij me liever in een
ander baantje had gezien. Maar verder is het vooral een gegeven. Ik word op het
schoolplein echt niet met scheve ogen aangekeken. Als we het thuis aan tafel
over mijn werk hebben, gaat het natuurlijk ook vooral over collega's of
zakelijke deals, niet over porno zelf."

Je zou ook directeur van een koekjesfabriek kunnen zijn?

„Zou kunnen, maar het lijkt me erg saai. Dit is een spannend werkveld. Telkens
nieuwe ontwikkelingen, nieuwe mogelijkheden, modellen screenen, reizen en
mensen ontmoeten."

Werd je als kind weleens gepest met het beroep van je vader, immers de bekende
uitgever van het beruchtste pornoblad van Nederland?

„Ik niet, maar mijn zusje heeft er last van gehad. Ik heb het werk van mijn
vader altijd prima gevonden en straalde dat ook uit. Vanaf mijn achttiende ging
ik meehelpen, dozen stickeren en foto's uitzoeken en nog later zelf
fotograferen. Mijn zus zat er misschien anders in, wat meer onzeker. Kinderen
zijn keihard, ze voelen dat en nemen je meteen te grazen."

Erotiek lijkt altijd een schimmige wereld waarin uitbuiting op de loer ligt.
Die vrouwen liggen daar toch niet voor hun lol te hijgen?

„Ik krijg soms modellen op de zaak die al direct bij binnenkomst hun kleren
willen uittrekken. Dan moet ik ze tegenhouden. Ze hebben geen moeite met bloot
zijn, krijgen er zelfs een kick van en vinden seks gewoon lekker. Het is
natuurlijk een vorm van exhibitionisme als je dat graag voor de camera doet.
Maar als je op die manier met je hobby goed geld kunt verdienen, waarom niet?"

Toch blijft het moeilijk voor te stellen dat vrouwen uit vrije wil voor de
camera met vijf man aan de gang gaan.

„Dat wij het ons niet kunnen voorstellen, betekent niet dat het niet bestaat.
De acteurs zijn niet emotioneel betrokken bij de seks, zien het gewoon als een
lekkere bezigheid. Dat is niet uitzonderlijk. Denk maar eens aan al die
jongeren in de televisieserie Oh oh Cherso. Die wisten vaak niet eens de naam
van de jongen met wie ze in bed belandden. Onze modellen of acteurs gaan na
aankomst gezellig met elkaar eten en kunnen soms dan al niet van elkaar
afblijven. Of ze eindigen met z'n allen in dezelfde hotelkamer."

Maar hoe weet je dat jouw acteurs en modellen en chatters niet worden
onderdrukt, gedwongen, uitgebuit en verhandeld?

„De pornowereld is maar klein, iedereen kent elkaar. Is er een misstand, dan
raakt dat zo bekend. Ik durf te zeggen dat er in de kledingbranche en de
groenteteelt meer mis is qua uitbuiting, mensenhandel en kinderarbeid! Juist
bij ons wordt er extra op gelet. Ik heb het natuurlijk niet over prostitutie,
dat is een heel andere tak van sport."

We zitten natuurlijk ook in de periode van de Nieuwe Preutsheid.

„Ik werk al dertig jaar in deze branche, waarvan negentien als directeur, en er
waren altijd ups en downs. Er zijn periodes dat alles mag en alles is te zien
op televisie en er zijn tijden dat er niks kan en mag. Dat wisselt elkaar af en
dat zal altijd zo blijven."

Maar heb je daar last van in je bedrijf?

„We draaien al jaren vrijwel dezelfde omzet. Maar het is sowieso ingewikkelder
om geld te verdienen dan in de tijd van mijn vader, toen het alleen om de
tijdschriften ging. De verhouding is nu dertig procent inkomsten uit print en
zeventig procent uit online, films en televisie. Je moet doorlopend op de
hoogte zijn van nieuwe technologie en hoe je daarvan gebruik moet maken. De
seksindustrie loopt trouwens altijd voorop als het gaat om nieuwe
ontwikkelingen, denk maar aan de 06-lijnen. Maar we zijn een solide bedrijf,
mede omdat we alles uit eigen kracht moeten doen, we krijgen geen leningen."

Geen leningen? Waarom niet?

„We worden gezien als een vreemde business, banken willen daarmee niet worden
geassocieerd. Net zoals ik moeite heb om verzekeringen af te sluiten of een
accountant te vinden."

Dat is toch vreselijk hypocriet?

„Natuurlijk. Ik zie vanuit mijn werk heel veel hypocrisie. In Amerika
schreeuwen ze moord en brand als het om seks gaat, maar ondertussen komt er de
meest extreme SM vandaan. Ik moet natuurlijk wél belasting betalen, maar kan
nauwelijks een register-accountant vinden, terwijl ik die daarvoor nodig heb."

Ondanks alle voorlichtingsfilms, televisieprogramma's, seksuologen en
zogenaamde openheid zijn we dus nog steeds beschaamd over seks.

„Vrouwen veel minder, vooral onderling. Dat is dan ook een duidelijke
groeimarkt voor ons: bladen en films voor vrouwen. Die gaan juichend met een
bus vol naar de Chippendales, zo zie ik mannen nog niet naar een stripclub
gaan. Dat er een vibrator bij de Viva zit, vindt iedereen heel normaal, maar
als je een opblaaspop bij de Voetbal International stopt, zou de wereld te
klein zijn."

Hoe verklaar je dat verschil?

„Vrouwen worden nog vaak opgevoed als potentieel slachtoffer van mannen. Kijk
uit, krijgen ze al als meisje te horen, wees weerbaar, laat 'ze' geen misbruik
van je maken. Jongens krijgen daarentegen nooit te horen dat ze voor meisjes en
vrouwen moeten oppassen. Want de man is toch de nemende partij, de vrouw is
degene die seks geeft en gunt. Tegelijkertijd raakt de man iets kwijt terwijl
de vrouw ontvangt en daarmee verder moet. Dat is een belangrijk psychologisch
verschil."

Kijk je zelf weleens naar seksfilms en dan niet bedrijfsmatig?

„Ik ben pas zes jaar samen met mijn man, dus we hebben het nog niet nodig! Maar
ik kan me voorstellen dat je na een jaar of tien een vorm van prikkeling zoekt,
want dat is het natuurlijk gewoon."

Je bent een succesvolle vrouw in een bijzondere business. Zijn mannen bang voor
jou? Je hebt twee relaties achter de rug...

„Mannen zijn sowieso beducht voor vrouwen die meer verdienen dan zij. Een
ex-vriend wilde bijvoorbeeld dat ik mijn Hummer wegdeed. Want mijn auto mocht
niet groter zijn dan die van hem. Het blijft een moeilijk ding binnen relaties.
Ik wil een man die er geen moeite mee heeft dat ik hard werk en veel geld
binnenbreng, maar tegelijkertijd wil ik ook geen softe pussy. Ik moet geen vent
die de hele tijd voor de spiegel staat om zijn haar te doen en daarna vraagt:
'Kan ik nog wat voor je doen, schatje?' Daar zou ik jeuk van krijgen. Ik kan me
goed voorstellen dat mannen tegenwoordig weleens de weg kwijtraken tussen al
die assertieve vrouwen."

Veel van die goed opgeleide vrouwen zitten anders wel de halve dag thuis en
zeuren na al die jaren nog steeds over het glazen plafond.

„Kapitaalvernietiging is het. Allemaal een dure opleiding en er vervolgens
weinig tot niets mee doen. Kinderen willen veiligheid en een warme basis en
begrip, maar ze hoeven echt geen moeder die de hele dag achter ze aan loopt. Je
ziet nu ook dat mannen zich als gevolg daarvan steeds meer terugtrekken uit de
opvoeding. Heel akelig, want vrouwen zijn geneigd alle wangedrag goed te
praten. Alles is de schuld van de juf terwijl mannen ook over hun eigen kind
heel prima kunnen zeggen dat Dirkje soms een etterlijer kan zijn."

Jouw man is de baas in huis?

„Zeker! Daar heb ik ook behoefte aan. Ik wil gewoon iemand die grenzen stelt,
die zegt: Jij kan dat wel willen, maar daar gaan we helemaal niet naar toe met
vakantie, we gaan het zus en zo doen, punt."

Jij nam de business over van je vader. Staan jouw kinderen ook al te trappelen?

„Er is er één die dat heel graag wil. Ik zie hem dat ook zeker doen, maar nu
nog niet. Hij moet eerst op eigen kracht ergens anders ervaring opdoen. Binnen
een bedrijf waar hij zomaar kan worden ontslagen en waar zijn moeder niet de
baas is. Dat komt goed uit, want ik ben nog lang niet van plan ermee op te
houden."

'In kledingbranche en groenteteelt is meer mis dan  in pornowereld'

'Als je met je hobby goed geld kunt verdienen, waarom niet?'

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              90 of 160 DOCUMENTS



                                  De Telegraaf

                             16 juli 2016 zaterdag
                                 Gehele Oplage

'Ik wil geen softe pussy'

SECTION: LIFESTYLE; Blz. 012

LENGTH: 2128 woorden


Al dertig jaar bestiert Sandy Wenderhold (48), nuchter en recht voor z'n raap,
met vaste hand haar erotiekimperium Sansyl. Een gesprek over de bizarre
voorkeuren van hoger opgeleiden, poepseks en hypocrisie. „Een opblaaspop cadeau
bij Voetbal International zou rumoer veroorzaken, maar over een vibrator bij de
Viva hoor je niemand."

Vorige week was zij net als koningin Máxima even een gevallen vrouw. Sandy
Wenderhold, drukdrukdruk als altijd, stond te snel op, werd licht in het hoofd
en viel flauw. Een hersenschudding plus een gekneusde hand waren het resultaat.
Maar het tekent Wenderhold dat ze het interview niet verzet. Het was toch
afgesproken? Nou dan. Of de verslaggeefster wel in haar Bloemendaalse villa wil
langskomen in plaats van op kantoor in Uitgeest. Dat is geen straf: opvallende
architectuur, fraai design en prachtige vergezichten. Aan de muur een grote
foto van Sandy met haar huidige partner Paul Nanne plus hun imposante
gezamenlijke kinderschaar. De grondslag voor haar bedrijf Sansyl werd gelegd
door vader Jan Wenderhold die  in de jaren 60 de natie schokte met de Chick. De
foto's in dit eerste  Nederlandse pornoblad waren bijzonder expliciet, niks geen
verhullende soft  focus. Sinds 1997 staat Sandy Wenderhold aan het roer. Sansyl,
vernoemd naar Sandy en  haar zus Sylvana, draait een omzet van twintig miljoen
euro per jaar. Internet,  televisie en films zijn leidend binnen het bedrijf.
Maar nog steeds even  expliciet als toen.

Een derde echtgenoot, bij elkaar opgeteld zeven kinderen en directeur van een
bedrijf dat twintig miljoen euro per jaar omzet. Heb je weleens een moment rust?

„Zelden, maar dat moet ik wel gaan nemen. Ik merk opeens dat ik ouder word.
Laatst had ik eerst een verjaardagsfeest met zestig man, toen een afspraak met
klanten en daarna moest ik weer terug voor een etentje. Haast-haast, want we
zouden die nacht naar Zwitserland vliegen. Daar zou ik namelijk eindelijk
kunnen uitrusten! Ik zat even bij mijn jongste zoon van acht en stond blijkbaar
te snel op. Ik weet het zelf niet meer, maar ik klapte zó tegen de grond. Nu
heb ik een hersenschudding en moet ik wel rustig aandoen, want mijn lieve
schoonmoeder past streng op mij." De inderdaad heel lieve schoonmoeder zit
tijdens het gesprek in een zijkamer en  verblikt noch verbloost bij alle
verhalen over necrofilie, vibratoren en  poepseks. Integendeel, zorgzaam brengt
ze koffie met gebak.

Jouw vader Jan Wenderhold bracht in het blad Chick harde porno, jij hebt die
koers voortgezet. Nooit een andere weg willen inslaan?

„In de eerste nummers van Chick zag je nog geen geslachtsdelen, eigenlijk
alleen maar enorme bossen schaamhaar... Maar inderdaad, ook ik kies heel
overwogen niet voor de soft focus-benadering. Er is simpelweg vraag naar het
hardere werk via foto, film en internet en wij bieden die uitlaatklep.
Ontbreekt die mogelijkheid en moeten alle lusten worden onderdrukt, dan krijg
je heel enge toestanden. En worden er verschrikkelijke dingen gedaan met
vrouwen en kinderen, zoals in sommige landen in het Midden-Oosten."

Waar ligt voor jou de grens bij het te publiceren materiaal?

„Bij alles wat volgens de wet niet mag. Seks met dieren. En bij poepseks, dat
wil ik niet verspreiden. Tot grote onvrede van sommige modellen, want daar is
erg veel geld mee te verdienen. Ik wil ook niets met bloed. SM is best, maar
geen mensen die tot bloedens toe worden afgeranseld. Ik ben trouwens vaak veel
preutser dan mijn publiek."

Daar willen we natuurlijk een voorbeeld van horen!

„Voor ons vrouwenblad Oh kwam een verhaal binnen over iemand die in een bad met
Japanse bloedzuigers ging zitten. Dat leek me helemaal niets, maar het
lezerspanel vond het prachtig. Heleen van Royen heeft nu een verhaal geschreven
over necrofilie. Daar moest ik eerst ook niet aan denken, maar zoals zij het
heeft beschreven, kan het. Dan was er ook nog een keer iets met octopussen...
Hoewel de gewone man en vrouw overigens het liefst normale huis-, tuin- en
keukenseks willen, hoor. Het zijn de hoger opgeleiden die nog weleens ... aparte
wensen kunnen hebben."

Hoe groter de geest, hoe groter het beest?

„Je kunt natuurlijk niet iedereen over één kam scheren. Maar het is me na al
die jaren duidelijk geworden dat hoger opgeleiden gemiddeld vaker opgewonden
worden van zaken als kinderporno, poepseks en zeer extreme SM dan de 'gewone
man'. Misschien hebben ze meer fantasie of meer extreme prikkels nodig, ik zou
het niet weten. Ik lees ook weleens een erg literair boek, duidelijk voor de
elite, met hoofdpersonen van wie ik denk: knettergek. Zet er alsjeblieft een
hek omheen en laat ze vooral de maatschappij niet ingaan."

Zijn je chique Bloemendaalse buren eigenlijk blij met jou?

„Toen ik de grond kocht, was er enige tegenstand vanuit het oude Bloemendaal.
„Iemand uit de porno komt hier wonen!" Maar de hele buurt is nieuw neergezet en
we waren in het begin allemaal pioniers. We gaan relaxed en prettig met elkaar
om. Het is geen punt."

Wat vinden je kinderen van jouw werk?

„Mijn oudste zoon heeft zich weleens laten ontvallen dat hij me liever in een
ander baantje had gezien. Maar verder is het vooral een gegeven. Ik word op het
schoolplein echt niet met scheve ogen aangekeken. Als we het thuis aan tafel
over mijn werk hebben, gaat het natuurlijk ook vooral over collega's of
zakelijke deals, niet over porno zelf."

Je zou ook directeur van een koekjesfabriek kunnen zijn?

„Zou kunnen, maar het lijkt me erg saai. Dit is een spannend werkveld. Telkens
nieuwe ontwikkelingen, nieuwe mogelijkheden, modellen screenen, reizen en
mensen ontmoeten."

Werd je als kind weleens gepest met het beroep van je vader, immers de bekende
uitgever van het beruchtste pornoblad van Nederland?

„Ik niet, maar mijn zusje heeft er last van gehad. Ik heb het werk van mijn
vader altijd prima gevonden en straalde dat ook uit. Vanaf mijn achttiende ging
ik meehelpen, dozen stickeren en foto's uitzoeken en nog later zelf
fotograferen. Mijn zus zat er misschien anders in, wat meer onzeker. Kinderen
zijn keihard, ze voelen dat en nemen je meteen te grazen."

Erotiek lijkt altijd een schimmige wereld waarin uitbuiting op de loer ligt.
Die vrouwen liggen daar toch niet voor hun lol te hijgen?

„Ik krijg soms modellen op de zaak die al direct bij binnenkomst hun kleren
willen uittrekken. Dan moet ik ze tegenhouden. Ze hebben geen moeite met bloot
zijn, krijgen er zelfs een kick van en vinden seks gewoon lekker. Het is
natuurlijk een vorm van exhibitionisme als je dat graag voor de camera doet.
Maar als je op die manier met je hobby goed geld kunt verdienen, waarom niet?"

Toch blijft het moeilijk voor te stellen dat vrouwen uit vrije wil voor de
camera met vijf man aan de gang gaan.

„Dat wij het ons niet kunnen voorstellen, betekent niet dat het niet bestaat.
De acteurs zijn niet emotioneel betrokken bij de seks, zien het gewoon als een
lekkere bezigheid. Dat is niet uitzonderlijk. Denk maar eens aan al die
jongeren in de televisieserie Oh oh Cherso. Die wisten vaak niet eens de naam
van de jongen met wie ze in bed belandden. Onze modellen of acteurs gaan na
aankomst gezellig met elkaar eten en kunnen soms dan al niet van elkaar
afblijven. Of ze eindigen met z'n allen in dezelfde hotelkamer."

Maar hoe weet je dat jouw acteurs en modellen en chatters niet worden
onderdrukt, gedwongen, uitgebuit en verhandeld?

„De pornowereld is maar klein, iedereen kent elkaar. Is er een misstand, dan
raakt dat zo bekend. Ik durf te zeggen dat er in de kledingbranche en de
groenteteelt meer mis is qua uitbuiting, mensenhandel en kinderarbeid! Juist
bij ons wordt er extra op gelet. Ik heb het natuurlijk niet over prostitutie,
dat is een heel andere tak van sport."

We zitten natuurlijk ook in de periode van de Nieuwe Preutsheid.

„Ik werk al dertig jaar in deze branche, waarvan negentien als directeur, en er
waren altijd ups en downs. Er zijn periodes dat alles mag en alles is te zien
op televisie en er zijn tijden dat er niks kan en mag. Dat wisselt elkaar af en
dat zal altijd zo blijven."

Maar heb je daar last van in je bedrijf?

„We draaien al jaren vrijwel dezelfde omzet. Maar het is sowieso ingewikkelder
om geld te verdienen dan in de tijd van mijn vader, toen het alleen om de
tijdschriften ging. De verhouding is nu dertig procent inkomsten uit print en
zeventig procent uit online, films en televisie. Je moet doorlopend op de
hoogte zijn van nieuwe technologie en hoe je daarvan gebruik moet maken. De
seksindustrie loopt trouwens altijd voorop als het gaat om nieuwe
ontwikkelingen, denk maar aan de 06-lijnen. Maar we zijn een solide bedrijf,
mede omdat we alles uit eigen kracht moeten doen, we krijgen geen leningen."

Geen leningen? Waarom niet?

„We worden gezien als een vreemde business, banken willen daarmee niet worden
geassocieerd. Net zoals ik moeite heb om verzekeringen af te sluiten of een
accountant te vinden."

Dat is toch vreselijk hypocriet?

„Natuurlijk. Ik zie vanuit mijn werk heel veel hypocrisie. In Amerika
schreeuwen ze moord en brand als het om seks gaat, maar ondertussen komt er de
meest extreme SM vandaan. Ik moet natuurlijk wél belasting betalen, maar kan
nauwelijks een register-accountant vinden, terwijl ik die daarvoor nodig heb."

Ondanks alle voorlichtingsfilms, televisieprogramma's, seksuologen en
zogenaamde openheid zijn we dus nog steeds beschaamd over seks.

„Vrouwen veel minder, vooral onderling. Dat is dan ook een duidelijke
groeimarkt voor ons: bladen en films voor vrouwen. Die gaan juichend met een
bus vol naar de Chippendales, zo zie ik mannen nog niet naar een stripclub
gaan. Dat er een vibrator bij de Viva zit, vindt iedereen heel normaal, maar
als je een opblaaspop bij de Voetbal International stopt, zou de wereld te
klein zijn."

Hoe verklaar je dat verschil?

„Vrouwen worden nog vaak opgevoed als potentieel slachtoffer van mannen. Kijk
uit, krijgen ze al als meisje te horen, wees weerbaar, laat 'ze' geen misbruik
van je maken. Jongens krijgen daarentegen nooit te horen dat ze voor meisjes en
vrouwen moeten oppassen. Want de man is toch de nemende partij, de vrouw is
degene die seks geeft en gunt. Tegelijkertijd raakt de man iets kwijt terwijl
de vrouw ontvangt en daarmee verder moet. Dat is een belangrijk psychologisch
verschil."

Kijk je zelf weleens naar seksfilms en dan niet bedrijfsmatig?

„Ik ben pas zes jaar samen met mijn man, dus we hebben het nog niet nodig! Maar
ik kan me voorstellen dat je na een jaar of tien een vorm van prikkeling zoekt,
want dat is het natuurlijk gewoon."

Je bent een succesvolle vrouw in een bijzondere business. Zijn mannen bang voor
jou? Je hebt twee relaties achter de rug...

„Mannen zijn sowieso beducht voor vrouwen die meer verdienen dan zij. Een
ex-vriend wilde bijvoorbeeld dat ik mijn Hummer wegdeed. Want mijn auto mocht
niet groter zijn dan die van hem. Het blijft een moeilijk ding binnen relaties.
Ik wil een man die er geen moeite mee heeft dat ik hard werk en veel geld
binnenbreng, maar tegelijkertijd wil ik ook geen softe pussy. Ik moet geen vent
die de hele tijd voor de spiegel staat om zijn haar te doen en daarna vraagt:
'Kan ik nog wat voor je doen, schatje?' Daar zou ik jeuk van krijgen. Ik kan me
goed voorstellen dat mannen tegenwoordig weleens de weg kwijtraken tussen al
die assertieve vrouwen."

Veel van die goed opgeleide vrouwen zitten anders wel de halve dag thuis en
zeuren na al die jaren nog steeds over het glazen plafond.

„Kapitaalvernietiging is het. Allemaal een dure opleiding en er vervolgens
weinig tot niets mee doen. Kinderen willen veiligheid en een warme basis en
begrip, maar ze hoeven echt geen moeder die de hele dag achter ze aan loopt. Je
ziet nu ook dat mannen zich als gevolg daarvan steeds meer terugtrekken uit de
opvoeding. Heel akelig, want vrouwen zijn geneigd alle wangedrag goed te
praten. Alles is de schuld van de juf terwijl mannen ook over hun eigen kind
heel prima kunnen zeggen dat Dirkje soms een etterlijer kan zijn."

Jouw man is de baas in huis?

„Zeker! Daar heb ik ook behoefte aan. Ik wil gewoon iemand die grenzen stelt,
die zegt: Jij kan dat wel willen, maar daar gaan we helemaal niet naar toe met
vakantie, we gaan het zus en zo doen, punt."

Jij nam de business over van je vader. Staan jouw kinderen ook al te trappelen?

„Er is er één die dat heel graag wil. Ik zie hem dat ook zeker doen, maar nu
nog niet. Hij moet eerst op eigen kracht ergens anders ervaring opdoen. Binnen
een bedrijf waar hij zomaar kan worden ontslagen en waar zijn moeder niet de
baas is. Dat komt goed uit, want ik ben nog lang niet van plan ermee op te
houden."

'In kledingbranche en groenteteelt is meer mis dan  in pornowereld'

'Als je met je hobby goed geld kunt verdienen, waarom niet?'

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              91 of 160 DOCUMENTS



                                  De Telegraaf

                             13 juli 2016 woensdag
                                 Gehele Oplage

Nederland is veel te naïef

SECTION: WATUZEGT; Blz. 014

LENGTH: 548 woorden


'Eerlijke en humane opvang voor échte asielzoekers'

De procedure voor het toelaten van vluchtelingen in ons land moet veel
strenger, om te voorkomen dat terroristen binnen komen, zo vindt een
meerderheid van deelnemers aan de Stelling van de Dag. „Een betere screening is
noodzakelijk."

De Nationaal Coördinator Terrorismebestrijding en Veiligheid Dick Schoof
erkende deze week dat IS-terroristen 'veelvuldig' gebruik hebben gemaakt van de
grote vluchtelingenstroom om Europa in te komen. „Dat wist de gewone man
natuurlijk allang", schampert een van de deelnemers, die met vele anderen de
houding van de Nederlandse overheid 'grenzeloos naïef' noemt. „Gevaarlijk dat
naïeve mensen als Schoof hier wel het beleid mogen maken", voegt iemand er aan
toe.  Bijna alle respondenten vinden dat overheid en de IND (Immigratie en
Naturalisatiedienst) veel eerder hadden moeten beseffen dat er kwaadwillenden
onder de asielzoekers zouden zijn. „Het is werkelijk krankzinnig, dat men in
dit vergevorderde digitale tijdperk niet in staat is om de foutieve
vluchtelingen ertussen uit te halen", reageert een van hen. Een ander spreekt
van 'struisvogelpolitiek': „Door het verzuim van goede controles wordt het
probleem alleen groter in de toekomst. Nu besparen in kosten is vele malen meer
uitgeven in de toekomst." Strengere controles ziet niet iedereen als dé
oplossing. De roep om het sluiten  van de grenzen en de opvang van vluchtelingen
in de eigen regio is groot. Ruim  70% vindt dat Nederland niet langer moet
fungeren als veilige haven voor  iedereen. „De wet dient te worden aangepast,
zodat er een eerlijke en humane  opvang is voor echte asielzoekers", vindt een
stemmer.  Uit veel reacties blijkt dat er ook een veel scherper onderscheid
gemaakt zou  moeten worden tussen 'echte vluchtelingen' en 'gelukszoekers'. Zo
zegt iemand:  „de economische vluchtelingen als eerste weg, zodat de echte
oorlogsvluchteling  echt en snel kan worden geholpen."  Asielzoekerscentra
hermetisch afsluiten, om te voorkomen dat mogelijk  binnengekomen terroristen
hun gang kunnen gaan, ziet driekwart van de  respondenten als geschikte
maatregel. Ook als dit betekent dat de goedwillenden  daardoor eveneens
opgesloten zitten. „Mensen die van kwade wil zijn lopen  altijd een stap vooruit
en daar moet rekening mee worden gehouden", verklaart  een stemmer. „Dus eerst
in dichte asielzoekerscentra. Hoe sneu ook, men zit wel  veilig en heeft te
eten."  Contact met vluchtelingen is 80% van de deelnemers vreemd. Voor een
aantal  hoeft dat ook niet zo. „Vrouwe Justitia heeft niet voor niets een
blinddoek.  Zodra die mensen een gezicht krijgen wordt het moeilijk. Contact met
vluchtelingen moet geminimaliseerd worden, zodat ze makkelijker terug kunnen
naar de eigen regio", betoogt iemand. Een lezer die er wel ervaring mee heeft
zegt: „De meesten zijn oké. We moeten vluchtelingen nu niet over een kam gaan
scheren. Tussen Europeanen zitten ook rotte appels." 'Een mens lijdt het meest
door het lijden dat hij vreest', vat een ander het  spreekwoordelijk samen. „Dat
er onder de vluchtelingen ook slechte mensen  zitten lijkt me evident, dat geldt
voor alle groepen. Goeden mogen niet lijden  onder de kwaden; wat voor een
maatschappij krijgen we dan?"  Eline Verburg

Strengere controles

LOAD-DATE: 12 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              92 of 160 DOCUMENTS



                                  De Telegraaf

                               3 juli 2016 zondag
                                 Gehele Oplage

Samsom blíjft op verkeerde feestje

BYLINE: Wouter de Winther

SECTION: BINNENLAND; Blz. 002

LENGTH: 614 woorden


Friese achterban ontevreden over koers PvdA


door  Wouter de Winther

Sint Annaparochie -  Luistert de partijtop wel genoeg naar de leden? Die vraag
staat centraal tijdens een ontmoeting van PvdA-voorman Diederik Samsom met zijn
achterban in Friesland.

De rode leider maakt zich op voor nieuwe lijsttrekkersverkiezingen, nu zijn
VVD/PvdA-coalitie tegen de verwachtingen in de eindstreep van maart 2017 lijkt
te gaan halen en hij opnieuw de partij wil leiden. De meerderheid van Samsoms
publiek op zaterdagmiddag bestaat uit vijftigers en  zestigers; mensen die de
hoogtijdagen van Den Uyl en Kok nog volop meemaakten.  Eén van hen heeft zelfs
een linnen tasje om zijn schouder. 'Kies PvdA - Lijst  1', staat erop gedrukt.

Het lijkt een herinnering aan vervlogen tijden; in een optimistische peiling is
de PvdA de vijfde partij van het land geworden. Bij Maurice de Hond staan de
sociaaldemocraten zevende. Waardering voor de bereikte resultaten van zijn
kabinet krijgt Samsom deze  middag niet. Niet voor het uit de crisis helpen van
Nederland, niet voor het  door de PvdA opgerekte asielbeleid, niet voor de
geforceerde nivellering die  het kabinet op zijn initiatief doorvoerde. Nee. In
Friesland is men ontevreden. „De ouderen zijn het fundament onder de partij",
opent een PvdA-lid het bal.  Hoe gaat Samsom dat erkennen? Een ander vindt dat
senioren er onder dit kabinet  maar bekaaid vanaf komen. Wat gaat de PvdA
daaraan doen? Samsom doet een  poging. Hij vertelt dat hij de problemen waarmee
pensioenfondsen kampen niet  kan wegpoetsen. „Dat ga ik ook niet beloven." Maar
wel zegt hij dat de AOW  verhoogd wordt met de gemiddelde stijging van de
prijzen. Het PvdA-lid staat  op: „De gewone burger snapt daar geen jota van!"
Samsom reageert kalm, probeert een glimlach en lanceert voorzichtig een
peptalk. „Het is ons gelukt om Nederland de bocht van achteruitgang naar
vooruitgang te laten nemen." Hij haalt aan hoe slecht het ging met Nederland
toen het kabinet aantrad en hoe het tij inmiddels is gekeerd. „Iets van
erkenning over wat we hebben bereikt mag best hoor", probeert Samsom. Het
blijft stil. „Het was nog veel beter geweest als de PvdA nog groter was
geweest", werpt een  mevrouw haar leider voor, de man die de PvdA in 2012 uit
het moeras wist te  trekken. „We moeten niet uitleggen dat dit zo'n geweldig
kabinet was, maar meer  vooruitkijken naar volgend kabinet." Samsom noemt het
een 'interessant gedachte-experiment', maar wat vooral opvalt  is dat er
duidelijk een diepe kloof gaapt tussen zijn Friese achterban en de  koers van de
partijtop waarvan hij deel uitmaakt. Niet voor niets klinkt de  roep om een
verdere verruiming van het kinderpardon het luidst vanuit Friesland. In Sint
Annaparochie is de zuurgraad hoog. De vraag dringt zich op of een  lijsttrekker
als Lodewijk Asscher of Ahmed Aboutaleb een gemakkelijker middag  zou hebben
gehad. Hier is en blijft men ontevreden.  De uitsmijter komt van een wat jonger
PvdA-lid, dat vindt dat zijn partij nooit  meer in een kabinet moet stappen om
de pijn te verzachten, maar alleen maar als  er 'vooruitgang' kan worden
geboekt. De kabinetsdeelname van de afgelopen jaren  was volgens hem een grote
mislukking. Dan vindt Samsom het welletjes. Gekrenkte emotie, die een uur
verborgen bleef,  keert terug in zijn stem. Hij vindt dat de PvdA zichzelf júíst
moet uitnodigen  op het 'verkeerde feestje', zodat voor de achterban geknokt kan
worden als die  in de verdrukking komt. „Ik zal nooit een partij leiden die als
het moeilijk  wordt, kiest voor de oppositie. Dan huurt u maar een ander."
PvdA'ers kunnen zich tot 24 oktober melden voor het lijsttrekkerschap.

'De gewone burger snapt er niets van!'

LOAD-DATE: 2 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              93 of 160 DOCUMENTS



                                  De Telegraaf

                             30 juni 2016 donderdag
                                 Gehele Oplage

Misdaad op het internet loont

BYLINE: John van den Heuvel

SECTION: BINNENLAND; Blz. 011

LENGTH: 896 woorden


Net als de 'gewone' journalistiek is ook de misdaadverslaggeving aan
verandering onderhevig. Lange, doorwrochte crimereportages leggen het af tegen
de vluchtigheid van internet. Konden misdaadverslaggevers ooit nog weleens een
weekje teren op een spectaculaire nieuwsprimeur gekoppeld aan een mooi
achtergrondartikel, vandaag de dag is een onthulling hooguit een minuutje
exclusief. Vanaf het moment dat de resultaten van weken in beerputten spitten
in de krant verschijnen, eigent ieder nieuwsmedium zich de onthullingen toe.

Een bronvermelding is het enige waar de ijverige crimescribent dan nog op mag
hopen.  Natuurlijk hebben de meeste landelijke kranten nog wel verslaggevers in
dienst  die zich specialiseren in criminaliteit. Maar de misdaadverslaggever die
denkt  zich te kunnen beperken tot een of twee keer in de maand een reportage is
niet  meer van deze tijd. Toch verkoopt misdaadnieuws nog altijd. Sterker, een
weekblad als Panorama bestaat alleen nog  bij de gratie van nieuws en
achtergronden uit de onderwereld. Dat doet het blad overigens niet
onverdienstelijk. Een paar oude rotten in het  vak, gecombineerd met enkele
jonge high potentials, komen soms met verrassende  reportages, waar wel degelijk
diepgaand en soms niet ongevaarlijk onderzoek aan  ten grondslag ligt. Door
misdaad als nicheproduct te kiezen onderscheidt  Panorama zich in ieder geval
van andere met hun identiteit worstelende  weekbladen als Vrij Nederland, HP de
Tijd en Elsevier. Op het wereldwijde web is de situatie anders. Daar wordt de
misdaadmarkt  grofweg verdeeld door drie partijen. Crimesite.nl is bij mijn
weten de oudste  aanbieder van online misdaadnieuws. Volgens eigen opgave wordt
de site  maandelijks door een miljoen unieke bezoekers aangeklikt. Aan de
advertenties  te zien, is een belangrijk deel van de klandizie afkomstig uit de
onderwereld.  Vooral spyshops, aanbieders van cryptotelefoons, prepaid
creditcards,  strafadvocaten en gps-trackers hopen via Crimesite hun waar of
diensten te  slijten. Journalisten Wim van de Pol en Vincent Verweij zijn
degenen die de meeste  content leveren aan de site. Wiens brood men eet, diens
taal men spreekt, geldt  ook in het geval van Crimesite. Advocaten van bepaalde
kantoren krijgen alle  ruimte om complottheorieën te spuien of
misdaadbestrijders op de hak te nemen.  Politie en openbaar ministerie hoeven
niet op veel sympathie te rekenen.  Crimefighter Fred Teeven al helemaal niet.
Het via Crimesite eindeloos  gepromote boek 'Fred en de Wet' miste de
belangrijkste onthullingen rond de  Teevendeal. Sindsdien probeert de redactie
krampachtig maar tevergeefs Teeven  op andere manieren aan de schandpaal te
nagelen. De tweede speler is misdaadjournalist.nl van Hendrik Jan Korterink. Hij
is een  ouwe rot in het vak en een éénpitter, al krijgt Korterink sinds enige
tijd  steun van zijn dochter Anna. Ook Korterink komt regelmatig met primeurs,
zoals  - hij wel - de geheime afspraken rond de Teevendeal. Het gevaar van zijn
site  is dat Korterink nogal eens vermoedens en suggesties de wereld in slingert
om  ze vervolgens de volgende dag weer net zo makkelijk te herroepen. Degenen
die  zo'n nuance of rechtzetting missen, kunnen gemakkelijk op het verkeerde
been  worden gezet. Voor gewone burgers is dat minder erg dan voor sommige heren
uit  de onderwereld, die nogal snel geneigd zijn iets voor waar aan te nemen en
zich  niet te snel laten afleiden door feiten. Voordeel van Korterink is wel dat
als  hij in de haast wederhoor vergeet, de beller daarover zijn reactie meestal
pijlsnel krijgt geplaatst.  De nieuwste ster aan het firmament is Martin Kok van
Vlinderscrime.nl. Ik ken  Martin al vele jaren. Hij zat lange straffen uit voor
twee moorden, maar was  een trouw 'correspondent' vanuit de gevangenis. Kok
speelde diverse 'primeurs'  door, zoals de eerste foto van Willem Holleeder
achter tralies. Dezelfde foto  gebruikte hij bij een actie van TNT om postzegels
met beeldmerk te laten  drukken. Tot afgrijzen van het verzendbedrijf haperde de
controle en bleek  plotseling niet alleen toenmalig koningin Beatrix op
postzegels te prijken,  maar kon ook aan de achterkant van Willem Holleeder
worden gelikt.  Daarvoor had Kok al eens een escortservice vanuit de bajes
opgezet. Ook  gedetineerden konden daarvan  gebruik maken. Martin regelde
prostituees die in  speciale 'bezoek zonder toezicht'-kamertjes konden worden
ontvangen. Deze Kok  wierp zich na zijn vrijlating op misdaadverslaggeving. Het
legt hem geen  windeieren. Vlinderscrime groeide in korte tijd uit tot een
veelbekeken site,  vol  foto's van liquidatieslachtoffers, van wie Martin
verbazingwekkend snel de  identiteit weet te achterhalen. Martin is verder niet
zo van het feiten checken  of spellingscontrole.  De onderwereld is niet altijd
even gecharmeerd van Koks nogal directe manier  van verslag doen. Onlangs werden
zijn huis en auto met automatische wapens  doorzeefd. Het goede nieuws is dat
Kok zo langzamerhand een goede én  legale  boterham verdient met zijn gegraaf in
onfrisse zaakjes. Het leverde hem  gisteren zelfs een eervolle vermelding op van
de website van zakenblad Quote.  SBS6 schijnt hem binnenkort zelfs een eigen
tv-show te gunnen. Misdaad mag dan  niet lonen, erover schrijven voor Martin Kok
wel. Reacties of tips? Mail naar:  jvdheuvel@telegraaf.nl

Sites doen feiten nog wel eens geweld aan

LOAD-DATE: 29 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              94 of 160 DOCUMENTS



                                  De Telegraaf

                             29 juni 2016 woensdag
                                 Gehele Oplage

Italië achilleshiel Europa

BYLINE: Ruben Eg

SECTION: FINANCIEEL; Blz. 022

LENGTH: 708 woorden


Honderden banken zuchten onder slechte leningen, maar gewone man is de klos bij
een herstructurering


door  Ruben Eg en  Edwin van der Schoot

Amsterdam -  Banken in heel Europa kregen op de beurs klappen na de onverwachte
Brexit. Maar in Italië kwamen ze het hardst aan. Gewone Italianen bibberen,
premier Matteo Renzi zint op een list. Op 10 december werd in het Italiaanse
plaatsje Civitavecchia nabij Rome een  minuut stilte gehouden voor Luigino
D'Angelo.

De 68-jarige gepensioneerde had  zich thuis verhangen nadat hij vrijwel zijn
gehele pensioen was kwijtgeraakt.  D'Angelo belegde zoals veel Italianen zijn
appeltje voor de dorst in obligaties  van een de talloze banken uit het land,
Banca Etruria. Deze bank dreigde in  december 2015 om te vallen. Omdat spaarders
volgens de huidige Europese richtlijn hoger in de pikorde staan  dan
obligatiehouders, verloor D'Angelo zomaar EUR 100.000. Hij was een van de
130.000 obligatiehouders die de rekening gepresenteerd kregen om de regionale
bankjes Banca Etruria, Cassa di Risparmio di Ferrara, Banca delle Marche en
CariChieti te redden. Die dreigden te bezwijken onder eenlast aan leningen waar
niemand meer op aflost. Dit scenario kan zich nog vaker voordoen in de laars
van Europa, waar volgens criticasters meer banken dan pizzeria's zijn. „De
Italiaanse banken hebben een forse last aan leningen waar momenteel niet  meer
op wordt afgelost op de balans staan", weet eurozone-econoom Daniel van  Schoot
van de Rabobank. „In Spanje is dat probleem opgelost door in 2012 een  'bad
bank' op te zetten voor die leningen. In Italië is daar onvoldoende vaart  mee
gemaakt."  De premier uit de derde economie van de eurozone is inmiddels
gebonden aan  Europese wetgeving die bepaalt dat banken niet meer met
belastinggeld gered  mogen worden, oftwel een bail out. Het mag alleen als er
een systeemcrisis  dreigt. De Italianen werden de afgelopen maanden tot twee
keer toe op de  vingers getikt toen zij toch met steunmaatregelen voor hun
banken kwamen. „Nu  Brussel vooral met de gevolgen van een Brexit bezig is, en
die Brexit de  Italiaanse banken hard heeft geraakt, proberen ze het opnieuw,"
verwijst Schoot  naar de na verluidt EUR 40 miljard aan steun die Rome in
gedachten zou hebben  voor zijn bankensector. De staatsteun moet voorkomen dat
veel op D'Angelo lijkende Italiaanse burgers  hun geld ook kwijtraken. „Een bail
in (waarbij aandeelhouders en  obligatiehouders als eerste de rekening betalen,
red.) bij Italiaanse banken  wordt een veel groter probleem dan een bail out",
verwijst econoom Tomas  Kinmonth van ABN Amro naar de grote hoeveelheid aan
effecten van banken bij  particuliere beleggers.  Van deze in totaal EUR 187
miljard zijn naar schatting van The Economist EUR 67  miljard een achtergestelde
obligaties, vaak pas recent uitgegeven bij de door  de Europese Centrale Bank
afgedwongen maatregelen om de balansen van banken in  Europa te versterken. Deze
zijn vrijwel niets meer waard, mocht een bank in  problemen komen. Tien van de
25 zwakste Europese banken stonden na de meest  recente stresstest - in het
najaar 2014 - in Italië. Daar waar andere banken  hun coco's en obligaties aan
institutionele beleggers verkochten, deed Italië  dat grotendeels aan dezelfde
particulieren die ook al hun spaarcenten bij de  bank in kwestie hadden staan.
Deels traditie, deels wellicht vanwege gebrekkige  animo onder institutionele
kopers. „Ziehier het probleem. Als Renzi Brussel te  vriend houdt, laat hij de
gewone man - zijn electoraat- in de steek", beseft  Van Schoot.  Als Brussel
toestaat dat de Italiaanse banken opnieuw met belastinggeld  gesteund worden,
dreigt echter het hele Europese bankentoezicht onderuit  getrokken te worden.
„Dan is een belangrijke les uit de crisis van 2008 niet  geleerd", waarschuwt
hoogleraar Banking & Finance Harald Benink van de  Universiteit van Tilburg.
„Banken namen veel risico's, maar aandeelhouders  hielden dit niet in de gaten.
Het idee van een bail in is dat zij dit wel doen,  omdat zij anders moeten
bloeden. Dit kan het signaal afgeven dat zij weer  achterover kunnen leunen
omdat zij ook nu niet de klos zijn. De  geloofwaardigheid van het
resolutiemechanisme in Europa staat op het spel."

Meer banken dan pizzeria's

LOAD-DATE: 28 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              95 of 160 DOCUMENTS



                                  De Telegraaf

                             25 juni 2016 zaterdag
                                 Gehele Oplage

Eruit

SECTION: FINANCIEEL; Blz. 038

LENGTH: 482 woorden


Ondanks alle klemmende beroepen van over de hele wereld, ondanks alle
waarschuwingen over de economische gevolgen van een Brexit, hebben de Britten,
weliswaar met een heel kleine meerderheid, toch ervoor gekozen de EU te
verlaten. Donderdag leek er nog geen vuiltje aan de lucht. Het pond steeg, de
stemming op  de aandelenbeurzen was uiterst positief en de inzetten op de
wedkantoren gaven  een duidelijke overwinning voor het ja-kamp aan.

Des te groter was de schok  toen de uitslag niet 52-48, maar 48-52 bleek te
zijn. Brexit heeft politieke en economische consequenties. Dat hier sprake is
van een  historische gebeurtenis voor Europa, is een understatement. Na ruim
zestig jaar  van Europese integratie is Brexit een eerste, en mogelijk niet een
laatste  stap, naar desintegratie. Hoe de Britse uittreding vorm gaat krijgen,
is nog  onbekend. Formeel heeft het VK twee jaar om zichzelf uit de EU te
onderhandelen. Het zal van de opstelling van Brussel, Berlijn en Parijs
afhangen, hoe groot de bereidwilligheid zal zijn om als goede vrienden uit
elkaar te gaan. Brexit voedt natuurlijk de euroscepsis in andere landen,
waaronder Nederland. Schotland daarentegen zal misschien alsnog uit het VK
willen, omdat het juist bij Europa wil blijven. Het Britse referendum laat op
dramatische wijze zien hoe diep de kloof is  tussen het volk en het
establishment. Gezagsdragers lieten vooraf in alle  toonaarden weten hoe slecht
een Brexit voor het land zou zijn, maar waar in het  verleden gewone burgers
naar hun politieke leiders luisterden en hun adviezen  gehoorzaam opvolgden,
deden ze nu het omgekeerde. Het belangrijkste kenmerk van  de gezagsdragers van
nu is dat ze geen gezag meer hebben. De generaals  marcheren door, maar het
voetvolk volgt niet meer. Brexit is daarmee ook een  uiting van het democratisch
tekort in de Europese samenleving. Burgers ervaren  dat er niet naar hen
geluisterd wordt en een referendum is dé kans om dat te  laten weten. Het is
tegelijkertijd de reden waarom politici als de dood voor  referenda zijn. De
economische gevolgen van Brexit zijn in potentie heel groot. Onverwachte
gebeurtenissen kunnen bij consumenten en investeerders een vertrouwensschok
teweegbrengen en als dit gebeurt tegen de achtergrond van een toch al
afzwakkende wereldconjunctuur, kan zo'n schok een omslagpunt betekenen. De
Europese economieën waren dit jaar aan de beterende hand, maar buiten Europa
was de verzwakking al duidelijk merkbaar. Hoe er door banken, bedrijven en
burgers gereageerd wordt, zal in de komende weken en maanden gaan blijken.
Beleggers reageren altijd meteen, en op een voorspelbare manier.
Aandelenkoersen dalen en de veilige havens (de dollar, de yen, obligaties,
goud) worden opgezocht. Maar wie echt van Brexit wil profiteren, had al voor
het referendum zijn keuze moeten maken. Een defensieve opstelling was hoe dan
ook geboden.

LOAD-DATE: 24 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              96 of 160 DOCUMENTS



                                  De Telegraaf

                             25 juni 2016 zaterdag
                                 Gehele Oplage

Nederland op z'n smalst

SECTION: LIFESTYLE; Blz. 020

LENGTH: 589 woorden


Vestingdorpen, waterwegen en glooiende akkerlandschappen... Het smalste stukje
van Nederland in Zuid-Limburg vraagt om een verkenning per fiets.


Al sinds 1648, toen de Vrede van Munster zeven provinciën verenigde, bestaat  er
een Smalste stukje Nederland. Echter, pas in 2013 kwam burgemeester Jos  Hessels
met het plan zijn regio als zodanig te promoten. Fietsers krijgen er  alle
ruimte.

Werkelijk, we zijn er Echt. Hoeveel woordgrappen zijn er al gemaakt met de naam
van dit dorp? We krijgen alvast een voorproefje: we passeren de 'Echte Echter
Bakker' en een interieurwinkel die slogant: 'Voor Echt betaalbaar wonen'. Bij
het Museum van de Vrouw gaan we in de remmen. Voor koffie en Limburgse  vlaai.
En de collectie gebruiksvoorwerpen, kledingstukken en kookgerei die  concreet
het verhaal vertelt van het leven van de gewone vrouw in de vorige  eeuw.
Allesbehalve een gewone vrouw was prinses Juliana, die de eerste schop in  de
grond stak voor het kanaal dat haar naam kreeg. We stuiten op deze waterweg  als
we tussen de koeien fietsen en ons blikveld plots in een hoge, langgerekte
aarden wal eindigt waarop schepen voorbijvaren. Of beter: luchtschepen, want
zij dobberen tien meter boven het maaiveld.  Bij Maasbracht geeft het
Julianakanaal haar water over aan de Maas, twaalf meter lager. Dankzij een
immens sluizencomplex hoeven de schepen geen sprongetje te maken. Na het
verstilde vestingdorp Stevensweert beklimmen we de Hompesche Molen, die er
sinds de restauratie weer piekfijn bijstaat. Vanaf de stelling kunnen we ook
Duitsland moeiteloos met onze ogen aanraken. We pakken het veerpontje Walborgh
om in het Belgische Maaseik te geraken. De renaissance-gevels van de huizen
rond de Markt laten er geen twijfel over bestaan: we zijn heel erg in het
buitenland. Via natuurgebied de Rug, met echte konikpaarden, fietsen we door
naar Susteren  waar de Sint-Amelbergabasiliek al tien eeuwen op ons wacht.
Vrijwilliger Wil  praat ons bij over kloosterlingen, heiligen en bedevaarten. We
mogen zelfs in  de schatkamer vol kostbare relieken zoals de zalfdoos van Maria
Magdalena. Bij  restaurant de Roosterhoeve proeven we 'vlees met een ziel' van
het  Livar-varken, dat wroet in de gewijde modder rond Abdij Lilbosch, waar we
eveneens aankloppen. Broeder Johannes showt ons de kapel en de gastenkamers.
Stilte en rust zijn z'n snoeiharde troeven.  Toch gaan wij voor een tikkeltje
minder spartaans en wentelen ons in de gulle  B&B-gastvrijheid van Betty en Jan,
die ook bij Vrienden op de Fiets zijn  aangesloten. De dag erna ontmoeten we
kolonel Thei (77) en generaal Sjra (74),  de meest zachtaardige hotemetoten van
de wereld. Zij vertellen over hun  schutterij St. Stephanus, die de dorpelingen
al 175 jaar verbindt. „Goed bier  kunnen drinken, helpt daarbij", weet de
hoofdofficier.  We naderen de volgende grens via de onverharde Springweg die een
wijds, zacht  glooiend akkerlandschap doorkruist. Mooier wordt het niet. Of toch
wel? Het  IJzerenbosch, een boomrijk moerasgebied, fietst minstens zo
fantastico.  Botanicus en wereldfietser Benoît begeleidt ons naar het
'Westlichster legal  anfahrbarer Punkt Deutschlands.' In goed Nederlands: het
meest westelijke  puntje van Duitsland. Zonder de informatiezuil waren we
argeloos  voorbijgefietst. Alles gehad? Bij lange na niet. Er is nog een
kazemat, een smederijmuseum,  wijngaard Deelgaarderberg... . Niet te geloven dat
er op het Smalste Stukje  Nederland zo veel hotspots passen.

Bekijk de route van Robert  op telegraaf.nl/vrij

Mooier wordt het niet

LOAD-DATE: 24 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              97 of 160 DOCUMENTS



                                  De Telegraaf

                             23 juni 2016 donderdag
                                 Gehele Oplage

'Onnodig wapengekletter'

SECTION: WATUZEGT; Blz. 014

LENGTH: 558 woorden


Meeste lezers voor dialoog en opheffen sancties

Bang zijn voor de Russen is niet nodig, vindt ruim twee derde van de deelnemers
aan de Stelling. De meesten vinden de militaire manoeuvres van de NAVO nabij de
grens met Rusland dan ook contraproductief. „Provocatief gedrag", luidt het
oordeel.

De NAVO heeft troepen naar Polen, Estland, Letland en Litouwen gestuurd voor
twee grootschalige militaire oefeningen, dit ter afschrikking van Poetin en ter
geruststelling van de bevolking, die annexatie door Rusland vreest. Bijna de
helft van de stemmers vindt die angst gegrond.  „Gezien de annexatie van die
landen na het interbellum is het zeer begrijpelijk  dat ze daar bang zijn voor
Rusland", aldus een respondent. Maar, zegt hij,  „Poetin is een strateeg, hij
weet heel goed hoe ver hij kan gaan. Annexatie van  De Krim wel, EU-landen
niet."  Veel anderen vertrouwen de Russen echter voor geen cent en juichen de
aanwezigheid van de NAVO in de Baltische staten toe. Een deelnemer verklaart:
„Poetin heeft bewezen een dwaas te zijn zonder enig schaamtegevoel. Het is
beter om onze spierballen te laten zien. Deze primitieve communicatie is de
enige communicatie die hij verstaat." Minister Hennis overweegt tientallen
Nederlandse militairen naar Litouwen te  sturen als onderdeel van een nieuwe
NAVO-missie, maar de meesten zijn daar geen  voorstander van. „De aanwezigheid
van de NAVO in de Baltische staten voor  oefeningen is voldoende", vindt een
respondent. „Het permanent stationeren van  NAVO-militairen zet geen zoden aan
de dijk als we praten over ongeveer vier  bataljons." Volgens de Duitse minister
van Buitenlandse Zaken Steinmeier stuurt de NAVO aan  op een militaire
confrontatie met Rusland. Ruim de helft van de respondenten is  het daar mee
eens. „Logisch dat de Russen zich bedreigd voelen met de NAVO aan  zijn grenzen.
Als je de Russische beer lang genoeg port zal hij bijten, een  dialoog en
normalisering van de betrekkingen lijkt me een beter plan", stelt  een
respondent. Bijna 80 procent lijkt het eveneens beter om de dialoog te  zoeken
en de samenwerking met Rusland te verbeteren. „Alleen dan kan er een  veilig en
stabiel Europa ontstaan."  Meer dan de helft is dan ook voor het opheffen van de
sancties die Rusland  werden opgelegd vanwege de invasie in de Krim en de steun
aan de rebellen in  Oost-Oekraïne. „Dat normaliseert de boel en economisch is
het ook goed voor  ons", reageert iemand. Bovendien treffen de sancties alleen
de gewone man,  voegen anderen toe. „Door de burgers te pesten met sancties werp
je ze in de  schoot van Poetin", meent een van hen.  Het feit dat Rusland zijn
defensie-uitgaven sinds Poetin aan de macht is, heeft  verdrievoudigd beangstigt
de meesten geenszins. „De Russen geven 90 miljard per  jaar uit aan defensie, de
NAVO 900 miljard. Waar praten we over? Die  bangmakerij slaat nergens op." Toch
denkt slechts een op de drie dat de NAVO sterk genoeg is om weerstand te  bieden
tegen de Russen. Dat de meeste NAVO-landen hun defensie-uitgaven verder
verhogen, verandert daar weinig aan.  Ruim 30 procent meent dat we wel degelijk
bang moeten zijn voor de Russen. Een  van hen zegt: „We gaan weer richting Koude
Oorlog en erger, richting Derde  Wereldoorlog. Ik ben van na de oorlog en dat
moet zo blijven.  Niet meer  wapens, maar afbouw."   Margo Stols

Niet slim van NAVO

LOAD-DATE: 22 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              98 of 160 DOCUMENTS



                                  De Telegraaf

                             15 juni 2016 woensdag

Rijk worden voor dummy's

SECTION: Binnenland; Blz. 010

LENGTH: 639 woorden



 INTERVIEW  Econoom Sam Wilkin geeft tips in veelbesproken boek

De mazen in de wet waar de Rockefellers en Bill Gatesen van deze wereld
doorheen glipten, worden een voor een gedicht. En er komen geen nieuwe
'rijkdomsstrategieën' voor in de plaats, zegt Sam Wilkin, auteur van een boek
over hoe de superrijken superrijk geworden zijn.


Wat een domper. Hoe wordt Jan Modaal toch superrijk?

„De boodschap van mijn boek is: kies zorgvuldig wat je gaat doen. Neem een land

of een sector waar je geen concurrentie hebt. In een markt met veel competitie

haal je hooguit een paar procentjes winst. Maar als je de enige speler bent,
zoals bijvoorbeeld Carlos Slím op de Mexicaanse telefoonmarkt, kun je je eigen

prijzen en regels bepalen. Kies je voor de verkeerde sector, dan kun je nog zo

veel talent hebben: het levert je niets op."


Hebben de superrijken veel met elkaar gemeen?

„Het zijn geen superhelden, zoals we soms denken. Bill Gates is geen briljant
programmeur, maar hij had een briljant inzicht over de verkoop van software.
Daar moet je naar op zoek. Liefde voor geld helpt ook: Rockefeller kon, toen
hij nog jong was en boekhouder, zijn ogen niet afhouden van een cheque van 4000

dollar. Hij, en andere superrijken, hebben een bijna erotische fascinatie voor

geld."
Wat begon als een boek over inkomensongelijkheid, werd Heel veel geld, een
biografie van de allerrijkste aardbewoners, van de Romeinse tijd tot nu, en hun

'rijkdomsgeheimen' - de strategieën die ze inzetten om rijk te worden.


U noemt in uw boek geen Nederlandse miljardairs. Hoe goed doen 'we' het?

„Slecht! Er zijn zo'n zeventig landen waar miljardairs wonen. Als je het aantal

miljardairs in die landen afzet tegen de omvang van de economie, staat
Nederland rond plek zestig."


Hoe komt dat?

Lachend: „Misschien zijn de ondernemers hier niet sluw genoeg!" Dan, serieuzer:

„Het ligt niet per se aan cultuur, maar dit land heeft altijd ingezet op
internationale handel. In die business is het vanzelfsprekend veel moeilijker
om de regels zelf te bepalen."
Het schrijven over arm en rijk smaakt naar meer: Heel veel geld krijgt een
vervolg. „De werktitel is Angry people", verklapt de Brits-Amerikaanse econoom.

„De interesse voor en woede over inkomensongelijkheid zijn de afgelopen jaren
flink toegenomen. Kijk naar de populariteit van Thomas Piketty. Eigenlijk
schrijven wij over hetzelfde onderwerp."


Waar komt die woede over de superrijken vandaan?

„De kloof tussen arm en rijk is  spectaculair gegroeid. In 1990 waren er
wereldwijd nog geen honderd miljardairs, nu zijn het er 1810. Tegelijkertijd
heeft de gewone man zijn koopkracht de afgelopen jaren amper zien stijgen.
Natuurlijk heeft die toename van het aantal superrijken met inflatie te maken,

maar er zijn ook steeds meer bedrijven die het absurd goed doen. Eén op de
zeven heeft een winstmarge van meer dan 50 procent. Een halve eeuw geleden
presteerde nog maar 1 procent van de bedrijven dat."


Wat vindt u van die ontwikkeling?

„Tijdens het schrijven kreeg ik bewondering voor de superrijken, maar raakte ik

ook verontrust. Een paar jaar geleden was de financiële sector verantwoordelijk

voor bijna de helft van alle winst van Amerikaanse bedrijven. Dan zit er dus
iets scheef.


Democratie en dominantie van bedrijven gaan niet samen. De monopolisten van nu

wacht hetzelfde lot als het olie-imperium van John D. Rockefeller een eeuw
geleden: opsplitsing. Dat slaat de bodem onder hun rijkdomsgeheim weg."


Dat sommigen hun geld naar belastingparadijzen brengen helpt ook niet.

„In sommige gevallen kan ik dat wel begrijpen: in landen als Rusland is geld
nooit echt veilig. Maar tegen  andere bedrijven wil ik zeggen: je overheid
beschermt je inkomsten met zaken als patenten en merkenrecht. Wees dankbaar, en

betaal  belasting."


'Miljardairs zijn geen superhelden'

LOAD-DATE: 14 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              99 of 160 DOCUMENTS



                                  De Telegraaf

                             15 juni 2016 woensdag

'Tuig keihard aanpakken'

SECTION: WatUZegt; Blz. 016

LENGTH: 555 woorden



 Buschauffeurs in Almere, maar ook in andere grote steden, zijn de agressie, het

schelden, slaan en vandalisme spuugzat. De meeste deelnemers aan de Stelling
van de Dag willen dat de overheid fors investeert in een veiliger openbaar
vervoer.

Het schrappen van de buslijnen in de Almeerse Kruidenwijk nadat een klein
groepje raddraaiers buschauffeurs en -passagiers met stenen belaagde, deed veel

stof opwaaien de afgelopen dagen. Met name de 'knieval' van de autoriteiten en

Connexxion, door het tijdelijk stil leggen van de diensten en het weghalen van

stenen, wekt de boosheid van veel respondenten. „Het is het failliet van de
handhaving. Pak het tuig aan!", roept een stemmer. „Dit is het resultaat van
het softe beleid van onze stadsbestuurders, politie en rechtbanken", vervolgt
een ander. Ook het feit dat de gewone man de dupe is, zit velen dwars. „Dit
beleid belemmert het reizen per openbaar vervoer. Rigoureus de kop indrukken is

de enige aanpak." Enkele deelnemers geven ook blijk van angst. Zo laat een dame

weten: „Ik ben een vrouw en ik durf na 19.30 uur al niet meer te reizen met het

openbaar vervoer. Ik heb gezien dat een jongen een wildvreemde vrouw zomaar
bespuugde in het openbaar vervoer toen het minder druk was in de vooravond. En

een andere jongen stond te plassen in het portaal van de trein."
De overgrote meerderheid wil dat het 'tuig hard wordt aangepakt', met hoge
boetes en eventueel gevangenisstraf als afschrikmiddel. De 'boterzachte
strafjes' - lees taakstraffen - zetten geen zoden aan de dijk om raddraaiers in

te tomen, menen velen. Dat in Almere de overlastgevers van voornamelijk
Marokkaanse afkomst hun wangedrag proberen goed te praten omdat 'er in de buurt

zo weinig te doen is', verbijstert velen. De roep om een buurtcentrum met
pooltafel door deze jongens om de verveling te verdrijven, is helemaal een
gotspe. „Ik vind het echt vreselijk. We willen een pooltafel en we vervelen
ons. Ga gewoon naar school of ga werken!", klinkt het resoluut.
Het probleem van agressie in bussen, trams, treinen, etc., zit niet alleen in
het openbaar vervoer, denkt menigeen. „De maatschappij verhardt en er speelt
een integratieprobleem", weet iemand. „Verder falen overheidsdiensten om de
problemen echt te benoemen en aan te pakken", betoogt deze stemmer. Voor veel
anderen ligt de kern van de zaak juist in de opvoeding. „Waar zijn de ouders
van deze kinderen? Of liever gezegd: waar is de opvoeding?", vraagt iemand zich

af. „Vroeger kreeg ik nog eens op mijn donder van mijn ouders als ik iets fout

had gedaan", zegt een ander. De meeste deelnemers hebben zo hun bedenkingen
over de 'strenge opvoeding' van allochtone jongeren. Velen denken dat de
jongens geen strobreed in de weg wordt gelegd door de ouders en/of dat ouders
geen invloed meer hebben op hun kinderen. Hoe dan ook, de autoriteiten moeten
ouders op de hoogte stellen van de wandaden, van hun kroost.
Verder moeten diverse veiligheidsmaatregelen worden genomen om agressie in te
dammen. Zo vindt de helft van de deelnemers dat chauffeurs achter
veiligheidsglas moeten zitten, dat zij geen cash geld meer moeten hebben en dat

er camera's moeten worden ingevoerd. Dat vereist forse investeringen, maar
veiligheid moet voorop staan, menen de meesten.
 René van Zwieten


'Waar zijn de ouders?'

LOAD-DATE: 14 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              100 of 160 DOCUMENTS



                                  De Telegraaf

                              14 juni 2016 dinsdag

geachte lezer,

SECTION: WatUZegt; Blz. 014

LENGTH: 167 woorden



 Busvervoerbedrijf Connexxion laat geen bussen meer rijden door de Kruidenwijk

in Almere nadat afgelopen weekeinde drie keer achter elkaar bussen met stenen
zijn bekogeld. U heeft er geen goed woord voor over. „In wat voor wereld leven

wij? Jongeren die ongestoord hele buurten in een wurggreep houden?", vraagt
Jaap Poll zich vertwijfeld af. Theo Joren vindt het ongelofelijk dat Connexxion

zwicht voor overlastgevende jongeren. P. Mulder stelt cynisch: „De gemeente
Almere heeft een even vindingrijke als simpele oplossing voor het probleem van

stenengooiende jongeren: je laat de bus omrijden en haalt de stenen weg. Zo kan

de burgemeester met een gerust hart naar zijn breiclubje." L. v.d. Schoot denkt

vooral aan de reizigers. „De gewone man die op het ov is aangewezen is de
pineut omdat de overheid faalt." Piet de Jong wil dat 'deze ontspoorde jongeren

in een opvoedingsinstelling worden geplaatst'. „Tekortkomingen in de opvoeding

zijn mede de oorzaak hiervan".


 René van Zwieten

LOAD-DATE: 13 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              101 of 160 DOCUMENTS



                                  De Telegraaf

                             11 juni 2016 zaterdag

Meer dan poen en paarden

SECTION: Lifestyle; Blz. 042

LENGTH: 1354 woorden



 Het elitaire paardenpolo was jarenlang populair, vooral in menig
societyprogramma. Maar sinds de crisis is de animo enorm afgenomen. „Iedereen
mag komen kijken als er een toernooi is. Graag zelfs."


Het lijkt zo'n prachtig plaatje. Op een vlonder langs het poloveld zit een
chique gezelschap op linnen stoeltjes. Poloclub Wassenaar in volle glorie
tijdens de Presidents Cup, het eerste belangrijke toernooi van het seizoen.
Heren in pastelkleurig poloshirt, sommigen met een rieten hoedje op. Dames
casual maar toch chique, een beslagen glas rosé in de hand. Op de achtergrond
een tafel met een zilverkleurige wijnkoeler en een aanzienlijke drankvoorraad,

ernaast een schaal met zalmhapjes.


De vlonder is overigens keurig bedekt met een grasgroen vilttapijt. Ook alle
rekwisieten zijn dik in orde. Zo staan op de achtergrond enkele dure
sportauto's en zowaar een Rolls Royce cabriolet, maar het kan ook een Bentley
zijn.
Een speciale assistent geeft met een koperen bel het eind van elke speelronde
aan, waarna op een antiek ogend scorebord de behaalde punten worden aangegeven.

De gesprekken gaan over reizen, de nieuw aangeschafte rashond en ene Loudon die

van zijn paard is 'gepleurd'. Dat klinkt heel ordinair, maar uitgesproken met
Wassenaars accent is het reuze chique.
De werkelijkheid is echter wat minder rooskleurig dan het stijlvolle samenzijn

doet vermoeden. Polo in Nederland is op sterven na dood. Het aantal spelers is

de afgelopen (crisis)jaren meer dan gehalveerd. Uit arren moede wordt af en toe

een professionele Argentijn ingevlogen om het spel nog een beetje een zetje te

geven. Die is dan meteen zo goed dat de rest van het veld het nakijken heeft.
Toch is het prettig zitten, die zaterdag bij poloclub Wassenaar. Lekker in de
zon, glaasje erbij. Aardige dames gaan rond met de hapjes. Ondertussen jagen
twee teams van vier spelers in hoog tempo hun paarden over het veld, het
middengedeelte van renbaan Duindigt. Kataklop, kataklop gaat het, van de ene
naar de andere kant. Bezwete spelers hangen op acrobatische wijze half naast
hun paard en trachten met hun 'mallet', een stok met een sigaarvormig uiteinde,

de bal in het doel te slaan. Het gaat er stevig aan toe, de spelers aarzelen
niet elkaar in volle vaart 'van de bal te rijden'.
Quirinus van der Kloot Meijburg, de man om wie het allemaal draait bij Poloclub

Wassenaar, vloekt af en toe hartgrondig om zich daarna keurig te excuseren.
Zijn zoon (23) en dochter (20) zitten in het team, dus de emoties lopen nogal
eens hoog op. „Mooie slag, maar het leidt tot niets", verzucht hij wanneer zijn

zoon met een forse zwaai enorm uithaalt. Inderdaad: mis.
Polo in Nederland: ooit was het niet weg te slaan uit de societyrubrieken en
televisieprogramma's. Feestend en lachend trok het polopubliek voorbij de
lenzen van de televisiecamera's, immer een glas bubbels in de hand en een
stevige vastgoeddeal in het vooruitzicht. In die tijd kende Nederland zo'n
negentig polospelers en werd er tijdens Europese kampioenschappen zelfs zilver

en brons behaald. De Nederlandse speler Aki van Andel speelde op profniveau in

het buitenland en er ontstonden her en der in het land nieuwe clubs.
Maar het vastgoed stortte in en het aantal spelers nam drastisch af. Aki viel
van zijn paard en speelt sindsdien alleen nog voor de lol. Momenteel zijn er
nog een stuk of dertig polospelers in Nederland, verdeeld over ongeveer zeven
teams. Want polo spelen is duur, heel erg duur. Het is geen kwestie van snel
een willekeurig paard huren en er eens even een losse zaterdag leuk op los gaan

slaan.
Van der Kloot Meijburg, ondertussen met één oog de verrichtingen van zijn
kinderen in het oog houdend („SLA! SLA!, verdomme nog an toe, ach, sorry hoor")

legt uit: „Omdat er op het veld het uiterste van de paarden wordt geëist,
moeten ze na een chukka (zie kader met speluitleg, red.) worden gewisseld. Dus

een beetje polospeler moet de beschikking hebben over minstens vijf of zes
speciale paarden, getraind voor het spel. Die heeft niet iedereen achter z'n
huis staan, zo simpel is het. Anno 2016 niet meer, tenminste."
Van der Kloot Meijburg heeft zelf ook intensief polo gespeeld. „Een verslavende

sport. Hockey, maar dan met zestig kilometer per uur. Spannend! Die
adrenalinekick die je krijgt als je met een bloedgang over het veld jaagt, het

gestamp van de paardenvoeten, jezelf meten met de andere spelers. Mijn kinderen

hebben het ook van mij, ik heb ze op het paard gehesen toen ze een jaar of tien

waren. Wil je een beetje kunnen spelen, dat moet je toch vier keer per week
oefenen, ook dat nog eens. Wie heeft daar nog tijd voor tegenwoordig?"
Ook qua publiek is het niet bepaald stampvol tijdens de Wassenaarse Presidents

Cup: er zit hooguit dertig man langs het veld. Ze kennen elkaar allemaal: her
en der klinken opgewonden kreten van herkenning als nieuwe toeschouwers komen
aanwandelen. „Iedereen mag hier komen kijken als er een toernooi is, graag
zelfs, maar blijkbaar is de drempel toch te hoog", denkt Van der Kloot
Meijburg. „Het blijft steken bij familie en bekenden."
Het zit de Poloclub Wassenaar sowieso niet mee, want of het spelen op het
middengedeelte van renbaan Duindigt kan worden voortgezet, is maar de vraag.
Het 110 jaar oude hippodroom is onlangs van eigenaar gewisseld, maar de
toekomstplannen zijn nog onzeker. Een ander speelveld van 200 bij 300 meter
wordt natuurlijk niet zomaar uit de mouw geschud, zelfs niet in Wassenaar.
„Puur sportief gezien stelt polo helaas weinig meer voor in Nederland. We
hebben heel wat teams zien verdwijnen", zegt Lei Willems, al negen jaar
organisator van Polo Waalre. Dit evenement wordt van donderdag 16 tot en met
zondag 19 juni gehouden op Landgoed Eeckenrhode onder de rook van Eindhoven.
Zes internationale teams met deelnemers uit Argentinië en de regio strijden om

de zilveren Polo Waalre Wissel Bokaal en de Hublot Cup.
Maar Willems heeft goede hoop: „Ik zie het langzamerhand weer de goede kant
opgaan. De polosport is natuurlijk een geweldige aanjager voor het organiseren

van bedrijfsevenementen. Juist nu vroegere elitesporten zoals hockey iets voor

de gewone man zijn geworden, heeft polo nog steeds die magische uitstraling."
Het is weer eens even iets heel anders, wil Willems maar zeggen. Iedereen wil
met een glas in de hand langs het veld staan en erbij horen. Op het evenement
worden dan ook 3000 bezoekers verwacht, in de verhouding zeventig procent
bedrijfsleven en dertig procent publiek. In een speciaal polodorp kunnen de
gasten zich onderdompelen in het 'Bourgondische Brabantse buitenleven'.
Naast Poloclubs Wassenaar en Waalre bestaan er nog clubs in Vreeland en
Midden-Nederland. Vreeland heeft als thuisbasis landgoed Groot Kantwijk en
bestaat ook bij de gratie van de organisatie van zakelijke evenementen.
Polomanager Robert Watson geeft hier pololessen aan beginners, hij leert hoe er

moet worden gereden en hoe de bal geslagen moet worden, het zogenoemde stick
& ball.
„Polo in Nederland worstelt om te overleven", stelt hij. „Maar hier in Vreeland

doen wij er alles aan om weer uit het dal te komen. We hebben vijf teams, de
meeste faciliteiten en de beste spelers. We hopen op een nieuwe generatie die
inziet hoe fascinerend deze sport is. Ik vind het zelf soms jammer dat het
elitaire imago, publiek met champagne en hoedjes op, de ware aard van het spel

verdoezelt. Het is een adrenaline-game waarbij hoge eisen worden gesteld aan de

spelers."
Bij Poloclub Wassenaar is de Presidents Cup ten einde gekomen. Verrassend snel

worden de stoeltjes ingeklapt en de vlonder ontmanteld, de drankvoorraad
verdwijnt in verschillende achterbakken. Dampende paarden worden naar de stal
geleid en Aki van Andel spoedt zich naar zijn glimmende cabriolet. Alleen
diehard Quirinus van der Kloot Meijburg stampt gewetensvol nog enkele plaggen
aan op het hobbelige veld.
Hij haalt glimlachend zijn schouders op. „Polo is misschien geen topsport meer

in Nederland. Maar wel een geweldige hobby!"


'SLA, SLA, verdomme!
Ach, sorry hoor'


Spelers rijden elkaar in volle vaart 'van de bal'

LOAD-DATE: 10 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              102 of 160 DOCUMENTS



                                  De Telegraaf

                             11 juni 2016 zaterdag

Meer dan poen en paarden

SECTION: Lifestyle; Blz. 040

LENGTH: 1354 woorden



 Het elitaire paardenpolo was jarenlang populair, vooral in menig
societyprogramma. Maar sinds de crisis is de animo enorm afgenomen. „Iedereen
mag komen kijken als er een toernooi is. Graag zelfs."


Het lijkt zo'n prachtig plaatje. Op een vlonder langs het poloveld zit een
chique gezelschap op linnen stoeltjes. Poloclub Wassenaar in volle glorie
tijdens de Presidents Cup, het eerste belangrijke toernooi van het seizoen.
Heren in pastelkleurig poloshirt, sommigen met een rieten hoedje op. Dames
casual maar toch chique, een beslagen glas rosé in de hand. Op de achtergrond
een tafel met een zilverkleurige wijnkoeler en een aanzienlijke drankvoorraad,

ernaast een schaal met zalmhapjes.


De vlonder is overigens keurig bedekt met een grasgroen vilttapijt. Ook alle
rekwisieten zijn dik in orde. Zo staan op de achtergrond enkele dure
sportauto's en zowaar een Rolls Royce cabriolet, maar het kan ook een Bentley
zijn.
Een speciale assistent geeft met een koperen bel het eind van elke speelronde
aan, waarna op een antiek ogend scorebord de behaalde punten worden aangegeven.

De gesprekken gaan over reizen, de nieuw aangeschafte rashond en ene Loudon die

van zijn paard is 'gepleurd'. Dat klinkt heel ordinair, maar uitgesproken met
Wassenaars accent is het reuze chique.
De werkelijkheid is echter wat minder rooskleurig dan het stijlvolle samenzijn

doet vermoeden. Polo in Nederland is op sterven na dood. Het aantal spelers is

de afgelopen (crisis)jaren meer dan gehalveerd. Uit arren moede wordt af en toe

een professionele Argentijn ingevlogen om het spel nog een beetje een zetje te

geven. Die is dan meteen zo goed dat de rest van het veld het nakijken heeft.
Toch is het prettig zitten, die zaterdag bij poloclub Wassenaar. Lekker in de
zon, glaasje erbij. Aardige dames gaan rond met de hapjes. Ondertussen jagen
twee teams van vier spelers in hoog tempo hun paarden over het veld, het
middengedeelte van renbaan Duindigt. Kataklop, kataklop gaat het, van de ene
naar de andere kant. Bezwete spelers hangen op acrobatische wijze half naast
hun paard en trachten met hun 'mallet', een stok met een sigaarvormig uiteinde,

de bal in het doel te slaan. Het gaat er stevig aan toe, de spelers aarzelen
niet elkaar in volle vaart 'van de bal te rijden'.
Quirinus van der Kloot Meijburg, de man om wie het allemaal draait bij Poloclub

Wassenaar, vloekt af en toe hartgrondig om zich daarna keurig te excuseren.
Zijn zoon (23) en dochter (20) zitten in het team, dus de emoties lopen nogal
eens hoog op. „Mooie slag, maar het leidt tot niets", verzucht hij wanneer zijn

zoon met een forse zwaai enorm uithaalt. Inderdaad: mis.
Polo in Nederland: ooit was het niet weg te slaan uit de societyrubrieken en
televisieprogramma's. Feestend en lachend trok het polopubliek voorbij de
lenzen van de televisiecamera's, immer een glas bubbels in de hand en een
stevige vastgoeddeal in het vooruitzicht. In die tijd kende Nederland zo'n
negentig polospelers en werd er tijdens Europese kampioenschappen zelfs zilver

en brons behaald. De Nederlandse speler Aki van Andel speelde op profniveau in

het buitenland en er ontstonden her en der in het land nieuwe clubs.
Maar het vastgoed stortte in en het aantal spelers nam drastisch af. Aki viel
van zijn paard en speelt sindsdien alleen nog voor de lol. Momenteel zijn er
nog een stuk of dertig polospelers in Nederland, verdeeld over ongeveer zeven
teams. Want polo spelen is duur, heel erg duur. Het is geen kwestie van snel
een willekeurig paard huren en er eens even een losse zaterdag leuk op los gaan

slaan.
Van der Kloot Meijburg, ondertussen met één oog de verrichtingen van zijn
kinderen in het oog houdend („SLA! SLA!, verdomme nog an toe, ach, sorry hoor")

legt uit: „Omdat er op het veld het uiterste van de paarden wordt geëist,
moeten ze na een chukka (zie kader met speluitleg, red.) worden gewisseld. Dus

een beetje polospeler moet de beschikking hebben over minstens vijf of zes
speciale paarden, getraind voor het spel. Die heeft niet iedereen achter z'n
huis staan, zo simpel is het. Anno 2016 niet meer, tenminste."
Van der Kloot Meijburg heeft zelf ook intensief polo gespeeld. „Een verslavende

sport. Hockey, maar dan met zestig kilometer per uur. Spannend! Die
adrenalinekick die je krijgt als je met een bloedgang over het veld jaagt, het

gestamp van de paardenvoeten, jezelf meten met de andere spelers. Mijn kinderen

hebben het ook van mij, ik heb ze op het paard gehesen toen ze een jaar of tien

waren. Wil je een beetje kunnen spelen, dat moet je toch vier keer per week
oefenen, ook dat nog eens. Wie heeft daar nog tijd voor tegenwoordig?"
Ook qua publiek is het niet bepaald stampvol tijdens de Wassenaarse Presidents

Cup: er zit hooguit dertig man langs het veld. Ze kennen elkaar allemaal: her
en der klinken opgewonden kreten van herkenning als nieuwe toeschouwers komen
aanwandelen. „Iedereen mag hier komen kijken als er een toernooi is, graag
zelfs, maar blijkbaar is de drempel toch te hoog", denkt Van der Kloot
Meijburg. „Het blijft steken bij familie en bekenden."
Het zit de Poloclub Wassenaar sowieso niet mee, want of het spelen op het
middengedeelte van renbaan Duindigt kan worden voortgezet, is maar de vraag.
Het 110 jaar oude hippodroom is onlangs van eigenaar gewisseld, maar de
toekomstplannen zijn nog onzeker. Een ander speelveld van 200 bij 300 meter
wordt natuurlijk niet zomaar uit de mouw geschud, zelfs niet in Wassenaar.
„Puur sportief gezien stelt polo helaas weinig meer voor in Nederland. We
hebben heel wat teams zien verdwijnen", zegt Lei Willems, al negen jaar
organisator van Polo Waalre. Dit evenement wordt van donderdag 16 tot en met
zondag 19 juni gehouden op Landgoed Eeckenrhode onder de rook van Eindhoven.
Zes internationale teams met deelnemers uit Argentinië en de regio strijden om

de zilveren Polo Waalre Wissel Bokaal en de Hublot Cup.
Maar Willems heeft goede hoop: „Ik zie het langzamerhand weer de goede kant
opgaan. De polosport is natuurlijk een geweldige aanjager voor het organiseren

van bedrijfsevenementen. Juist nu vroegere elitesporten zoals hockey iets voor

de gewone man zijn geworden, heeft polo nog steeds die magische uitstraling."
Het is weer eens even iets heel anders, wil Willems maar zeggen. Iedereen wil
met een glas in de hand langs het veld staan en erbij horen. Op het evenement
worden dan ook 3000 bezoekers verwacht, in de verhouding zeventig procent
bedrijfsleven en dertig procent publiek. In een speciaal polodorp kunnen de
gasten zich onderdompelen in het 'Bourgondische Brabantse buitenleven'.
Naast Poloclubs Wassenaar en Waalre bestaan er nog clubs in Vreeland en
Midden-Nederland. Vreeland heeft als thuisbasis landgoed Groot Kantwijk en
bestaat ook bij de gratie van de organisatie van zakelijke evenementen.
Polomanager Robert Watson geeft hier pololessen aan beginners, hij leert hoe er

moet worden gereden en hoe de bal geslagen moet worden, het zogenoemde stick
& ball.
„Polo in Nederland worstelt om te overleven", stelt hij. „Maar hier in Vreeland

doen wij er alles aan om weer uit het dal te komen. We hebben vijf teams, de
meeste faciliteiten en de beste spelers. We hopen op een nieuwe generatie die
inziet hoe fascinerend deze sport is. Ik vind het zelf soms jammer dat het
elitaire imago, publiek met champagne en hoedjes op, de ware aard van het spel

verdoezelt. Het is een adrenaline-game waarbij hoge eisen worden gesteld aan de

spelers."
Bij Poloclub Wassenaar is de Presidents Cup ten einde gekomen. Verrassend snel

worden de stoeltjes ingeklapt en de vlonder ontmanteld, de drankvoorraad
verdwijnt in verschillende achterbakken. Dampende paarden worden naar de stal
geleid en Aki van Andel spoedt zich naar zijn glimmende cabriolet. Alleen
diehard Quirinus van der Kloot Meijburg stampt gewetensvol nog enkele plaggen
aan op het hobbelige veld.
Hij haalt glimlachend zijn schouders op. „Polo is misschien geen topsport meer

in Nederland. Maar wel een geweldige hobby!"


'SLA, SLA, verdomme!
Ach, sorry hoor'


Spelers rijden elkaar in volle vaart 'van de bal'

LOAD-DATE: 10 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              103 of 160 DOCUMENTS



                                  De Telegraaf

                              1 juni 2016 woensdag

Feelgood in Gaza

SECTION: Cultuur; Blz. 013

LENGTH: 527 woorden



 Hany Abu-Assad maakte 'The Idol'


Na het terroristendrama Paradise now en Omar (over een Palestijn die voor
Israël spioneert) pakt Hany Abu-Assad de zaken nu luchtiger aan. Met The idol -

vanaf morgen in de bioscoop - maakte de Nederlands-Palestijnse regisseur een
feelgoodfilm over Gaza. ,,Dit verhaal bewijst dat kunst verenigt."
In 2013 was Hany Abu-Assad (54) met zijn film Omar op het filmfestival van
Cannes. Daar werd hem - bijna letterlijk - het idee voor zijn nieuwe project
voorgeschoteld. ,,Ik zat met mijn zus in een pizzeria toen zij mij vertelde
over Mohammad Assaf", zegt de cineast. ,,Deze Palestijnse feestzanger was
ontsnapt uit Gaza om in het Egyptische Cairo mee te doen aan audities van de
Arabische Idols. En... hij won! Op internet heb ik zijn optredens teruggezien.


Assaf is een kruising tussen Boudewijn de Groot en André Hazes: een zanger die

met een mooie stem vanuit zijn gevoel zingt. De emoties die zijn overwinning
losmaakte, ontroerden mij. Op het plein in mijn geboortestad Nazareth
bijvoorbeeld keken duizenden mensen naar die finale. Christenen, moslims, arm,

rijk, iedereen genoot van zijn stem. Dit was voor mij het ultieme, levende
bewijs dat kunst verenigt. Prachtig."
Met The idol heeft Abu-Assad niet alleen een warme feelgoodfilm gemaakt, zijn
nieuwe project is ook een liefdesverklaring aan Gaza. ,,In het Midden-Oosten
leven we momenteel in de donkerste dagen van ons bestaan", aldus de regisseur.

,,Niet de gewone burgers, maar alle wereldleiders, machthebbers en politici
zijn schuldig aan de ellende daar. Daarom zie ik mijzelf nu vooral als
kunstenaar die ziet dat het slecht gaat en met schoonheid probeert de mens te
troosten.
Vandaar dit positieve en optimistische verhaal. In Nederland lopen we al te
kankeren als de trein te laat is. Gaza is grotendeels kapot geschoten en toch
hebben de bewoners daar hun menselijkheid niet verloren. Ze blijven
levenslustig, delen hun weinige eten met anderen en maken grappen. In The idol

toont Mohammad Assaf zich een inspiratiebron die geen valse hoop geeft. Zijn
motto: als je talent hebt, hard werkt en doorzet, is alles mogelijk."
Inmiddels werkt Hany Abu-Assad alweer hard aan twee volgende rolprenten: het
romantische drama The mountain between us en een film over Willem van Oranje.
,,Het verhaal van de Vader des Vaderlands is fantastisch. Als Palestijn herken

ik mij in zijn strijd tegen de Spanjaarden. Deze film wordt ook een beetje mijn

afscheidscadeau aan Nederland. Ik ben het politieke klimaat hier beu. Toen ik
in 1980 hierheen kwam, smulde ik van de scherpe, inhoudelijke debatten tussen
Van Agt en Den Uyl en later Lubbers en Kok. Als ik nu naar Den Haag luister,
hoor ik alleen hol geschreeuw, populisme, vervlakking. Ik vind dat
teleurstellend. Daarom is het mijn droom een film over Willem van Oranje te
maken. Ik wil de wereld laten zien hoe één man een groot en divers volk wist te

verenigen. Het wordt een grote, internationale productie waarvan ik nu aan het

treatment werk. En voor de hoofdrol wil ik een grote ster. Chris Pine uit Star

Trek staat bovenaan mijn lijstje. Wie weet."


'Troost in
donkere
dagen'

LOAD-DATE: 31 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              104 of 160 DOCUMENTS



                                  De Telegraaf

                              27 mei 2016 vrijdag

Van wollen tenue tot poncho

BYLINE: Marie-Thérèse

SECTION: Binnenland; Blz. 012

LENGTH: 530 woorden



 Tentoonstelling over honderd jaar Vierdaagse Nijmegen

door  Marie-Thérèse
Roosendaal


Nijmegen -  Zeg je Nijmegen, dan zeg je in één adem Vierdaagse. „Het is het
eerste wat er bij mensen opkomt. Pas daarna bedenken ze dat het ook de oudste
stad van ons land is, of dat de Romeinen hier hun stempel hebben gezet", zegt
Odette Straten van het Nijmeegse Museum Het Valkhof.

Slechts marsmannetjes zal het kunnen ontgaan dat de wandelmars dit jaar het
eeuwfeest viert. Vanavond wordt de tentoonstelling '100e Vierdaagse - Wandel
door de tijd' in het museum geopend.
Op levensgrote foto's komen de wandelaars de bezoekers tegemoet. Lopers van
vroeger, in het officiële wollen wandeltenue. „Zweten", vermoedt Odette
Straten. Sportievelingen van nu in ademende kleding, of uitgedost met gekke
zonnebrillen, oranje tuinbroeken en zotte hoedjes. „De laatste jaren wordt het

steeds carnavalesker."
En daar staat, breed lachend, in zwart-wit, prins Claus, die de mars in 1967
uitliep. Daar zei hij ooit over: „Een van mijn zonen merkte eens in een wat
brutale bui op: 'Papa, dit is de enige onderscheiding die je echt hebt
verdiend'." Dat bewuste Vierdaagsekruisje - niet te onderscheiden van dat van
anderen - hangt in een vitrine bij zijn portret. „De enige echte. Hebben we in

bruikleen gekregen."

Blarenbal

Een filmpje van blarenprikken, en een wand vol gladiolen, dé Vierdaagse-trofee.

„Natuurlijk is er veel aandacht voor de Zomerfeesten, die steeds groter worden

sinds de eerste van 1970. De Vierdaagse bestaat nou eenmaal uit twee delen: de

50.000 wandelaars en een miljoen feestvierders. Op vrijdagavond ontmoeten ze
elkaar op het blarenbal."
Veel getallen zijn er, grote aantallen vrijwilligers, militairen, landen.
Nijmegenaren die - Airbnb avant la lettre - hun huizen verhuurden aan
wandelaars van verre. De mensen die de mars het vaakst liepen, de jongste, de
oudste, de liefdes en vriendschappen.
Eeuwige misverstanden worden ontzenuwd: „Van oorsprong is de Vierdaagse géén
militaire mars, gewone burgers liepen al mee in de eerste van 1909." Tijdens
beide oorlogen ging de Vierdaagse een aantal keren niet door, in 2006 werd hij

gecanceld toen twee oververhitte deelnemers bezweken onder de tropische
temperaturen.

Tijdreis

„Deze expositie is meteen een tijdreis door maatschappelijke ontwikkelingen. De

jaarlijkse discussie over deelname van rolstoelers, roze woensdag, feministes
die door het dolle zijn dat ze eindelijk, net als de mannen, óók vijftig
kilometer per dag mogen lopen."
'Ruik hier de geuren van de Vierdaagse' staat wervend op een wand. Toch niet de

meur van zweetsokken, hè? Gelukkig, het potje tijgerbalsem verbloemt veel. De
standaardinhoud van een wandelaarsrugzakje ligt open en bloot. Brillenkoker,
zonnebrandcrème, Hema-regenponcho. Een bak vol vette watten en opgeblazen latex

handschoentjes, tegeltjes van alle kerktorens van elk stadje dat de mars
aandoet.
Bij de finish krijgt de museumbezoeker het echte Vierdaagse-gevoel. Geklap,
gejuich en zang begeleiden hem naar de uitgang. „Saamhorigheid en
verbroedering, dat is de magie van de Vierdaagse."


'Verbroedering de magie van de wandelmars'

Blarenbal

Tijdreis

LOAD-DATE: 26 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              105 of 160 DOCUMENTS



                                  De Telegraaf

                             26 mei 2016 donderdag

Pensioenbeloftes zijn niets waard

BYLINE: Ariane Kleijwegt

SECTION: Binnenland; Blz. 001

LENGTH: 178 woorden



 In paar jaar tijd al 13 procent in rook op

door  Ariane Kleijwegt en  Ruud Mikkers


Den Haag -  Pensioenbeloftes zijn niets meer waard. Sinds de crisis zijn zowel

gepensioneerden als werknemers gemiddeld 13 procent aan pensioen misgelopen.

Wie maandelijks een modaal pensioen van 1100 euro bruto ontvangt is in veel
gevallen een waardevast pensioen van 1243 euro beloofd. Voor Jan Modaal
betekent dat een jaarlijks verlies van meer dan 1700 euro. Dat blijkt uit
berekeningen die de De Telegraaf heeft gemaakt over 2008-2016.
Fondsen staan door de aanhoudend lage rente onder grote druk. Volgend jaar
dreigen de pensioenen van honderdduizenden mensen gekort te worden. De
problemen bij de fondsen dreigen hierdoor hét thema van de verkiezingen te
worden. Een nieuw pensioenstelsel zal sowieso een belangrijk onderwerp worden
bij de formatie van een nieuw kabinet. De PVV wil dat het kabinet
gepensioneerden te hulp schiet door de AOW te verhogen. Maar staatssecretaris
Klijnsma (Sociale Zaken) wil daar (nog) niet aan.

door  Ariane Kleijwegt en  Ruud Mikkers

LOAD-DATE: 25 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              106 of 160 DOCUMENTS



                                  De Telegraaf

                             26 mei 2016 donderdag

De brandstof van het leven

SECTION: Sport; Blz. 007

LENGTH: 541 woorden



 Vorige week was ik in Londen te gast voor een onderonsje met mijn
Eurosport-collega's, stuk voor stuk voormalige grootheden in hun tak van sport.

Drievoudig Tour de France-winnaar Greg Lemond, tennisser Mats Wilander (winnaar

van zeven Grand Slams) en atleet Maurice Greene (wereld- en olympisch kampioen

op de 100 meter) waren de Atlantische Oceaan over komen vliegen om met mij en
gastheer Jonathan Edwards (nog steeds wereldrecordhouder hinkstapspringen)


vooruit te kijken naar Rio. En ook en vooral om mooie herinneringen te delen.
Als je met alleen maar oud-kampioenen om de tafel zit, dan ben je al snel
geneigd in de 'vroeger-was-altijd-alles-beter'-modus te gaan. Daar had dit
gezelschap gelukkig weinig last van. Sterker nog, wij vinden dat het in de
topsport tegenwoordig 'slimmer' aan toe gaat dan vroeger.
Neem alleen al de voedingsadviezen die wij destijds kregen om beter te
presteren. Koolhydraten stapelen, energiedrankjes, dat soort werk. Suiker =
energie. Dus ging je er harder van rennen, zwemmen of fietsen. Dat was,
gechargeerd, de richtlijn die veel topsporters meekregen.
Met de wetenschap van nu snap ik ook waarom veel sporters in het olympisch dorp

van de jaren 90 er niet echt superstrak uit zagen, hun wekelijkse 30 uren
training ten spijt. Als je meedoet aan ter-land-ter-zee-en-in-de-lucht of het
NK Bommetje, dan is een klein buikje helemaal niet erg. Eerder een must om meer

spetters te maken. Maar op de Olympische Spelen is het natuurlijk geen gezicht.

Tegenwoordig is een olympiër met vetrolletjes een bezienswaardigheid. En dat
komt niet omdat hij of zij minder vet eet. Integendeel, de huidige
voedingsdeskundigen stimuleren juist het eten van vet. Als je de
koolhydraten/suikers dan maar zo veel mogelijk vermijdt. Dat geldt natuurlijk
vooral voor de 'gewone man' (en de gestopte topsporter natuurlijk) die langer,

gezonder en vitaler wil leven. Maar in grote lijnen ook voor de huidige
topsporters die duurzaam willen presteren. Deze wijsheid heb ik natuurlijk niet

van mezelf. Vorige week heb ik tijdens een bijeenkomst van de Topsport
Community ademloos geluisterd naar een presentatie van William Cortvriendt,
arts en auteur van de bestsellers 'Hoe word je 100?' en 'Maak je niet dik'. Vet

is lekker en geeft langdurig energie. Koolhydraten verzadigen je hongergevoel
niet. Ze stimuleren het juist en leiden tot de aanmaak van insuline, dé
veroorzaker van obesitas en diabetes en tal van andere aanverwante ziektes. Dat

was, vrij vertaald, de boodschap van Cortvriendt, die ook wordt onderbouwd in
die andere bestseller 'The Real Meal Revolutie' van de bekende Zuid-Afrikaanse

wetenschapper Tim Noakes.
Na de lezing van Cortvriendt was ik ook eindelijk 'om'. De bewustwording dat ik

de afgelopen 38 jaar min of meer 'verkeerd' heb gegeten, was enigszins te
vergelijken met het gevoel toen ik hoorde dat Sinterklaas al die tijd eigenlijk

gewoon de buurman was.
Maar de teleurstelling maakte al snel plaats voor optimisme. Ik heb al het
'gif', suikers en koolhydraten, uit mijn voorraadkast en koelkast inmiddels
vervangen door vetrijke en andere gezonde producten. Op naar de 100! Blijft
toch mijn favoriete getal...


Olympiër met vetrolletjes is een bezienwaardigheid

LOAD-DATE: 25 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              107 of 160 DOCUMENTS



                                  De Telegraaf

                             19 mei 2016 donderdag

geachte lezer,

SECTION: WatUZegt; Blz. 016

LENGTH: 160 woorden



 Deze maand krijgen velen van u vakantiegeld. Dat is fijn, zou je zeggen, maar

sommigen reageren teleurgesteld, want de belasting kaapt een groot gedeelte
weg. Zo schrijft R. van Elst: „Bruto heb ik 100 euro meer vakantiegeld dan
vorig jaar, maar netto door de verhoogde belastingen, heb ik 110 euro minder
vakantiegeld dan vorig jaar, een verschil van 210,-! Het is weer een walgelijke

vertoning van deze regering, waar hard werken niet gewaardeerd wordt en de
werkende burger weer eens gekort wordt." Gerda Beentjes gaat met haar
vakantiegeld „alle gaten dichten die zijn gevallen door de hoge zorgkosten".


„De kloof tussen rijk en arm groeit gestaag. Maar zo lang
volksvertegenwoordigers zelf per maand een minimumsalaris vermenigvuldigd met
de factor 10 op hun rekening krijgen gestort, wordt hun kijk op de wereld
vertroebeld en zal er niets veranderen", meent Jeanne Dijkstra uit Ermelo. „De

gewone burger is altijd de klos."
 Coosje Hiskemuller

LOAD-DATE: 18 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              108 of 160 DOCUMENTS



                                  De Telegraaf

                              18 mei 2016 woensdag

'Kakkers en krakers'

SECTION: Regio; Blz. 012

LENGTH: 90 woorden



 De politieke partijen in de Utrechtse gemeenteraad zijn over het algemeen
tevreden met de Voorjaarsnota van het college, maar er is ook kritiek.
Zo baalt GroenLinks stevig van de vercommercialisering van de stad en hoopt dat

'kakkers en krakers' net als 'vroeger' hun plek in de stad blijven opeisen.
De PvdA stelt dat er vooral aandacht is voor de elite en de gewone man er
bekaaid vanaf komt. En de Partij voor de Dieren ziet graag dat er een
hoofdstuk, waarin staat dat Utrecht alleen nog biologische bloembollen in de
grond stopt.

LOAD-DATE: 17 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              109 of 160 DOCUMENTS



                                  De Telegraaf

                              17 mei 2016 dinsdag

Blokker in grote nood

BYLINE: Harry van Gelder

SECTION: Financieel; Blz. 017

LENGTH: 649 woorden



 Ingewijden vrezen verval van huishoudketen


door  Harry van Gelder


Amsterdam - Blokker presenteert aanstaande woensdag het grootste verlies uit
zijn geschiedenis. Dat zeggen diverse bronnen tegen deze krant. Het verlies zal

tegen de EUR 80 miljoen lopen. Vorig jaar was dat nog EUR 20 miljoen.
Volgens de ingewijden doet de huidige top te weinig om het tij te keren. ,,Er
is een enorm gebrek aan internetervaring en er wordt veel te weinig
geïnvesteerd.''
Ook wordt de huidige top verweten losgezongen te zijn van de oude
familiewaarden van Blokker. ,,Bij Jaap Blokker, die in 2011 overleed, stonden
de medewerkers hoog in aanzien. Bij Blokker Amsterdam zijn er grote ego's
binnengehaald, die zichzelf op de voorgrond plaatsen'', zegt een bron. Een
ander zegt: ,,De inkopers, toch de commerciële basis van je bedrijf, zijn
recent hard aangepakt. Een topinkoper die alles wist van het Verre Oosten werkt

nu bij concurrent Action.''
Onze gesprekspartners weten zeker dat Jaap Blokker zich verzet zou hebben tegen

een reclamespotje met de Amerikaanse actrice Sarah Jessica Parker. ,,Zij is
bekend van de tv-serie Sex and the City en speelt daar in een vrouw die in de
duurste winkels van New York Manolo Blahnik-schoenen koopt. Er is geen enkele
connectie met Blokkerklanten, de gewone Nederlander.''
Blokker heeft de laatste jaren last van de economische crisis, internet (
bol.com) en de opkomst van discounters als de Action. De Holding, die behalve
Blokker ook Xenos, Leen Bakker, Intertoys en Bart Smit omvat, probeert de


malaise te stoppen door de komende drie jaar EUR 200 miljoen te investeren.
Ongeveer EUR 100 miljoen daarvan gaat naar de Blokkerwinkels, maakte het
bedrijf eerder bekend. Nadat er bij een eerdere reorganisatie ruim 600 banen
verdwenen, schrapt het bedrijf nu nog eens 390 arbeidsplaatsen bij  Blokker.
450 filialen worden 'radicaal getransformeerd' in nieuwe eigentijdse winkels,
die van ,,je huis een thuis'' maken, belooft het persbericht.
Het concern richt zich verder op de uitbouw van de webshop en de online
bestelpunten in de winkels. Verder gaat het assortiment op de schop en krijgt
Blokker een eigen huismerk.
Diverse bronnen maken zich echter grote zorgen om de onlinestrategie, omdat ze

vinden dat niemand in de top van het bedrijf een grondige kennis van internet
bezit, terwijl de gebrekkige online verkoop toch een voorname oorzaak is van de

ellende. ,,In de raad van commissarissen en de raad van bestuur zitten vrijwel

allemaal oudere mannen. Het gevaar is dat de top van zichzelf denkt voldoende
online kennis te hebben. Niets ten nadele van de ervaring van deze oudere
heren, maar voor online heb je talentvolle jongeren nodig. De wereld verandert

snel.''
 Ook vinden onze bronnen de geplande investeringen veel te laag. ,,Die zijn
peanuts. Blokker gaat 450 winkels verbouwen. Maar wat gebeurt er met de andere

150 in Nederland? En wat met de 200 winkels in België die zwaar verlieslatend
zijn? Daarnaast heeft Blokker nog pakweg 1000 winkels van Xenos, Leen Bakker,
Bart Smit en Intertoys. Deze winkels zien er uit als alsof er sinds de jaren
tachtig niets meer is veranderd. Een transformatie van een winkel kost minstens

EUR 250.000. Ik denk dat er minstens EUR 600 miljoen moet worden vrij gemaakt
om alle winkels weer bij de tijd te krijgen en een goede online strategie te
ontwikkelen. Dan red je het dus niet met EUR 200 miljoen.''
Verder vragen de ingewijden zich af hoeveel geld er extra wordt uitgetrokken.
,,Uit de jaarverslagen blijkt dat de afgelopen drie jaar gemiddeld EUR 68
miljoen per jaar in de winkels werd geïnvesteerd. Dat is al ruim EUR 200
miljoen.'' Desondanks vinden ze het nog niet te laat. ,,Het geld is er en het
is belangrijk. Bij Blokker werken 22.000 mensen, twee keer zo veel als bij
 V&D .''


Hulp van ster Sex & the City


'Gebrek aan kennis online'

door  Harry van Gelder

LOAD-DATE: 16 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              110 of 160 DOCUMENTS



                                  De Telegraaf

                              11 mei 2016 woensdag

`Eeuwig jonge' Mies terug in haar Dorp

SECTION: Prive; Blz. 009

LENGTH: 488 woorden



 Is deze vrouw 86?

De tijd lijkt geen vat te hebben op MIES BOUWMAN . Als je zegt dat ze begin
zestig is, geloof je het ook. Maar de voormalige televisiekoningin is nog maar

vier jaar verwijderd van de 90.

Deze week was Mies (86) op bekend terrein, Het Dorp in Arnhem waar ze het
startsein gaf voor nieuwbouw bij het project waarvoor zij 54 jaar geleden op
legendarische wijze meer dan twaalf miljoen gulden inzamelde...
Met dubbeltjes, kwartjes en guldens in een luciferdoosje. Zo bracht Nederland
in 1962 meer dan 12 miljoen gulden bij elkaar voor Het Dorp in Arnhem. Met dat

geld werd de eerste woongemeenschap en zorginstelling voor gehandicapten in
Nederland realiseerbaar. Gedurende 24 uur presenteerde Mies het
inzamelingprogramma op televisie.

Legendarisch

Heel het land leefde mee. Mies wist met de juiste toon niet alleen de harten
van `gewone' Nederlanders aan te spreken, maar ook dat van grote industriëlen,

ondernemers en zwaar vermogenden. In de legendarische televisieuitzending
vanuit de Rai in Amsterdam, lieten in de onafgebroken stoet van gulle gevers,
ook bekende landgenoten als ANTON DREESMANN en FREDDY HEINEKEN zich van hun
goede kant zien. Dat gebeurde met name in het laatste uur van de
marathonuitzending toen WIM KAN samen met zijn vrouw CORRY VONK het podium
betrad en telefonisch de vermogende heren nog eens honderdduizend gulden uit de

portemonnee wist te praten.

Grondgebied

Op historische beelden is te zien hoe hartverwarmend, Nederland op 26 en 27
november van dat jaar achter de actie stond. Mensen kwamen met ingezameld geld

vanuit alle uithoeken van ons land, naar de Rai om het vervolgens persoonlijk
aan Mies te overhandigen.
Mies nu 54 jaar later: ,,Ik ben blij dat het zo goed gaat met Het Dorp en dat
er zo'n verandering is gekomen voor gehandicapten sinds die tijd. Want laten we

eerlijk zijn, vijftig jaar geleden je zag ze niet op straat. Mensen schaamden
zich voor een gehandicapt kind en hielden het in huis of brachten het naar een

inrichting."
In Arnhem gaf Mies het startsein voor de oprichting van Academy Het Dorp, dat
haar deuren voor bedrijven, scholen, universiteiten en kennisinstituten opent
om samen met de bewoners en zorgverleners dé wijk van de toekomst te
ontwikkelen, waar mensen met en zonder beperking of chronische ziekte zo
prettig mogelijk kunnen leven. Het eerste nieuwe gebouw biedt plaats aan 36
bewoners.

Doelstelling

Wat dat betreft is de doelstelling van Het Dorp nooit veranderd. Het doet Mies

zichbaar goed, dat haar actie niet voor niets is geweest en nog altijd tot de
verbeelding spreekt. Nu is het niet zo dat ze er dagelijks vertoeft. Mies komt

alleen op uitnoding en benadrukt dat het niet haar dorp is. ,,Dit is het dorp
van de bewoners", vertelt de krasse dame terwijl ze op de foto gaat met de
oudste bewoner van Het Dorp.
Jan Uriot


'Dit is het dorp van de bewoners'

Legendarisch

Grondgebied

Doelstelling

LOAD-DATE: 10 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              111 of 160 DOCUMENTS



                                  De Telegraaf

                              11 mei 2016 woensdag

Surfers moeten wijken

SECTION: WatUZegt; Blz. 017

LENGTH: 116 woorden



 De jaarlijks honderdduizenden surfers, pleziervaarders en sportvissers dreigen

een van de mooiste recreatiegebieden van Zeeland kwijt te raken aan het
megalomane project 'Brouwerseiland'. Een groot stuk van het westelijke deel van

het Grevelingenmeer zal opgeofferd worden aan een plan om kunstmatige eilanden

met tot boven één miljoen kostende recreatiewoningen te realiseren. Het plezier

van de gewone man met zijn surfplank, recreatie- of vissersboot zal opgeofferd

worden aan Duitse en Nederlandse 'sjeiks'. Misschien kan het tij nog worden
gekeerd. Waar blijft de stem van het Watersportverbond, van
recreatieondernemers, van volksvertegenwoordigers?
 Harry van Overveld,
  Roosendaal

LOAD-DATE: 10 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              112 of 160 DOCUMENTS



                                  De Telegraaf

                               2 mei 2016 maandag

Transparantie, hoezo meneer?

SECTION: Sport; Blz. 021

LENGTH: 501 woorden



 Deze week werd duidelijk dat FC Twente voor volgend seizoen
hoogstwaarschijnlijk een proflicentie krijgt. Aan de belangrijkste voorwaarden

van de KNVB - het crediteurenakkoord én de garantiestellingen van het regionale

bedrijfsleven en de gemeente - werd voldaan. Directeur Betaald Voetbal
directeur Van Oostveen had er een hard hoofd in, toen wisten we eigenlijk wel
zeker dat het voor elkaar zou komen.


Ook dat de crediteuren (ex-bestuursleden) de vereniging financieel zijn
tegemoetgekomen, was geen verrassing. Het verontrustende echter voor insiders
en buitenstaanders is, dat FC Twente geen mededelingen over de inhoud van het
akkoord doet.
Gebrek aan transparantie is weliswaar niet de oorzaak van de diepe crisis
geweest, dat was natuurlijk het ongelooflijke wanbestuur, maar het was wel de
katalysator waardoor het rottingsproces niet meer te stoppen was. De nieuwe
machthebbers beloofden daarom in elk geval te allen tijde transparantie. En nu

weer de oude fout, geen mededelingen over het crediteurenakkoord. Geen
transparantie is geen mogelijkheid tot externe controle en geeft de
buitenstaander het recht tot speculatie. Wat wordt er verborgen?
Die buitenstaander, de gewone burger, heeft trouwens recht op alle informatie.

De gemeente, die gewone burger dus, stelt zich garant voor 32 miljoen! Het is
daarom het toppunt van arrogantie dat de gewone burger genegeerd wordt en er
weer geheime afspraken gemaakt worden.
De reden is duidelijk, het huidige FC Twente zit nog in een ijzeren wurggreep
van de ex-bestuursleden. Die laatsten werden in feite moreel gechanteerd om de

schulden kwijt te schelden en hebben toen geëist, op straffe van geen betaling,

dat ze verder niet financieel aansprakelijk gesteld kunnen worden. Wie is de
chanteur en wie is de gechanteerde?
De buitenstaander kan nu niet zien of er weer (strafbare) feiten verdoezeld
worden en er dus geen strafrechtelijke vervolging zal komen.
Witteboordencriminaliteit? Jan met de pet heeft deze mogelijkheid sowieso niet.

Dit riekt naar klassenjustitie.
Het is minstens zo merkwaardig dat de verantwoordelijken zelfs nog geen
royement van de club of van de KNVB gekregen hebben. Hoe is dan in hemelsnaam
een stadionverbod voor raddraaiers te verdedigen?
FC Twente wil niet meer naar het verleden omzien, maar naar de toekomst kijken.

„Met een schone lei beginnen", zeggen alle tukkers. Maar dat kan pas als er
radicaal met het verleden is afgerekend. Daarbij speelt transparantie - en dus

vertrouwen - een cruciale rol.
Van de wederopstanding van Feyenoord, dat in een vergelijkbare positie als FC
Twente verkeerde, kan het nieuwe bestuur veel leren. In feite hebben algemeen
directeur Eric Gudde en technisch directeur Martin van Geel de bijna-failliete

Rotterdamse club op een bewonderenswaardige manier weer tot volle bloei
gebracht. Zowel sportief als financieel staan de Rotterdammers er weer heel
goed voor.
Er is dus ook nog enige hoop voor FC Twente.


Burger heeft recht op alle informatie

LOAD-DATE: 1 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              113 of 160 DOCUMENTS



                                  De Telegraaf

                             30 april 2016 zaterdag

Moderne traditie

SECTION: Weekeinde; Blz. 024

LENGTH: 732 woorden



 Late tea


Zooooo, doe maar duur in het Amstel Hotel, zul je zeggen. Dat valt nog te
bezien. We zitten namelijk niet aan bij een duur diner, maar komen op de late
tea.
Wat is dat nou weer? Tea is de Engelse variant van een lichte avondmaaltijd.


Van de gewone man, dus. Men at 's middags warm en 's avonds nog een hapje bij
een sterke kop thee. Dat kon een gebakken ei of witte bonen op toast zijn.
Zwarte thee hoorde erbij.
Dat is weer een andere tea dan afternoon tea: dat was de kop thee die de
werkers om een uur of drie kregen, met een biscuit erbij. Fameus omdat het hele

land dan even plat lag. Wedden dat ze dat weer gaan invoeren zodra
Groot-Brittannië de Europese Unie heeft verlaten...?
Bij de Britse adel was het uiteraard een heel ander verhaal dan bij het
klootjesvolk. Daar nuttigde je high tea. De adel ontbeet laat en uitgebreid om

een uur of tien 's ochtends. Vervolgens waren er verspreid over de dag wat
hapjes. Die vulden de magen amper en uiteindelijk konden die arme mensen pas
rond acht uur aan het diner beginnen.
Anna, de vrouw van de zevende Graaf van Bedford, baalde daarvan en kwam rond
1840 op het idee om vijf uur 's middags een afternoon tea voor die hongerige
dames te organiseren.
Dat fenomeen groeide uit tot wat we inmiddels high tea noemen. Met leuke kleine

sandwiches en scones met boter en jam. Serveer je alleen scones met room en
jam, dan praat je over afternoon tea. Met vlees of hartigheid erbij spreek je
echter over high tea.
Om het allemaal nog ingewikkelder te maken, heet alles tussendoor a cup of tea,

oftewel: gewoon een bakkie thee.
Maar waarom schitteren de ogen van mijn collega Wendy Roep? Bij het Amstel
Hotel hebben ze iets nieuws bedacht: late tea. Strikt genomen is dat beslist
niet Brits. Dat is de bedoeling ook niet. De late thee wordt op vrijdag
georganiseerd. Dan wandel je om een uur of zes binnen (wel van tevoren boeken)

en ga je in de lounge zitten. Wij waren iets te vroeg en kwamen in de bar
terecht, waar het ook prima toeven is. Daar zagen we hoe alle drankjes een
snufje rook kregen.
Voor zo'n gelegenheid doe ik altijd een jasje aan en draag ik extra mooie
schoenen. Dat hoort er nou eenmaal bij. Wendy is al een bloem, dus zij heeft
niets nodig. Maar ik wil het gewoon kwijt: iets netter uitgedost voel je je
beter op zo'n plek en het werkt ook sfeerverhogend.
Wendy Roep leeft samen met een hoge heer uit de banketbakkerswereld. Ze is dus

wel wat gewend. Bij het kreeftcroquetje schiet zij in de lach: „Dat kan niet!
Geen kreeft te zien."
Mijn croquetje (we zijn op stand, nietwaar, dan zeg je niet 'kroket') was
gelukkig beter. Maar je ziet het al: croquetjes, dus hartige hapjes. Volgens de

etiquette hebben we het dus over een high tea. Maar dan een late high tea, haha.

Er is nog een stevig verschil. Waar is de thee?! Je kunt bij een late tea
bijvoorbeeld alleen thee drinken. Vast heel lekker, maar wij kozen voor de meer

alcoholische versie.
Om de bediening wat te doen te geven, hebben ze bij het Amstel bedacht dat alle

gerechten iets met een Amsterdamse buurt te maken hebben. Nu denk ik bij de
huidige Transvaalbuurt niet direct aan een cocktail van rooibosthee en jenever,

maar het is leuk gevonden. Prachtig is ook het idee van de Grand Marnier die
over een prachtige bol Oolong-ijs wordt geserveerd. Helaas kan de drank niet
goed tegen het ijs en verliest wat smaak. Ik zou een Southern Comfort
gebruiken, want die blijft steviger.
Daar is de macaron van rode biet met makreelsalade. Wendy en ik zijn het erover

eens dat de macaron inmiddels helemaal passé is, maar dat-ie vreemd genoeg in
deze omgeving weer iets tijdloos krijgt. Met makreel: gedurfd en erg lekker!
Het menu is geweldig: zalm, zeewier en ponzu (Japans citrussap). Plus vanille
scones met dikke room, curd en jam: dat maakt de cirkel rond. Wat als een high

tea begon, eindigt in de - enigszins gevorderde - avond als afternoon tea. Het

was een beetje jammer dat de muziek redelijk hard stond. Meer lounge-muziek was

trouwens op z'n plaats geweest.
Heb je een aardige collega? Of heb je zin om indruk te maken? Aan het begin van

wat misschien een prachtige stapavond wordt, wandel je quasinonchalant het
Amstel Hotel binnen (je hebt immers gereserveerd) en dan zeg je: Late tea,
please. Even later zie je de pretlichtjes in zijn of haar ogen.


Britten hebben patent op theemaaltijden

LOAD-DATE: 29 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              114 of 160 DOCUMENTS



                                  De Telegraaf

                             30 april 2016 zaterdag

`Laat mij maar langs de zijlijn roepen'

SECTION: Advertentie; Blz. 012

LENGTH: 552 woorden



 Lezers mailen: `Rob, je gaat toch niet weg?' Welnee, ik ga alleen maar met
pensioen, na 39 jaar en 11 maanden bij de Telegraaf. Maar ik blijf schrijven.


Hoofdredacteur Paul wil dat, ik wil het ook. Ik verlaag wel de frequentie van
zes columns per week naar drie. Mijn stukkies zijn er vanaf nu op didoza.
Dinsdag, donderdag en zaterdag.
Stamtafel
Ben ik de vijfenzestig gepasseerd, mentaal voel ik me een jonge hond van
veertig. Ik wil meedoen, de getapte jongen uithangen. Die column is mijn
stamtafel. Ik voer het hoogste woord en niemand die me ongelijk geeft. Achteraf

wel, vooral op Twitter krijg ik soms lik-op-stuk.

Maar ik krijg ook complimenten. Zegt een barmedewerker tegen mijn collega Joris

- onwetend van diens baan bij De Telegraaf - dat Johan Cruijff zijn grote held

is, maar dat ik zijn onbetwiste nummer twee ben omdat, ik citeer, `Hoogland
iemand is die zegt hoe het is'. En dat hij hoopt dat ik op een dag zijn café
binnenstap om een krabbel in zijn exemplaar van mijn boek De Grote Hoogland te

zetten. Binnenkort ga ik een biertje bij hem drinken. Ik ben wel effe de
grootste van zijn levende helden, hè!
Jennen
Mezelf neem ik niet al te serieus, mijn mening vormt zich schrijvend. Kan best

zijn dat ik over twee weken precies het omgekeerde beweer, al is dat bij mijn
weten nooit gebeurd. Ik schrijf om te jennen, de kast kan me niet hoog genoeg
zijn. Het gevaar van ironie is wel dat mensen het niet vatten. Vooral op links

ontbreekt het aan humor.
In mijn hoofd ben ik altijd met mijn column bezig. Maar na 7000 stuks ben ik
ook relaxed als ik eind van de middag nog geen flauw idee heb waarover het moet

gaan.
Komma's
Ik tik mijn column in tweeëneenhalf uur en dan ben ik nog een uur aan het
priegelen met puntjes en komma's, schuiven met woordjes. Maniakaal
perfectionistisch voor de slordige chaoot die ik eigenlijk ben. Laatst stond er

twee keer `maken' in één krantenzin, dan trek ik wit weg.
Ik was ooit sportverslaggever en eindredacteur. Het idee om columns te gaan
schrijven, kwam nooit in mij op. De toenmalige hoofdredactie bedacht het. Ik
ben blij dat ik het ben en blijf. Zeker nu De Telegraaf beter is dan ooit.
Eigenlijk heb ik nooit een speciale lezer voor ogen. Of het moet Riet zijn, al

meer dan 25 jaar onze trouwe hulp. Ik luister naar haar en kijk naar wat zij
leest. Ik meng me graag tussen wat hier en daar bijna denigrerend `het gewone
volk' wordt genoemd. Daar voel ik me thuis.
Snuffelen
Op straat merk ik wel dat ik bij het gilde Bekende Nederlanders hoor. `Hoi
Rob', klinkt het dan. BN'ers herkennen mij ook. Dat zij me lezen, daar stond ik

eigenlijk nooit bij stil.
Mark Rutte heeft mij een keer aangehaald. In de formatietijd zei hij dat
partijen eerst aan elkaar moesten snuffelen. Beeldspraak, maar voor mijn
geestesoog zag ik partijleiders als loopse vullisbakkies aan elkaar ruiken.
Voer voor een column dus. Op de vrijdagse persconferentie werd Rutte gevraagd
hoe het met het snuffelen ging. De premier zei dat hij er niets meer over zei
omdat hij niet wéér het mikpunt van Hooglands spot wilde zijn. Lachen!
Ach, politiek. Ik heb tijdens een lunch met een paar volksvertegenwoordigers
wel eens het idee gehad dat ze me zaten te polsen. Dat nooit. Laat mij maar
langs de zijlijn roepen. Als beste stuurman, haha!

LOAD-DATE: 29 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              115 of 160 DOCUMENTS



                                  De Telegraaf

                             29 april 2016 vrijdag

Vermogen consument nu ook groeimarkt

BYLINE: Ruben Eg

SECTION: Financieel; Blz. 023

LENGTH: 535 woorden



 door  Ruben Eg



AMSTERDAM -  Deftige ondernemers en directeuren vormen niet langer de enige
markt voor vermogensbeheerders. Door de afbrokkelende verzorgingsstaat is ook
Jan met de Pet interessant geworden.

Consumenten besluiten door de verlaging van de pensioenen, eigen bijdrages in
de zorg, hogere zorgkosten op oudere leeftijd en het leenstelsel voor studenten

steeds vroeger en meer geld opzij te zetten. Die groep wordt inmiddels zó
groot, dat het voor vermogensbeheerders interessant is om naast die van happy
few ook gewone spaarpotjes te beheren.


„Een businessmodel voor een kleine groep klanten werkt niet meer", reageert ceo

Karl Guha van Van Lanschot Bankiers. „Daarbij verandert sparen voor zorg en
pensioen van collectief naar individueel. Mensen willen een buffer voor
onzekerheden in het leven. Je kunt deze economische, morele en sociale factoren

als vermogensbeheerder niet negeren."
Bij Van Lanschot Private Banking leggen de meeste klanten EUR 500.000 of meer
in. Bij de twee jaar geleden gelanceerde online vermogensbeheerder Evi Van
Lanschot ligt de inlegbasis voor zowel beleggen als sparen echter al op EUR
5000.
Beleggen is met name de groeifactor bij het binnenkort zelfstandig opererende
bankonderdeel. „Wij zien ook veel jongere klanten, die vaak voor het eerst gaan

beleggen. Dit gebeurt met name voor pensioenopbouw", zegt cfo Constant Korthout.

De instapdrempel is om dezelfde reden onlangs verlaagd bij ABN Amro
MeesPierson, die met een beheerd vermogen van zo'n EUR 200 miljard de grootste

bank voor vermogende particulieren in Nederland is. Klanten zijn niet langer
vanaf EUR 1 miljoen, maar vanaf EUR 500.000 welkom.
„Zelf meer sparen voor het pensioen, vooruitlopen op de stijgende zorgkosten
voor later en nadenken over de toekomst van studie van kinderen is één van de
redenen om de instapgrens voor private banking te verlagen", laat een
woordvoerder weten. „Breed gezegd willen klanten graag persoonlijk advies over

de vraag: 'Hoe realiseer je jouw doelen voor later en voor jouw kinderen?'."
De stap leverde de vermogensbeheerder van ABN Amro in eerste instantie vooral
veel nieuwe klandizie op vanuit de normale consumentenbank. Deze klanten zijn
volgens de bank ook steeds jonger: „Vermogensbeheer is hierdoor niet langer
klanten met koffie en thee uitnodigen op een chique kantoor, maar ook op
afstand met webchats van dienst zijn. De manier waarop klanten zich oriënteren

wordt natuurlijk ook hier moderner."
De groeiende spaarpottenmarkt in combinatie met persoonlijk en online advies is

voor Insinger de Beaufort en Theodoor Gilissen zelfs een belangrijke reden om
te fuseren. „Het gaat niet meer om advies over de te kopen aandelen, maar over

de vraag wat is verstandig voor mijn vermogen en mijn familie?", lichtte
bestuursvoorzitter Peter Sieradzki van Insinger de Beaufort onlangs de fusie
toe.
In de Verenigde Staten opende Goldman Sachs enkele weken terug voor het eerst
in de 150-jarige geschiedenis van de zakenbank de deuren voor gewone spaarders.

In de speurtocht naar extra inkomstenbronnen door het teruglopende
vermogensbeheer voor de superrijken kwam de banktop uit bij `Joe Sixpack'.


Niet meer alleen voor 'happy few'

LOAD-DATE: 28 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              116 of 160 DOCUMENTS



                                  De Telegraaf

                            21 april 2016 donderdag

Prima geregeld zo...

BYLINE: Van onze parlementaire

SECTION: Binnenland; Blz. 001

LENGTH: 235 woorden


Kamer doof voor roep om soberder wachtgeldregeling

redactie

Den Haag -  De roep om de goudgerande wachtgeldregeling voor politici te

versoberen blijkt aan het Binnenhof aan dovemansoren gericht.

De meeste Tweede Kamerleden voelen er niets voor om de regels die op henzelf

betrekking hebben aan te scherpen, na de affaire rond Wassila Hachchi, die al

drie maanden in de VS vakantie viert op kosten van de belastingbetaler.

Regeringspartijen VVD en PvdA duiken weg na het pleidooi van VVD-coryfee Wiegel

om de 'grappenmakerij' van de misbruikte wachtgeldregeling aan te pakken. De

fractieleiders van de coalitie laten backbenchers de kastanjes uit het vuur

halen om te zeggen dat er aan de bestaande praktijk niets hoeft te veranderen.

CDA en GroenLinks sluiten zich daar bij aan.

Bij anderen klinkt meer begrip. De PVV vindt dat vrijwillige vertrekkers

nergens recht op hebben. „Henk en Ingrid die zelf tussentijds hun baan opzeggen

krijgen ook geen WW", aldus partijleider Wilders. De SP wil helemaal van de

wachtgeldregeling af. De ChristenUnie en D66 staan open voor suggesties om het

anders te doen, zeggen ze.

Lezers van De Telegraaf zijn onverbloemd in hun mening over het wachtgeld.

„Geen uitkering bij zelf opstappen", zo vinden de meesten. De Stelling van de

Dag 'Schaf wachtgeld helemaal af' op de dagelijkse pagina met lezersreacties

krijgt ditmaal bijval van 89% van de deelnemers.

LOAD-DATE: 20 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              117 of 160 DOCUMENTS



                                  De Telegraaf

                             20 april 2016 woensdag

Stad houdt vele miljoenen over

BYLINE: Germa Graveland

SECTION: Regio; Blz. 012

LENGTH: 430 woorden


Raad kritisch over positief resultaat

door  Germa Graveland

Den Haag -  De gemeente Den Haag heeft het huishoudboekje goed op orde. Maar

wel zijn er grote vraagtekens bij de 37,6 miljoen euro die de gemeente vorig

jaar heeft overgehouden. Een paar maanden eerder werd namelijk nog een negatief

resultaat van 7 miljoen euro verwacht.

Gisteren presenteerde D66-wethouder Tom de Bruijn (Financiën) de

Programmarekening 2015, met de verantwoording over de inkomsten en uitgaven van

vorig jaar. De gemeente is gezond, zo klopte De Bruijn zich op de borst. „En

dat vertaalt zich ook richting de burgers. We hebben, als grote gemeente, de

laagste woonlasten."

Het positieve resultaat onder de streep is zeker een prestatie, want de

inkomsten vanuit het Rijk staan onder druk, benadrukt ook zijn partij D66. „We

merken dat het kabinet blijft bezuinigen op de steden, zoals de

Klijnsma-korting op de bijstand, een lagere uitkering uit het gemeentefonds en

er is nog steeds grote onduidelijkheid over de financiering van de opvang van

statushouders", somt fractievoorzitter Robert van Asten op.

Vooral de bijstandsgelden zijn een groot zorgpunt. Den Haag krijgt fors minder

en ondanks besparingen moest er dit jaar wel 26,4 miljoen euro bij. Geld bleef

er over op het gebied van zorg en welzijn.

Coalitiepartij VVD reageert tevreden. „Het college ligt op koers", aldus

fractievoorzitter Martin Wörsdorfer. De liberalen snappen echter niet dat er

geld over is. „Overhouden is beter dan een tekort. Maar eerder, bij het

halfjaarbericht van september, dacht het college nog dat 2015 een tekort zou

opleveren. Binnen drie maanden zo'n verschil lijkt ons wel wat groot. Had de

wethouder dit niet beter kunnen, en moeten, inschatten?", aldus Wörsdorfer. Het

CDA vindt dat geld niet zonder goede reden op de plank kan blijven liggen en

pleit voor extra geld voor woningen en investeringen om mensen aan het werk te

krijgen. „In plaats van het financiële tekort op de bijstand bij te plussen

zoals nu is gedaan, hadden wij liever gezien dat dat geld werd geïnvesteerd in

mensen aan het werk krijgen: een structurele oplossing", aldus

fractievoorzitter Daniëlle Koster.

Oppositiepartij Groep de Mos wil dat de miljoenen gelijk weer worden besteed,

in plaats van dat het in de reserves terechtkomt. „Het aantal werklozen in onze

stad is met 45.000 mensen onverminderd hoog en het aantal huishoudens met een

bijstandsuitkering is wéér gestegen", moppert raadslid Lex Kraft van Ermel.

„Jan met de pet had het hier niet slechter kunnen treffen."

Bijstandsgeld blijft zorgpunt

LOAD-DATE: 19 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              118 of 160 DOCUMENTS



                                  De Telegraaf

                             16 april 2016 zaterdag

Jong geleerd is oud gedaan

SECTION: Cultuur; Blz. 002

LENGTH: 784 woorden


Museumweek: groot feest voor hele gezin

Vorig jaar bedacht de Museumvereniging daarom de Nationale Museumweek. Waar tot

dan toe in één weekeinde alle spots aan gingen, worden nieuwe museumbezoekers

nu zeven dagen in de watten gelegd.

,,En nieuw publiek, daarmee bedoelen we de mensen die tot nu toe niet kwamen",

vertelt Mirjam Moll van de Museumvereniging. ,,We willen juist hen verrassen

met ons echte goud." En dat goud, dat staat voor de schatten die er binnen de

museummuren te vinden zijn. Dat kan van alles zijn, van schilderijen en echt

gouden sieraden tot jachtvliegtuigen, zwaarden of skeletten van dinosaurussen.

In de Museumweek, die vandaag begint, gebeurt er van alles. „Dat verschilt per

museum", legt Moll uit. ,,Bij het ene museum zijn er speciale rondleidingen,

een ander schenkt gratis limonade en koffie of er kunnen zelf dingen worden

gemaakt - corsages in het Rijksmuseum bijvoorbeeld, of draken in het Limburgs

Museum."

Uit dit laatste mag het al blijken: het gezin staat deze week centraal. ,,Je

kind of kleinkind meenemen naar een museum is heel belangrijk. Het kan een heel

mooie ervaring worden en het voordeel is meteen dat de drempel lager wordt. Wie

als kind in een museum is geweest, komt later makkelijker weer. Een kwestie van

jong geleerd, oud gedaan", weet Moll. ,,En met het gezin op pad gaan is ook

gewoon leuk, natuurlijk."

Tegenzin komt Moll zelden tegen. ,,Als je kinderen vraagt wat ze nou het leukst

hebben gevonden aan een bezoek, dan zeggen ze tien tegen een dat ze iets

geleerd hebben. Kinderen hebben van nature die honger om de wereld, het

verleden te willen ontdekken. Omdat ze dan ook beter kunnen begrijpen hoe hun

omgeving in elkaar zit, waar ze vandaan komen, wie ze zelf zijn."

Om die honger te helpen stillen, wijzen musea hun 'pronkstukken' aan. Objecten

waar ze zelf extra trots op zijn. In vijf plaatsen worden die uitvergroot en

goudkleurig buiten de musea geplaatst. ,,Als teasers, om interesse te wekken.

Wie meer wil weten, kan zelf op onderzoek gaan in het museum."

En ook daar krijgen de pronkstukken natuurlijk extra aandacht, een eigen

verhaal. Ze zijn van uiteenlopende aard. Een willekeurige greep: een zilveren

suikerstrooier in het Admiraliteitshuis in Dokkum. Dat vertelt meteen het

spannende verhaal van stadhoudersvrouw Wilhelmina van Pruisen in de 18e eeuw.

Het gebouw zelf van Museum Het Schip in Amsterdam: over hoe er voor de gewone

man werd gebouwd. Of echte walvistanden in Museum Sorgdrager op Ameland.

,,Het leuke is om nou ook eens naar een klein museum bij jou in de buurt te

gaan", moedigt Moll aan. ,,Doe eens gek", lacht ze.

,, Ga gewoon bij jou om de hoek kijken. Voor kinderen is dat juist enorm leuk,

omdat het over de hun bekende wereld gaat. Waarover ze dan opeens meer te weten

komen."

Natuurlijk wordt gehoopt dat deze tweede Museumweek het succes van de vorige

editie nog gaat overtreffen. Want wat bleek toen? De bezoekers hadden er zin in

gekregen. ,,We hebben het gepeild, het enthousiasme was flink gegroeid. Veel

mensen gaven aan dat ze in de drie maanden na de Museumweek graag weer eens een

museum wilden bezoeken. Juist ook de nieuwe bezoekers."

Dat is belangrijk. „Want musea hebben al wel een grote populariteit, maar dat

is wel vooral de trouwe fanbasis. En dat is geen dwarsdoorsnee van de

Nederlandse bevolking. Dus is er voor ons werk aan de winkel. Daarbij mogen we

de nieuwe Nederlanders niet vergeten. Musea zijn per slot van rekening dé

plekken voor een fijne manier van inburgering. Dat is de grote uitdaging in de

komende jaren."

Op de website  http://nationalemuseumweek.nl is heel overzichtelijk te vinden
welk

museum wat doet de komende week. Een soort grabbelton. En dan is het simpelweg

een kwestie van iets kiezen wat het meeste aanspreekt. Indrukwekkende

schilderijen in een kunstmuseum, wapentuig in het Nationaal Militair Museum, de

geschiedenis van treinen in het Spoorwegmuseum, zien hoe mensen vroeger woonden

in de openluchtmusea, hoe textiel werd geweven in Ootmarsum...

,,Het is", wil Mirjam Moll nog maar eens onderstrepen, ,,hartstikke leuk voor

iedereen. Helemaal niet te moeilijk, want dat wordt soms gedacht. Zo waren op

een zondag een grootmoeder, dochter en kleinzoon in het Elisabeth Weeshuis in

Culemborg. Oma woonde daar als kind, tegenwoordig is het een museum. Ze wilde

haar nazaten laten zien waar ze is opgegroeid. Nu heeft haar foto als

weesmeisje een prominente plaats bij de entree van het museum! Of iets heel

anders: in Nemo, in Amsterdam kun je zelf ook wat opsteken door samen met de

kleinkinderen allerlei proefjes te doen. Reuze spannend is dat en je krijgt er

nog uitleg bij ook."

Spannende grabbelton

LOAD-DATE: 15 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              119 of 160 DOCUMENTS



                                  De Telegraaf

                             15 april 2016 vrijdag

Misselijk door al die wegkijkers

SECTION: WatUZegt; Blz. 016

LENGTH: 138 woorden


Brief van de dag

Wat Johan Derksen zegt is de waarheid als het gaat om die Marokkanen die zich

nooit hebben weten aan te passen aan de Nederlandse cultuur.

De Nederlandse publieke tv wordt bevolkt door linkse salonsocialisten die

meehuilen met de wolven in het bos. Derksen heeft niéts ten kwade gezegd van de

in ons land goed geïntegreerde Marokkanen. En waarom kunnen Nederlandse jongens

niet meer na een match in hun 'blote kont' een douche nemen in een gezamenlijk

douche-hok?Ik begin misselijk te worden van ons eigen volk: wegkijkers,

lafaards. Net als Merkel t.o. die anti-democraat en moslim-fanaticus Erdogan.

Merkel die, minutenlang handen schuddend met Erdogan, vervolging van een Duitse

satiricus overweegt. Hoogste tijd dat verraders van onze eeuwenlange eigen

cultuur en mentaliteit verdwijnen.

A. Beek

LOAD-DATE: 14 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              120 of 160 DOCUMENTS



                                  De Telegraaf

                            14 april 2016 donderdag

'Overheid meet met twee maten'

SECTION: WatUZegt; Blz. 014

LENGTH: 114 woorden


Brief van de dag

Als het gaat om het alsnog binnen harken van niet, of te weinig, betaald

belastinggeld over buitenlandse (spaar)tegoeden geeft de overheid vol gas

vooruit.

Er zijn diverse maatregelen aangekondigd en die zullen op korte termijn worden

uitgevoerd.

Of heeft u de enthousiaste aankondiging van staatssecretaris Wiebes van

Financiën gemist (Tel. 13/4)?

Als het erom gaat om de vermogensrendementsheffing voor de gewone man te

herzien gaan er maanden, nee, zelfs jaren, overheen.

En er moeten diverse commissies op studeren wat de gevolgen zijn terwijl men

gewoon tot de orde van de dag over gaat.

Dat is nu democratie in Nederland anno 2016.

Fred Slobbe, Zwaag

LOAD-DATE: 13 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              121 of 160 DOCUMENTS



                                  De Telegraaf

                             12 april 2016 dinsdag

Geld verbergen zo gepiept

SECTION: Binnenland; Blz. 002

LENGTH: 753 woorden


Belastingparadijzen kunnen om scala aan redenen legitiem zijn

Het is een terugkerend zinnetje dat blijft hangen: belasting ontwijken is niet

illegaal. Dus ook niet voor veel steenrijke figuranten uit de inmiddels

veelbesproken Panama Papers. Maar kan de gewone man ook de fiscus ontwijken?

Voor adviseurs is het een sport om het vermogen van hun klanten zo veel

mogelijk uit de grijpgrage vingers van de fiscus te houden.

Multinationals met activiteiten in verschillende landen kunnen hun winst en

verlies zo veel mogelijk laten 'vallen' in landen waar dat fiscaal het meest

gunstig is; een vorm van belasting ontwijken die volkomen legaal is.

Bij de Panama Papers draait het vooral om het verbergen van vermogen, zegt

hoogleraar internationaal belastingrecht Philippe Albert van Nyenrode, tevens

verbonden aan advieskantoor Baker Tilly Berk.

Hij is een van de weinige experts die hierover open en bloot willen vertellen.

Andere specialisten ondersteunen zijn verhaal, maar liever niet in het openbaar.

Geld verbergen is niet moeilijk, zo blijkt ook uit diezelfde Panama Papers die

onthullen hoe de superrijken miljarden wegsluizen naar zonovergoten eilandjes

met een fiscaalvriendelijk klimaat. Iedereen kan het, bevestigt Albert.

Tot zover is er dan ook niets aan de hand. „Als je het maar verantwoordt in je

aangifte. Dat is de crux in dit verhaal", voegt Albert er onmiddellijk aan toe.

Want verbergen mag, zelfs voor je echtgenoot of kinderen.

Daar kunnen goede redenen voor zijn. Vermogende mensen hebben soms te vrezen

van afpersingspraktijken, zoals kidnapping.

Ook kan behoefte aan privacy een legitieme reden zijn. „Soms wil je gewoon niet

dat je buren weten hoeveel geld je hebt", zegt Albert. Het is allemaal

legitiem, zolang de fiscus maar wordt ingelicht.

Maar in de praktijk wordt de fiscus in veel gevallen juist niet op de hoogte

gebracht, waarmee legale ontwijking vanzelf illegale ontduiking wordt. Een

kenmerk van belastingparadijzen is immers de garantie van geheimhouding. Dat

maakt het voor de speurneuzen van de Belastingdienst bijzonder moeilijk om

potjes met geld op te sporen. Ook stellen bankiers daar niet snel moeilijke

vragen over weer een koffer met cash. Verleidelijk voor mensen met zwart geld.

Neem de KB Lux-zaak, zegt Albert. De namen van tweeduizend Nederlandse

eigenaren van Zwitserse bankrekeningen kwamen een aantal jaren geleden op

straat te liggen. „Veruit de meesten hadden die rekening om geen belasting in

Nederland te hoeven betalen."

Maar zijn er dan helemaal geen scenario's denkbaar dat het ook voor de gewone

man loont om een legale offshore-constructie in een belastingparadijs op te

tuigen?

Nee, eigenlijk niet, zegt Albert. Iedereen die zijn geld in Nederland verdient,

moet hier belasting betalen, legt de hoogleraar uit.

Loonslaaf, pensionado of zzp'er, uitzonderingen zijn er niet. En ook een

erfgenaam pleegt fraude als hij het geld van wijlen oma zonder het aan te geven

verbergt in een fiscaalvriendelijke offshore-constructie.

Ondernemers konden tot voor kort nog wel met hun vermogen naar het buitenland,

door te verhuizen naar België bijvoorbeeld. Of ze konden hun winst onderbrengen

in een stichting of trust. Maar door reparaties in de belastingwet en

internationale samenwerking, vaak vastgelegd in verdragen, is dat ook niet erg

zinvol meer, oordeelt Albert.

Een crimineel dan met een berg zwart geld? Gaat hij nog wel met koffers met

cash naar een belastingparadijs? Albert: „Daar wil ik liever niet te veel over

speculeren. Maar iedere bank of notaris zal aan een crimineel vragen waar zijn

geld vandaan komt als hij het wil investeren. Maar stel, een Nederlandse bv

leent geld van een vennootschap op de Britse Maagdeneilanden om een

grachtenpand te kopen. Dan zie je over het algemeen dat de fiscus niet heel

veel moeite doet om te achterhalen wie er eigenlijk achter die vennootschap op

de Maagdeneilanden zit."

Jan met de pet heeft dus weinig te zoeken in een belastingparadijs. Blijft over

het onderbuikgevoel dat vooral de superrijken en multinationals lijken te

profiteren van mogelijkheden die de wet soms biedt.

Albert kan niet veel met dat onderbuikgevoel. „Maar wat er nu gebeurt is wel

goed voor de belastingmoraal. In dit digitale tijdperk liggen gegevens zoals de

Panama Papers zomaar op straat. Verborgen constructies zijn opeens voor

iedereen zichtbaar geworden."

Loont het ook voor Jan met

de pet?

Reden kan behoefte zijn aan privacy

Legitiem, zolang de fiscus het maar weet

LOAD-DATE: 11 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              122 of 160 DOCUMENTS



                                  De Telegraaf

                             7 april 2016 donderdag

Werkelijkheid

SECTION: Binnenland; Blz. 002

LENGTH: 55 woorden


„Omdat de regering erop hamert dat we allemaal voor moeten stemmen, heb ik

juist tegen gestemd.

Echt, ik gun de Oekraïners het allerbeste, maar ik denk niet dat het verdrag

iets op gaat leveren voor de `gewone' man.

Ik voel me niet altijd vertegenwoordigd door de overheid. Een referendum komt

dichterbij de werkelijkheid."

LOAD-DATE: 6 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              123 of 160 DOCUMENTS



                                  De Telegraaf

                             7 april 2016 donderdag

'Verbied financiële trucs'

SECTION: WatUZegt; Blz. 014

LENGTH: 555 woorden


De onthullingen over belastingontwijking van staatshoofden, tycoons,

topsporters, filmacteurs, alsmede kleine ondernemers, houden menigeen bezig.

Velen staan achter de aanpak van de 'kopstukken' in de zogeheten Panama Papers.

Het vermijden van heffingen via allerlei schimmige constructies door

welgestelden en multinationals moet hard worden aangepakt, vinden de meesten.

„Deze offshore-constructies met vennootschappen moeten worden verboden, en niet

alleen in Nederland maar ook Europees en als het even kan wereldwijd." Wel

geven sommigen aan 'dat ons land niet voorop hoeft te lopen. Andere landen

moeten ook meedoen, anders zijn wij het braafste jongetje van de klas, dat

miljarden misloopt'. Maar anderen wijzen er weer op dat 'de term

belastingontwijking nogal suggestief is en miskent dat landen dit zelf

faciliteren'. Hoe dan ook: 'belastingontduiking moet strafbaar zijn, want

iedereen moet (ergens) belasting betalen', luidt de teneur. Terecht wijzen

sommigen erop dat bij de Panama Papers „het niet is gezegd dat alles met

belastingontduiking te maken heeft". Als dat wel zo is, dan moeten 'overtreders

hard worden aangepakt'.

Acht op de tien bedenken dat als de belastingmoraal zo laag is bij de elite

waarom de 'gewone man' dan wel netjes de heffingen moet betalen. Zo verzucht

iemand: „De wereld begint steeds meer te bestaan uit graaiers die nooit genoeg

hebben. Maar door dit hebzuchtige gedrag draait de hardwerkende

belastingbetaler er weer voor op." Het schrijnt des te meer omdat deze groep

wel netjes en op tijd zegt de belastingen te betalen. Slechts 16% van de

stemmers ontwijkt belasting, en een heel kleine minderheid (1%) ontduikt zelfs

heffingen. Velen reppen ook over het verschil in behandeling van sociale

groepen, ook door de Nederlandse fiscus. Zo schrijft een respondent: „Mijn

vader heeft ooit nog eens een deurwaarder thuis gehad omdat hij per ongeluk

twee gulden te weinig belasting had betaald. En de rijken en de multinationals,

die toch al bulken van het geld, die kunnen hun gelden ongemoeid wegsluizen."

Maar veel deelnemers beschouwen belastingontwijking als doodnormaal. „Iedereen

die die kans heeft, zal het met beide handen aanpakken", weet een nuchtere

respondent. „In Nederland worden de laatste jaren de duimschroeven steeds meer

aangedraaid. Dan wordt er om gevraagd", voegt deze stemmer eraan toe. Deze

opvatting wordt door meer respondenten gedeeld. Zo meent een ander: „Het is de

schuld van de regering. De belastingdruk is waanzinnig hoog en moet dan ook

omlaag." En: „Laten we niet naïef doen. Iedereen wil zo min mogelijk belasting

betalen. De burger wordt genoeg gepakt op allerlei terreinen."

Hoewel de meesten blij zijn met de onthullingen, koesteren ze geen illusies

voor de toekomst. Of, zoals iemand stelt: „De Panama Papers duiden erop dat het

mondiale systeem grote gebreken vertoont en dat vraagt om maatregelen, maar

geheel uitbannen zal niet lukken." De Belastingdienst moet van de meerderheid

van de stemmers nu snel aan de slag om de Nederlanders te achterhalen die

worden genoemd. Enkelen roepen al enthousiast: „Feest voor de Belastingdienst!"

Maar de belastingparadijzen waar informatie moet worden ingewonnen zullen,

ondanks de verdragen, de zaken op zijn minst willen traineren.

René van Zwieten

'Wereld van graaiers'

LOAD-DATE: 6 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              124 of 160 DOCUMENTS



                                  De Telegraaf

                             6 april 2016 woensdag

Jos van Rey  minacht de rechters

SECTION: WatUZegt; Blz. 015

LENGTH: 198 woorden


Verbazing en ongeloof streden om voorrang bij Jos van Rey in de rechtszaal. Hij

zal de rechterlijke macht wel even les geven in politieke mores.

Burgemeesterszetels worden door de politieke partijen verdeeld onder politici

die een baantje nodig hebben en voor de show wordt er een

sollicitatieprocedure opgevoerd. Zo zijn mevr. Ter Horst en mevr. Jorritsma ten

slotte ook ooit burgemeester geworden.

Daarin past het lekken van de vragen van de sollicitatiecommissie aan de

kandidaat die het moet worden.

De politiek bepaalt zelf wel of de wet juist met klem moet worden toegepast of

juist terzijde moet worden geschoven, al naar gelang het zo uitkomt. De wet is

er voor het gewone volk niet voor de partijbonzen. In principe is hier dus

sprake van georganiseerde misdaad.

Holleeder kijkt met hetzelfde dedain naar zijn rechters als Van Rey doet. Beide

beschouwen zij de rechters als mensen die geen flauw benul hebben hoe de wereld

werkelijk in elkaar zit. En bovenal zijn zij slachtoffer van die onwetendheid,

in het besef dat nu de rechterlijke macht hun lot moet bepalen, zij daaraan

zijn overgeleverd en geen van hun mededaders daaraan maar iets kan veranderen.

Lucas Böke

LOAD-DATE: 5 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              125 of 160 DOCUMENTS



                                  De Telegraaf

                             6 april 2016 woensdag

Starbucks

SECTION: Regio; Blz. 012

LENGTH: 78 woorden


Ook de PvdA maakt zich al langer zorgen om de creatieve manieren waarop grote

bedrijven via de Zuidas hun belastingafdracht laag houden. Nu elke gewone

Nederlander weer de belastingaangifte heeft ingevuld, leverde de PvdA maandag

een rode belastingenveloppe af bij multinational Starbucks. Met de nep-aanslag

wordt op een ludieke manier aandacht gevraagd voor de claim van de Europese

Commissie dat Starbucks nog zo'n 25 miljoen euro belasting zou moeten betalen.

LOAD-DATE: 5 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              126 of 160 DOCUMENTS



                                  De Telegraaf

                              4 april 2016 maandag

'Europese grenzen dicht, net zoals vroeger?'

SECTION: Binnenland; Blz. 006

LENGTH: 619 woorden


Mijn gedachten gaan terug naar 1952. Negen vrienden gaan een reis maken naar de

Italiaanse meren, door Duitsland en Oostenrijk naar Italië en terug via

Oostenrijk, Zwitserland, Frankrijk en België. Acht keer een grens passeren.

Voor de auto hebben we een Carnet de Passage en Douane nodig. Wie in Europa

weet nog wat dat is? Een mapje met evenveel bladzijden (als paspoort voor de

auto) als er grensovergangen moeten worden gepasseerd, aan te vragen bij de

ANWB of de KNAC. En dan, ja natuurlijk, Duitse Marken, Oostenrijkse

Schillingen, Italiaanse lires, Zwitserse, Franse en Belgische francs. Romantiek

uit de oude doos? Van mij hoeft die niet terug te komen.

G.H. Kellersmann,

Landsmeer

Ja of nee

Of wij nu bij het komende referendum over de Oekraïne ja of nee stemmen zal

voor de gewone burgers in dat land totaal niets uitmaken. Hun strijd voor

zichzelf en hun kinderen om het dagelijkse brood zal er niet om verminderen.

Slechts de rijken zullen profiteren van een associatieverdrag, wat er in de een

of andere vorm tóch wel komt, met de EU!

Willem Vizee, Tiel

Zendtijd

Wat hebben die 'ja'- kiezers toch onevenredig veel zendtijd op de TV. Is dat in

opdracht van de regering? Je zou het haast gaan vermoeden.

Paul Smetsers, Bussum

Korpschef

Volgens korpschef Akerboom is er niets aan de hand bij de de dienst speciale

interventies. Waarom heeft een groep dan een advocaat ingeschakeld uit onvrede

vanwege de arbeidsomstandigheden? Ze zijn al in het gelijk gesteld door de

bezwarencommissie, begint Akerboom al dezelfde nukken te krijgen als zijn

minister?

A. Randshuizen,

Nieuw-Vennep

Talentenjacht

Afgelopen weekend was het weer zover. Een finale van een talenjacht, dit keer

voor kids. Het mag van mij dan ook de laatste zijn. Noem mij één 'talent' van

de afgelopen vijf jaar van welke zangtalentenjacht op de TV in Nederland dan

ook, die gedaan heeft wat men dacht. De Soundmixshow van vroeger bracht meer

kwaliteit naar voren. De huidige shows staan mij bij als het tennissen van

Maria Sharapova: één grote gilpartij, maar dan door het publiek.

A. Bulten, Warnsveld

Kreeft

Er zijn figuren, denkelijk van de Partij voor de Dieren, die de kreeft met een

injectie willen verdoven voor het levend koken. Laten die ook eens nadenken

wanneer zij zich aan een garnalencocktail tegoed doen en daarna nog eens denken

aan hun idee. Een veelvoud van die dieren wordt al aan boord gekookt.

F.H. Janssen,

Oosterwolde

Ayaan

Na het lezen van het artikel van Nausicaa Marbe betreffende het programma DWDD

waarin advocate Ficq de vloer aanveegde met Ayaan Hirsi Ali (Tel. 1/4) bekroop

mij een misselijkmakend gevoel. Hoe kan iemand zich zo verlagen om Ayaan, die

zoveel heeft meegemaakt aan laster en beschuldigingen nog een trap na te geven?

Hans Klaver, Alkmaar

Compenseren

Steeds meer erger ik mij aan de zelfverzekerde ministers Koenders en

Dijsselbloem. Ik hoop dat zij alle ondernemers die getroffen worden door

corrupte Oekraïners en alle ondernemers die getroffen worden door sancties door

Rusland, even zelfverzekerd ruimhartig zullen compenseren.

J.W. Menso, Bennebroek

Belang

De discussie omtrent het associatieverdrag vindt zijn bizarre hoogtepunt in de

verklaring van het ministerie van buitenlandse zaken van de USA (!), dat het

van groot economisch belang van o.a. Nederland acht, dat de Nederlandse burger

ja stemt in het referendum. Bevat u het? Een advies voor de burger: Stem neen.

Ben Seleski, Sprundel

Tolheffing

Zou het niet wenselijk zijn dat het vrachtvervoer België links laat liggen en

via Duitsland over de Autobahn gaat rijden? Is wel wat om, maar het zal veel

ellende en agressie kunnen voorkomen.

Cas Heijenk-Caspers,

Sleeuwijk

LOAD-DATE: 3 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              127 of 160 DOCUMENTS



                                  De Telegraaf

                             2 april 2016 zaterdag

'De gewone man heeft niets aan dit verdrag'

BYLINE: Niels Rigter

SECTION: Binnenland; Blz. 007

LENGTH: 423 woorden


door  Niels Rigter

Den Haag  -  De SP is tegen het samenwerkingsverdrag met Oekraïne. Het is

immers overduidelijk een opstapje naar lidmaatschap, zegt partijleider Emile

Roemer. En voor Oekraïne is het ook niet goed.

Wat is uw grootste bezwaar?

„Oekraïne is tot op het bot verdeeld. Er is een burgeroorlog gaande waar veel

landen zich mee bemoeien. Op het moment dat óf Rusland óf de EU daaraan gaat

trekken, komt de stabiliteit verder onder druk te staan."

De burgeroorlog is toch niet de schuld van Europa?

„Waar twee vechten, hebben er twee schuld. Europa heeft schuld door aan

Oekraïne te trekken en het land allerlei beloften te doen."

Welke beloften?

„De belofte van lidmaatschap. Het staat niet in het verdrag, maar iedereen weet

waar dit naartoe gaat. De president zegt: binnen vijf jaar zijn we lid. Dat

zegt hij natuurlijk niet zomaar. Dat komt ergens vandaan. Je moet eerst zorgen

dat het land stabiel is voordat je verder gaat samenwerken en de gevoeligheid

met Rusland op het spel zet."

U wilt Rusland belonen voor dreigementen tegen Oekraïne?

„Poetin boeit me helemaal niks. Ík zit niet bij Poetin aan tafel. Ík heb de

koning niet gestuurd om daar een pilsje te drinken. Oekraïne is de achtertuin

van Rusland, dat is een geografisch feit. Oekraïne is niet alleen afhankelijk

van handel met het Westen, maar ook van Rusland. Het is al een land dat aardig

bankroet is, dus hier help je ze niet mee."

Wie bent u om dat te zeggen als het land zelf richting Europa wil?

„Als je gaat trouwen, zul je toch allebei 'ja' moeten zeggen. En wij zeggen

geen 'ja' wat mij betreft. Ik snap best dat het westelijk deel van Oekraïne

onder een juk uit wil. Maar daar heb je dit verdrag niet voor nodig. Het eerste

deel is heel politiek. Daar staat nogal wat in. Je helpt het land niet met dit

verdrag, maar door ze te helpen vakbonden op te richten, corruptie te

bestrijden, de democratie te verbeteren."

Maar meneer Roemer, dat is precies wat dit verdrag beoogt!

„We hebben de Raad van Europa, waar Oekraïne lid van is. Daar hebben we al een

anticorruptieprogramma. In de associatieverdragen die we al hadden,

bijvoorbeeld met Bulgarije, is gebleken dat er van afspraken om corruptie te

bestrijden weinig terecht komt."

Het verdrag is dus een lege huls. Dan hoeft u toch ook niet tegen te zijn?

„Jawel. Omdat het Oekraïne verplicht allerlei aanpassingen te doen, tot en met

de verdienmodellen en de liberale economie. Het is een verdrag voor de

oligarchen en de multinationals, waar de gewone man niks aan heeft."

LOAD-DATE: 1 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              128 of 160 DOCUMENTS



                                  De Telegraaf

                             2 april 2016 zaterdag

Gesprek van de dag

SECTION: WatUZegt; Blz. 015

LENGTH: 77 woorden


Autofabrikant Tesla heeft haar eerste elektrische model onthuld dat betaalbaar

is voor 'Jan Modaal'. Het eerste fabrieksmodel wordt eind 2017 verwacht en kost

ca. 31.000 euro.

Wat een fantastisch mooie auto is het geworden. @MarcovanDijke

De dag waarop de elektrische auto écht aan z'n verovering begon. @twassenberg

31.000 euro ? Ik denk dat 'de gewone man' zal moeten gaan lopen... Mar Ram op FB

We moeten nog even doorsparen. Amanda v/d Heerik op Facebook

LOAD-DATE: 1 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              129 of 160 DOCUMENTS



                                  De Telegraaf

                             22 maart 2016 dinsdag

Ping-ping Chinese toerist

BYLINE: Van een onzer verslaggevers

SECTION: Financieel; Blz. 021

LENGTH: 203 woorden


Amsterdam -  Van Genua tot Giethoorn en van Rome tot Roermond: Chinese

toeristen weten Europa steeds beter te vinden.

Nabije oorden werden vorig jaar minder populair, de voor de Chinezen verre

bestemmingen als Europa en Australië profiteerden. Wereldwijd besteedden de

toeristen uit de volksrepubliek daarbij een recordbedrag: $215 miljard (EUR 191

miljard), een stijging van 53% ten opzichte van het jaar ervoor.

Ter vergelijking: het bruto binnenlands product van Finland lag vorig jaar

lager.

De stijging van de Chinese bestedingen over de grens zet door. Het World Travel

& Tourism Council gaat uit van een verdubbeling tussen nu en 2026. De

Chinese Jan Modaal krijgt immers steeds meer te besteden.

Nederlandse toeristentrekkers doen er dan ook alles aan om de Chinees zich hier

thuis te laten voelen.

Niet alleen in hotspots zoals Giethoorn, waar de bushaltes in het Chinees zijn,

maar ook in de Bijenkorf en zelfs de Designer Outlet in Roermond, waar -

btw-vrij - de duurste souvenirs worden ingeslagen. Nederland ontving vorig jaar

300.000 Chinese toeristen. Meer dan 250.000 Chinezen (inclusief Chinezen die in

Duitsland overnachtten) vonden hun weg naar de outlet in Roermond, aldus een

zegsman.

LOAD-DATE: 21 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              130 of 160 DOCUMENTS



                                  De Telegraaf

                             19 maart 2016 zaterdag

Variatie in het Verre Oosten

SECTION: Reiskrant; Blz. 014

LENGTH: 1415 woorden


VERWEG Taiwan

Je trip door Taiwan begint in Taipei, de hoofdstad van het land. Omringd door

talloze snelwegen met knooppunten die soms wel vijf tot zes verdiepingen over

elkaar heenlopen, realiseer je je direct hoe druk de stad moet zijn in een land

dat met 23 miljoen inwoners een van de dichtst bevolkte ter wereld is.

Niet alleen is het een lange autofile in en rond de stad, maar ook de

brommer/scooter bepaalt met duizenden tegelijk het straatbeeld. Voeg daarbij

nog een eindeloze stoet aan bussen - het openbaar vervoer is overigens met hoge

snelheidstreinen en andere middelen uitstekend geregeld - én op elke gevel

schreeuwerige neonreclames en het plaatje van een 'doorsnee' Aziatische stad is

compleet.

Taipei 101

Aan een paar highlights ontkom je niet. De Taipei 101 is zichtbaar vanuit elke

hoek van de metropool. Met 508 meter inmiddels al lang achterhaald als hoogste

gebouw ter wereld, maar nog steeds een attractie van formaat. Voor 500

Taiwanese dollar (zo'n 14 euro) krijg je toegang tot een van de twee 25 miljoen

dollar (per stuk!) kostende Toshiba-liften. In slechts 36 seconden schieten

deze snelste liften ter wereld je van de vijfde naar de 88e verdieping, naar

het op 389 meter hoogte gelegen Observatory. Honderden toeristen zwermen langs

de glazen façade, fotograferen en selfiën dat het een lieve lust is.  Neem

zeker een kijkje een verdieping lager bij de gigantische demper die het gebouw

bij orkanen of aardbevingen overeind moet houden. De reusachtige bol met een

gewicht van ruim 800 ton zorgt voor tegendraadse bewegingen bij trillingen.

Als je dan toch bij de imposante wolkenkrabber bent ga dan bij de voet in het

winkelcentrum dumplings eten bij Din Tai Fung, het enige dumplingrestaurant ter

wereld dat met een Michelinster is beloond. Wachttijd tijdens de lunch op

zaterdagmiddag: 80 minuten... Het restaurant is enorm en de dumplings

onovertroffen.

De Lungshan Tempel is een van de vele, boeddhistische, religieuze gebouwen in

de stad. Hier komen inwoners, (Chinese) toeristen en andere gelovigen naartoe

om een wierookstaafje te branden en te bidden voor voorspoed en geluk bij een

van de vele goden.

De dag sluiten we af bij het Chiang Kai-shek Memorial. Ieder uur worden de twee

soldaten die de wacht houden bij het negen meter hoge bronzen beeld van de

grondlegger van het huidige Taiwan, met militaire precisie gewisseld.Op het

complex, dat is betaald uit collectes onder de Taiwanezen die zeer in mineur

waren toen hun grote roerganger in 1975 op 89-jarige leeftijd overleed, bevindt

zich ook nog een concertzaal en operagebouw. In het memorialgebouw zelf kun je

middels een expositie het leven van de glorieuze leider volgen. Chiang Kai-shek

is omstreden geweest. Hij onderdrukte het volk, maar wordt desondanks op handen

gedragen omdat hij het moderne, rijke Taiwan  heeft vormgegeven.

Ximen, het oude deel van Taipei, is inmiddels een geliefd uitgaansoord. Vooral

Taiwanese jongeren bevolken de met honderden winkeltjes en stalletjes bezette

avondmarkt. Uit ontelbare luidsprekers komt je een kakofonie aan exotische

klanken je tegemoet en glittert het neon volop. De winkeltjes en stalletjes

blijven tot laat open en je kunt je eindeloos vergapen aan alle gadgets,

prulletjes en voorstellingen en de lekkere trek stillen. Een heerlijk spektakel

om Taipei mee af te sluiten.

Op de korte vlucht naar Hualien zit ik naast de Taiwanese Hsiao Lan Fen, maar

zelf noemt ze zich liever Sabrina, naar de gelijknamige film van Sydney Pollack

uit 1995. Ze werkt in het Far Eastern Memorial Hospital in de stad en de

praatgrage zuster biedt een mooi moment om wat meer inzicht in het leven van de

Taiwanees te krijgen.

„Voor de gewone man wordt het  steeds lastiger. Er is veel stress, we moeten

hard en lang werken voor weinig geld. Huizen zijn duur. De gezondheidszorg is

van hoog niveau en goedkoop. Er zijn 160 universiteiten in ons land en

tegenwoordig kan elke dombo studeren. Jongeren doen dat dan ook omdat ze

zichzelf vaak te goed vinden voor bepaalde baantjes. Dus worden er arbeiders

uit Indonesië, Vietnam en China binnengehaald! Dat is dan weer niet zo best",

besluit ze. Als ze hoort dat we Hualien gaan bekijken zegt ze: „Mooi, heel

traditioneel. Hualien is waar de pensionado's zich vestigen."

Pine Garden

In de tuinen van Pine Garden in Hualien blijken die middag louter treurige

verhalen op te tekenen. Dit was de plek waar in de Tweede Wereldoorlog tijdens

de Japanse bezetting kamikazepiloten zich voorbereidden op hun laatste vlucht.

Voor ze zich in een vijandig doel boorden mochten ze hier tijdens hun laatste

momenten feestvieren. Alles wat ze maar wensten werd geregeld, van meisjes tot

drank, van het favoriete eten tot een film, wat ze maar wilden. Heel wat minder

deprimerend is het bij Liyu Lake. Het kleine meer heeft een pad rondom dat door

joggers, wandelaars en fietsers gebruikt wordt.

Natuurlijk ontbreekt ook in Hualien de nightmarket niet. Op een enorm

braakliggend terrein staan de stalletjes zij aan zij, rij na rij, ook hier weer

overgoten met neon. Het zijn voornamelijk eetstalletjes en kleine

kermisattracties. Een goedkoop avondje uit waar in groten getale gebruik van

wordt gemaakt.

Hualien was maar een korte tussenstop op weg naar een van de grootste

toeristentrekkers van het land. Het Taroko National Park bestaat uit een negen

kilometer lange kloof vanaf zee landinwaarts. Het is laag water in de

Liwu-rivier en in de bedding liggen duizenden enorme rotsblokken, meestal voor

een groot deel uit marmer bestaand, die door aardverschuivingen, orkanen en

aardbevingen van de bergen zijn losgewrikt. In dit bijzondere park zie je

direct weer hoe nietig we als mens zijn. Rond de rivier zijn tal van hikes te

doen. Je kunt de aangelegde asfaltweg volgen, maar ook paden pakken de bossen

in, die aan weerszijden van de kloof voor een mooi groen spektakel zorgen.

Het Silks Palace Hotel is de ultieme afsluiting na een dagje 'kloof'. Het

fijne, modern en stijlvol aandoende hotel ligt namelijk kilometers ver midden

in de kloof en het uitzicht in je kamer via het enorme raam op de woest

kolkende rivier is adembenemend.

Vanuit het hotel in Tienhsiang rijden we via de Central Cross Highway dwars

door de bergen naar Sun Moon Lake. Een prachtige weg die over de Uwling-pas op

3275 meter zal leiden. De bergketens van het Central Range-gebergte vechten

naast de valleien om ruimte in je blikveld. Regelmatig moeten we stoppen of

soms zelfs een stukje achteruit rijden om een tegenligger te laten passeren op

de smalle slingerweg. Na op 2374 meter bij Guan Yuan het hoogste tankstation

van Taiwan te zijn gepasseerd, blijkt het hoogtepunt van de tocht een

tegenvaller. Op de pas ontnemen de omringende bergen het zicht aan de vallei.

Op naar Sun Moon Lake dan maar, met een tussenstop in Puli voor een bezoekje

aan het grootste boeddhistische centrum in Taiwan, het Chung Thai klooster.

Maar liefst zeven jaar is er aan het megalomane klooster gebouwd tot aan de

opening van 2001. Inmiddels zitten er 1000 leerlingen op de diverse

opleidingen. Grandmaster Wei Chueh is de bedenker van de kloosterorde én het

140 meter hoge gebouw.  Hoe hoger we komen, hoe imposanter. Op de hoogste

verdieping staat er een enorme houten pagode midden in de zaal belicht door het

zonlicht via de 30 meter hoge en 16 meter brede ramen die de hele zijkant van

het gebouw beslaan. De muren zijn beslagen met 22.000 handgemaakte afbeeldingen

van boeddha. Het is simpelweg niet te omschrijven, de grootsheid van het gebouw

en de inhoud waar alles van graniet, marmer, of teak dat vanuit de hele wereld

is ingevlogen.

Na zoveel indrukwekkends blijkt de laatste stop, Sun Moon Lake, een

tegenvaller. Ook hier weer tientallen bootjes op het meer die de voornamelijk

Chinese toeristen in tochtjes van tien tot vijftien minuten per keer rondvaren.

Het doet gedateerd aan, alsof het leven na die bloeiende jaren tachtig stil is

blijven staan. De voorspoed die het jarenlang heeft gekend en tot een moderne

natie heeft gemaakt, heeft er ook voor gezorgd dat de traditionele sfeer die je

hoopt te vinden in dit soort landen, grotendeels is verdwenen. In elk geval bij

de grote attracties, waar traditie louter nog commercieel wordt uitgebuit. Maar

wie verder kijkt, kan zeker nog mooie ontdekkingen doen...

Ga voor meer inspirerende reisverhalen naar http://reiskrant.nl

Uitgaan

doe je

in Ximen

Chung Thai -

klooster enorm

indrukwekkend

LOAD-DATE: 18 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              131 of 160 DOCUMENTS



                                  De Telegraaf

                             19 maart 2016 zaterdag

Variatie in het Verre Oosten

SECTION: Reiskrant; Blz. 012

LENGTH: 1415 woorden


VERWEG Taiwan

Je trip door Taiwan begint in Taipei, de hoofdstad van het land. Omringd door

talloze snelwegen met knooppunten die soms wel vijf tot zes verdiepingen over

elkaar heenlopen, realiseer je je direct hoe druk de stad moet zijn in een land

dat met 23 miljoen inwoners een van de dichtst bevolkte ter wereld is.

Niet alleen is het een lange autofile in en rond de stad, maar ook de

brommer/scooter bepaalt met duizenden tegelijk het straatbeeld. Voeg daarbij

nog een eindeloze stoet aan bussen - het openbaar vervoer is overigens met hoge

snelheidstreinen en andere middelen uitstekend geregeld - én op elke gevel

schreeuwerige neonreclames en het plaatje van een 'doorsnee' Aziatische stad is

compleet.

Taipei 101

Aan een paar highlights ontkom je niet. De Taipei 101 is zichtbaar vanuit elke

hoek van de metropool. Met 508 meter inmiddels al lang achterhaald als hoogste

gebouw ter wereld, maar nog steeds een attractie van formaat. Voor 500

Taiwanese dollar (zo'n 14 euro) krijg je toegang tot een van de twee 25 miljoen

dollar (per stuk!) kostende Toshiba-liften. In slechts 36 seconden schieten

deze snelste liften ter wereld je van de vijfde naar de 88e verdieping, naar

het op 389 meter hoogte gelegen Observatory. Honderden toeristen zwermen langs

de glazen façade, fotograferen en selfiën dat het een lieve lust is.  Neem

zeker een kijkje een verdieping lager bij de gigantische demper die het gebouw

bij orkanen of aardbevingen overeind moet houden. De reusachtige bol met een

gewicht van ruim 800 ton zorgt voor tegendraadse bewegingen bij trillingen.

Als je dan toch bij de imposante wolkenkrabber bent ga dan bij de voet in het

winkelcentrum dumplings eten bij Din Tai Fung, het enige dumplingrestaurant ter

wereld dat met een Michelinster is beloond. Wachttijd tijdens de lunch op

zaterdagmiddag: 80 minuten... Het restaurant is enorm en de dumplings

onovertroffen.

De Lungshan Tempel is een van de vele, boeddhistische, religieuze gebouwen in

de stad. Hier komen inwoners, (Chinese) toeristen en andere gelovigen naartoe

om een wierookstaafje te branden en te bidden voor voorspoed en geluk bij een

van de vele goden.

De dag sluiten we af bij het Chiang Kai-shek Memorial. Ieder uur worden de twee

soldaten die de wacht houden bij het negen meter hoge bronzen beeld van de

grondlegger van het huidige Taiwan, met militaire precisie gewisseld.Op het

complex, dat is betaald uit collectes onder de Taiwanezen die zeer in mineur

waren toen hun grote roerganger in 1975 op 89-jarige leeftijd overleed, bevindt

zich ook nog een concertzaal en operagebouw. In het memorialgebouw zelf kun je

middels een expositie het leven van de glorieuze leider volgen. Chiang Kai-shek

is omstreden geweest. Hij onderdrukte het volk, maar wordt desondanks op handen

gedragen omdat hij het moderne, rijke Taiwan  heeft vormgegeven.

Ximen, het oude deel van Taipei, is inmiddels een geliefd uitgaansoord. Vooral

Taiwanese jongeren bevolken de met honderden winkeltjes en stalletjes bezette

avondmarkt. Uit ontelbare luidsprekers komt je een kakofonie aan exotische

klanken je tegemoet en glittert het neon volop. De winkeltjes en stalletjes

blijven tot laat open en je kunt je eindeloos vergapen aan alle gadgets,

prulletjes en voorstellingen en de lekkere trek stillen. Een heerlijk spektakel

om Taipei mee af te sluiten.

Op de korte vlucht naar Hualien zit ik naast de Taiwanese Hsiao Lan Fen, maar

zelf noemt ze zich liever Sabrina, naar de gelijknamige film van Sydney Pollack

uit 1995. Ze werkt in het Far Eastern Memorial Hospital in de stad en de

praatgrage zuster biedt een mooi moment om wat meer inzicht in het leven van de

Taiwanees te krijgen.

„Voor de gewone man wordt het  steeds lastiger. Er is veel stress, we moeten

hard en lang werken voor weinig geld. Huizen zijn duur. De gezondheidszorg is

van hoog niveau en goedkoop. Er zijn 160 universiteiten in ons land en

tegenwoordig kan elke dombo studeren. Jongeren doen dat dan ook omdat ze

zichzelf vaak te goed vinden voor bepaalde baantjes. Dus worden er arbeiders

uit Indonesië, Vietnam en China binnengehaald! Dat is dan weer niet zo best",

besluit ze. Als ze hoort dat we Hualien gaan bekijken zegt ze: „Mooi, heel

traditioneel. Hualien is waar de pensionado's zich vestigen."

Pine Garden

In de tuinen van Pine Garden in Hualien blijken die middag louter treurige

verhalen op te tekenen. Dit was de plek waar in de Tweede Wereldoorlog tijdens

de Japanse bezetting kamikazepiloten zich voorbereidden op hun laatste vlucht.

Voor ze zich in een vijandig doel boorden mochten ze hier tijdens hun laatste

momenten feestvieren. Alles wat ze maar wensten werd geregeld, van meisjes tot

drank, van het favoriete eten tot een film, wat ze maar wilden. Heel wat minder

deprimerend is het bij Liyu Lake. Het kleine meer heeft een pad rondom dat door

joggers, wandelaars en fietsers gebruikt wordt.

Natuurlijk ontbreekt ook in Hualien de nightmarket niet. Op een enorm

braakliggend terrein staan de stalletjes zij aan zij, rij na rij, ook hier weer

overgoten met neon. Het zijn voornamelijk eetstalletjes en kleine

kermisattracties. Een goedkoop avondje uit waar in groten getale gebruik van

wordt gemaakt.

Hualien was maar een korte tussenstop op weg naar een van de grootste

toeristentrekkers van het land. Het Taroko National Park bestaat uit een negen

kilometer lange kloof vanaf zee landinwaarts. Het is laag water in de

Liwu-rivier en in de bedding liggen duizenden enorme rotsblokken, meestal voor

een groot deel uit marmer bestaand, die door aardverschuivingen, orkanen en

aardbevingen van de bergen zijn losgewrikt. In dit bijzondere park zie je

direct weer hoe nietig we als mens zijn. Rond de rivier zijn tal van hikes te

doen. Je kunt de aangelegde asfaltweg volgen, maar ook paden pakken de bossen

in, die aan weerszijden van de kloof voor een mooi groen spektakel zorgen.

Het Silks Palace Hotel is de ultieme afsluiting na een dagje 'kloof'. Het

fijne, modern en stijlvol aandoende hotel ligt namelijk kilometers ver midden

in de kloof en het uitzicht in je kamer via het enorme raam op de woest

kolkende rivier is adembenemend.

Vanuit het hotel in Tienhsiang rijden we via de Central Cross Highway dwars

door de bergen naar Sun Moon Lake. Een prachtige weg die over de Uwling-pas op

3275 meter zal leiden. De bergketens van het Central Range-gebergte vechten

naast de valleien om ruimte in je blikveld. Regelmatig moeten we stoppen of

soms zelfs een stukje achteruit rijden om een tegenligger te laten passeren op

de smalle slingerweg. Na op 2374 meter bij Guan Yuan het hoogste tankstation

van Taiwan te zijn gepasseerd, blijkt het hoogtepunt van de tocht een

tegenvaller. Op de pas ontnemen de omringende bergen het zicht aan de vallei.

Op naar Sun Moon Lake dan maar, met een tussenstop in Puli voor een bezoekje

aan het grootste boeddhistische centrum in Taiwan, het Chung Thai klooster.

Maar liefst zeven jaar is er aan het megalomane klooster gebouwd tot aan de

opening van 2001. Inmiddels zitten er 1000 leerlingen op de diverse

opleidingen. Grandmaster Wei Chueh is de bedenker van de kloosterorde én het

140 meter hoge gebouw.  Hoe hoger we komen, hoe imposanter. Op de hoogste

verdieping staat er een enorme houten pagode midden in de zaal belicht door het

zonlicht via de 30 meter hoge en 16 meter brede ramen die de hele zijkant van

het gebouw beslaan. De muren zijn beslagen met 22.000 handgemaakte afbeeldingen

van boeddha. Het is simpelweg niet te omschrijven, de grootsheid van het gebouw

en de inhoud waar alles van graniet, marmer, of teak dat vanuit de hele wereld

is ingevlogen.

Na zoveel indrukwekkends blijkt de laatste stop, Sun Moon Lake, een

tegenvaller. Ook hier weer tientallen bootjes op het meer die de voornamelijk

Chinese toeristen in tochtjes van tien tot vijftien minuten per keer rondvaren.

Het doet gedateerd aan, alsof het leven na die bloeiende jaren tachtig stil is

blijven staan. De voorspoed die het jarenlang heeft gekend en tot een moderne

natie heeft gemaakt, heeft er ook voor gezorgd dat de traditionele sfeer die je

hoopt te vinden in dit soort landen, grotendeels is verdwenen. In elk geval bij

de grote attracties, waar traditie louter nog commercieel wordt uitgebuit. Maar

wie verder kijkt, kan zeker nog mooie ontdekkingen doen...

Ga voor meer inspirerende reisverhalen naar http://reiskrant.nl

Uitgaan

doe je

in Ximen

Chung Thai -

klooster enorm

indrukwekkend

LOAD-DATE: 18 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              132 of 160 DOCUMENTS



                                  De Telegraaf

                             19 maart 2016 zaterdag

Trump

SECTION: Financieel; Blz. 038

LENGTH: 479 woorden


Het oordeel over presidentskandidaat Donald Trump is duidelijk aan het

kantelen, nu hij al die voorverkiezingen wint en de Republikeinse partij er,

met tegenzin, van moet uitgaan dat de vastgoedmagnaat het gaat opnemen tegen

Hillary Clinton. Achter alle grootspraak blijken ook nog economische

opvattingen schuil te gaan.

In het Amerikaanse politieke spectrum staan de Democraten links van het midden

en de Republikeinen rechts ervan, al ligt het midden daar een stuk rechtser dan

in Europa. In onze termen zouden de Democraten een soort D66 zijn (een partij

overigens die de laatste jaren ook rechtser is geworden), terwijl men de

Republikeinen nog rechts van de VVD moet positioneren. Ons links bestaat in de

VS niet echt, en `socialist' is een scheldwoord, al scoort de Democraat Bernie

Sanders daar nu heel goed mee, vooral bij jongeren.

De Republikeinse partij is de partij van het kapitaal, van belastingverlaging

en van een federale overheid, die zo klein moet zijn dat je haar bijna net zo

goed kunt afschaffen. Iedereen moet, met een wapen binnen handbereik, maar voor

zichzelf zorgen. De oude pioniersmentaliteit.

Helaas heeft het onder vorige Republikeinse presidenten gevoerde beleid de

gewone man niets opgeleverd. De belastingen zijn inderdaad verlaagd, maar dan

vooral voor de rijken. De overheid is inderdaad kleiner geworden, maar dat is

wel ten koste gegaan van publieke investeringen in onderwijs en infrastructuur.

Wegen en bruggen zijn in slechte staat en wie naar Harvard wil, moet daar uit

eigen zak $60.000 per jaar voor neertellen (het collegegeld in Nederland is

EUR  2000). Amerika dreigt een plutocratie te worden - een samenleving waarin

het kapitaal de uitkomsten bepaalt. Nergens in het Westen is de

inkomensongelijkheid zo groot als in de VS. Het gemiddelde Amerikaanse gezin

heeft een reëel inkomen dat nog even hoog is als twintig jaar geleden.

En dan is er ineens Trump, een superkapitalist die zegt zich te bekommeren om

het lot van de gewone burgers, die hebben gemerkt dat alle vooruitgang van de

laatste twintig jaar bij de rijken is terechtgekomen. De baten van de

globaliseringen waren er voor de hogere klassen, de gewone fabrieksarbeider

raakte zijn baan kwijt (in 1998 waren er nog 18 miljoen banen in de Amerikaanse

industrie, nu nog 12 miljoen). Trump heeft opvattingen die dicht staan bij die

van onze SP: hij wil de immigranten weren die het werk van laaggeschoolden

inpikken, hij wil arbeid naar de VS terughalen en Apple dwingen om zijn iPhone

gewoon in Amerika te maken. Hij wil economisch protectionisme.

En de grootkapitalisten binnen zijn eigen Republikeinse partij? Die hoeven niet

op zijn sympathie te rekenen. Hij wil dat de miljarden wegstoppende grote

ondernemingen ook eindelijk eens belasting gaan betalen. De gewone

Republikeinse kiezers vinden dat - anders dan de partijtop - ook.

LOAD-DATE: 18 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              133 of 160 DOCUMENTS



                                  De Telegraaf

                             19 maart 2016 zaterdag

Böhms bruisende brein

SECTION: Reportage; Blz. 032

LENGTH: 1927 woorden


Schrijver, ambassadeur, meedenker, performer... Meester Hans blijft zijn

bovenkamer voeden met schaken

Heel even, een momentopname in zijn fascinerende aardse bestaan, voelde hij

oprechte liefde voor het paard op zijn schaakbord. Hij zat, als gast van een

Mexicaanse indianenstam, met een matje onder zijn billen op een bergrots te

kijken naar de zonsondergang en ook naar dat paardje van hout.

De hallucinerende werking van zojuist geconsumeerde paddenstoelen in combinatie

met de laatste zonnestralen deden hem beseffen: dat kopje, die manen, wat een

prachtige vorm heeft het diertje! Nu, heel veel jaren later in het Hilversumse

eetcafé De Jonge Haan: „Ik kan je verzekeren: daar ga je niet beter van

schaken."

Veel heeft internationaal meester en tevens Mr. Chess Hans Böhm, van 15 januari

1950 te Rotterdam, uitgeprobeerd om zijn niveau nog verder op te krikken. Hij

reisde met hippiehaar en Jan Timman als bohemien de wereld rond,

experimenteerde met drugs, consulteerde goeroes en andere zielenkneders, volgde

tien sessies zelfhypnose en constateert op 66-jarige leeftijd dat het schaken

hem veel goeds heeft gebracht (die wonderlijke speurtochten in geestverruimende

middelen even daargelaten).

Hij geeft lezingen voor wijze mannen en vrouwen, converseerde (ook op tv)

regelmatig met professoren en andere intellectuelen, stimuleert

(school)kinderen om te gaan schaken en heeft bovenal veel aardse zaken

(inclusief de lach van Japanners) leren begrijpen dankzij de logica van de

nobele denksport. Het zesde en laatste deel van zijn boekenserie Wij

Presenteren... gaat over de koning. Hij en mede-auteur Yochanan Afek schrijven
er

bevlogen over, zoals eerder over pion, paard, loper, toren en koningin. „Maar

de schaker die een lievelingsstuk op het bord heeft staan, is dodelijk fout

bezig. Het zou een zwakte zijn om er zo aan gehecht te raken dat je het niet

kwijt wilt. Zo'n stuk bestaat bij de gratie van het andere. 't Is verstandiger

om het spel als zodanig lief te hebben."

Schaakwijsheid bracht hem zelfs de roem van het satirische programma Ook Dat

Nog, maar fluisterde hem ook in dat al die vluchtige aandacht betrekkelijk is.

Zijn kop hoeft niet zo nodig in beeld. Liever toont hij een schaakbord.

Waarom blijft een tv-ster met charisma, nota bene wonend in Hilversum, niet

hangen in dat wereldje?

„Ik krijg nog regelmatig uitnodigingen voor premières, maar daar ga ik niet

naartoe. Ik koop liever twee weken later zelf een kaartje. Van veel tv-mensen

denk ik: waarom doen jullie dit jezelf aan? Na Ook Dat Nog heb ik op tv iets

gedaan met wetenschap, Böhms Bovenkamer, en over rechtspraak. Boeiend. Heb nog

een serie gemaakt met regisseur Jop Pannekoek, Hersens Op Hol. Vrije denkers

als schrijver Hugo Brandt Cortius, Gied Jaspars en hoogleraar Piet Vroon in de

redactie. Maar showprogramma's en lollige panels zijn niks voor mij."

Je hebt het schaken altijd belangrijker gevonden dan je eigen ego.

„Ik denk mee. Met bedrijven. Kan prima buiten beeld. Ben de stem van het UWV.

Dat is voor mij meer dan een reclamespotje inspreken voor de radio. Zelfde

geldt voor die commercial van Hertog Jan. Ik moet betrokken zijn bij 't

product. Ik drink dat bier."

Een denker in het Hilversumse Walhalla van de gebakken lucht, het was ook een

wonderlijke combinatie.

„Aad van den Heuvel vroeg mij voor Ook Dat Nog en zei: 'We gaan op een

journalistiek verantwoorde eerlijke wijze misstanden aan de kaak stellen, met

een vleugje cabaret eroverheen.' In het begin hadden we gemiddeld anderhalf

proces per uitzending. Aad koos mij, omdat ik ingewikkelde materie, in mijn

geval schaken, toegankelijk maakte voor een groot publiek. Hetzelfde zie je nu

gebeuren met wetenschappers op tv. Dat zijn performers geworden. Beetje

zelfspot erin, beetje humor, het is de enige manier om je verhaal naar het

publiek te vertalen."

Je ging zo ver als onstuitbare ambassadeur van jouw sport dat je op Curaçao

zelfs onderwater bent gaan schaken.

„Dat was alleen maar leuk. Duikfles op de rug, tussen de pijlstaartroggen. Ik

speelde in Deinze, België, op de 64e verjaardag van Karpov bij een club die

niet toevallig ook Karpov heet. Hij en ik stonden in het plaatselijke

voetbalstadion achter een groot openluchtschaakspel, met acrobaten als over

elkaar buitelende stukken."

Waarom toch dat chronische vastbijten in de promotie van die sport?

„Ik roep niet zomaar wat. Bevind me in goed gezelschap. Professor Scherder

heeft in zijn laboratorium met oplichtende hersenkwabben ontdekt wat er tijdens

het schaken loskomt in je hoofd. Empathie, inleving, het wordt kinderen

allemaal bijgebracht door het schaken. Ik propageer de sport als middel voor

communicatie, tegen eenzaamheid, voor integratie. Ik begrijp niet waarom ze bij

die vluchtelingenkampen geen schaakborden uitdelen. Schaken is boven de talen

verheven. Jan Timman en ik doken overal op en werden onmiddellijk

gerespecteerd. We stapten als twintigers een discotheek in Ljubljana binnen en

meteen ging de muziek uit, want de schakers uit Nederland moesten worden

begroet."

Hoe rock-'n-roll was het leven van de zwervende schaker?

„Je was de koning te rijk zonder geld. En bij dat leven hoorde een biertje en

een goed glas wijn. Niks mis mee."

Je zegt: 'De computer heeft de romantiek van het schaken geschraapt, schaken is

niet langer sport, kunst en wetenschap ineen.' Wordt het dan niet steeds

moeilijker om de flamboyante ambassadeur van het spel te blijven?

„De schaker is een ander mens geworden. Toen ik jong was, stond ik trappelend

van ongeduld te wachten tot ook Jan Timman zijn school had afgemaakt, zodat we

samen de wereld in konden trekken. We namen een studentenkamer in

Amsterdam-Noord, zonder een college te volgen. Die flat was onze uitvalsbasis.

We gingen als schakers naar Rusland, waar je als gewone Nederlander niet in

kwam. Ik had een paar toernooien gewonnen en dus plotseling veel geld op zak.

Daarmee kocht ik me in bij een besloten gokclub in Ocean City, onder

Washington. Voor die investering mocht ik wonen in het huis van de eigenaar en

in zijn auto rijden. Jongeman tussen prachtige dames, ik had alles. Tot ik Dave

Anderson tegenkwam. Schaker, professor filosofie op de universiteit van

Washington. Kwam op een motor langsrijden en zei: je bent je leven hier aan het

verdoen. Hij had z'n professoraat opgegeven, z'n huis, alles. Had alleen nog

z'n motor en daarmee ging hij naar de indianen van Puebla in Mexico.

Communiceren met de bomen en de vogels, daar zou je wijzer van worden. Maakt

niet uit of het waar is, het was gewoon leuk om in te geloven. M'n investering

in de gokclub was ik uiteraard kwijt, maar dat deerde me niet. Ben achterop die

motor gestapt en naar de indianen gereden. Dave heette daar Udaya, De Opkomende

Zon. We werden nog niet tot de stam toegelaten, dus ik sliep op een matje, op

een of andere berg. Experimenteren om beter te gaan schaken. We waren op zoek.

Toen Victor Kortsnoj in 1976 vanuit Rusland naar Nederland vluchtte, kreeg ik

als zijn teamgenoot het ene jaar telkens repen chocolade naast m'n bord, het

andere jaar bruistabletten en het derde jaar ging hij op z'n hoofd staan, zodat

het bloed naar z'n hersens stroomde, waardoor hij beter ging schaken. Er was

destijds zelfs een gozer die een gaatje in z'n hoofd boorde om beter te worden.

Ook ik heb veel geprobeerd... Het was leuk om je onderzoekende geest de ruimte
te

geven. Ook buiten het schaken. Een van de dertig boeken die ik heb geschreven

heet: Op Zoek Naar De Japanse Lach. Waarom lachen die mensen altijd besmuikt,

achter de hand, altijd met z'n allen? Zoals je mag verwachten van een schaker

zocht ik proefondervinderlijk naar de antwoorden. Ik bezocht scholen,

theatertjes, basketbalwedstrijden, een Walt Disneypark."

Wat hebben Afek en jij willen bereiken met de serie Wij Presenteren...?

„Respect kweken voor de geschiedenis van het schaken, dat in zijn huidige vorm

al 1500 jaar bestaat. Door de emancipatie van de vrouw is de koningin door de

eeuwen heen veranderd in het sterkste stuk op het bord. Niet het machtigste,

want dat is de koning."

In lezingen stel je regelmatig: de wereld gaat er beter uitzien als de jeugd

wordt opgevoed met schaken. Je leert er volgens jou alles van wat goed voor je

is. Je kunt ook zeggen: kinderen zitten al de hele dag achter hun computer, ze

moeten naar buiten, rennen, voetballen.

„Mee eens. Fysieke beweging is ook goed voor je hersens. Maar in tegenstelling

tot veel andere sporten, moet je bij schaken eerst denken en dan doen. Schaken

leert je ook concentreren en doordenken. Het is prima als kinderen op 12-jarige

leeftijd zeggen: we gaan nu iets anders doen. Dan hebben ze wel een paar jaar

leren denken als een schaker. Het gaat om de maníér van redeneren. Zo'n Badr

Hari schopt een man in elkaar zonder zich op dat moment af te vragen wat hij

allemaal voor ellende veroorzaakt. Hij had wel een schaakcursusje kunnen

gebruiken. Schaken is van origine een oorlogsspel, daar niet van, maar wel

zonder fysiek geweld."

Jij kreeg de sport van huis uit mee.

„M'n vader was concertzanger en zangleraar op het conservatorium, maar daar was

na de oorlog geen droog brood in te verdienen, dus werkte hij als nachtportier

in de haven. Thuis, als er even tijd was, schaakte hij met m'n moeder. Niet

goed, puur voor het plezier. En daar zat ik dan met grote ogen naast. Elke zet

was een avontuur. Op m'n zevende won ik in een simultaan van de Rotterdamse

kampioen. Drie jaar later daagde de klassenleraar, meneer Aalrichs, mij uit.

Hij was kandidaat om hoofd van de school te worden en zat al z'n leven lang op

een schaakclub. 'Laten wij in de pauze maar eens een partijtje spelen, Hansje',

zei hij. Ik won twee potjes, waarna hij mij tijdens de les die volgde,

topografie, meteen een beurt gaf. Dat voelde als wraak. Dus zei ik: bekijk het

maar. En kreeg ik een klap voor m'n kop. Eind van het liedje was dat we allebei

van school werden gestuurd. Goeie leraar, meneer Aalrichs. Streng doch

rechtvaardig. Maar toen even niet."

Je bent politiek actief geweest, als vriendendienst aan Jan Nagel. Was dat wel

verstandig voor een onafhankelijke geest als Böhm?

„Ik zat in denktanks van zijn partijen, dat is iets anders. Ik probeerde ideeën

te scheppen die voor alle partijen zinvol zouden kunnen zijn. Heb in

parlementair café Nieuwspoort verdedigd dat schaken de integratie kan

bevorderen. Politiek op zich heeft niet mijn belangstelling, want je moet

daarin hele rare dingen doen, zoals compromissen sluiten, tegen je gevoel in."

Heb jij je Sinterklaaspak nog?

„Ja. En ook m'n kerstmanpak. Hangen op zolder. Een Sinterklaas heeft als

aardige bijkomstigheid dat hij alles kan zeggen. En dat doe ik dan ook, op

gezette tijden, in dat pak."

Is je vertrouwen in de mensheid weer een beetje teruggekeerd, nadat je twee

keer bent belazerd door vermogensbeheerders?

„Alleen het vertrouwen in die twee is weg. Ik wil niet leven in een wereld vol

argwaan. Die poen ben ik kwijt. Klaar. Ik ben gezond, heb een leuke vrouw, leuk

werk, een leuke hond."

Hij kijkt naar de lunchkaart die inmiddels voor hem ligt. „Eigenlijk zouden

alle mensen een lijstje op zak moeten hebben met de vijf voor hen belangrijkste

voorwaarden voor een prettig leven. Begint zo'n klager in de kroeg te zeuren,

vraag je hem naar z'n lijstje. Zeg je: waar je nu over mekkert, staat er niet

op. Dus wat loop je nou te zeiken, man?"

'Beetje zelfspot, beetje humor, alleen dan kun je je verhaal verkopen'

'Badr Hari kan wel een schaakcursusje gebruiken'

LOAD-DATE: 18 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              134 of 160 DOCUMENTS



                                  De Telegraaf

                             18 maart 2016 vrijdag

'Meer pensioen met private equity'

SECTION: Financieel; Blz. 027

LENGTH: 966 woorden


Annemarie Jorritsma

Bij gebrek aan renderende alternatieven wordt inmiddels van elke tien euro

pensioenpremie die u betaalt, er vaak eentje in private equityfirma's belegd.

Maandag verdedigt PvdA-Kamerlid Henk Nijboer zijn initiatiefnota 'Einde aan de

excessen', waarin hij de regels waar investeringsmaatschappijen aan moeten

voldoen wil aanscherpen. Zo wil hij onder andere een maximum aan

schuldfinanciering. Annemarie Jorritsma wil als voorzitter van de Nederlandse

Vereniging van Participatiemaatschappijen (NVP) een tegengeluid laten horen.

Inhoudelijk vallen de bezwaren mee, 'maar die toon'.

Uw voorgangers waren stuk voor stuk onbekende insiders.

„Men wilde iemand die investeringsmaatschappijen over een drempel heen helpt.

Met het toenemende economische belang moet deze sector de luiken opengooien."

Wat is uw doel?

„Dat alle Tweede Kamerleden straks weten wat private equity is en in hun

kielzog een groot deel van de gewone Nederlanders. Ik zag in mijn tijd als

minister al dat andere financiers dan bank en beurs belangrijker werden, met

name in de VS. Veel kansrijke sectoren, zoals mkb, maakindustrie en biotech

zijn sterk afhankelijk van private equity."

Jullie staan er niet goed op, de bijnaam sprinkhanen is er nog.

„Er zijn een paar - overigens te bediscussiëren - zaken fout gegaan in het

verleden die het beeld bepalen. Bijvoorbeeld NRC Handelsblad, dat stond in het

rijtje met misstanden, maar blijkt met de wijsheid van nu schuldenvrij en

winstgevend aan Mediahuis - de gedroomde koper - te zijn verkocht.  V&D  is

een drama, maar dat is niet schuld van private equity eigenaar Sun Capital, dat

er miljoenen aan verloor."

De topman van Sun Capital, Marc Leder, was geen rolmodel met zijn extravagante

feestjes op tropische eilanden.

„Ik kijk niet naar iemands privé-leven. En ik ga überhaupt niet naar dat soort

feestjes."

Onder private equity waren Nederlandse iconen als Fokker vorige eeuw niet

failliet gegaan.

„Sluit ik niet uit. Kijk, Stage Entertainment (van Joop van den Ende, gekocht

door CVC Capital, red.) is overgenomen toen het moeilijk ging. Iedereen snapt

dat je moet ingrijpen als Stage EUR 19 miljoen verlies maakt. Private equity

kan kritisch meedenken en herstructureren. Daarnaast kan het ondernemers helpen

bij de volgende stap, zoals bij Basic Fit of Hunkemöller."

Vakbond en ondernemingsraad zijn bang voor private equity.

„Maar er gaan minder bedrijven failliet in handen van private equity dan in de

rest van de bedrijfsleven."

Waar komt het geld van private equity vandaan?

„In Nederland tot 40% van pensioenfondsen en levensverzekeraars. De rest komt

van families, overheden of is eigen geld van die investeerders."

Men praat in de sector over dat geld alsof het van hen is.

„Je kunt zeggen: Het is goed dat ze het als ware hun eigen geld zien, want je

bent zuiniger op eigen geld."

Hoe werkt private equity?

„Een fondsmanager maakt een plan en laat zien waarin hij wil investeren,

hoeveel en met welk team. Dat team legt zelf 1 tot 5% in, de rest halen ze op

bij beleggers, zoals pensioenfondsen. De looptijd van het fonds is 10 tot 12

jaar, er wordt een tiental bedrijven gekocht. Als die bedrijven later weer

worden verkocht, krijgen de beleggers hun inleg terug. Van het geld dat over

is, wordt zo'n 8% rendement per jaar aan de beleggers uitgekeerd. Dat minimum

rendement was vooraf afgesproken. De overwinst, dus alles wat dit fonds in

totaal meer dan die 8% per jaar oplevert, delen de fondsmanager en de

beleggers. De overwinst die naar die fondsmanager gaat, is onderhandelbaar,

maar kan oplopen tot 20%. Pensioenfondsen noemen deze winstdeling kosten. Hoe

beter een fonds dus rendeert, hoe hoger dus de kosten."

En de markt corrigeert?

„Wie het goed doet en veel verdient, moet ook zelf steeds meer zelf inleggen.

Pensioenfondsen willen dat het de fondsmanager pijn doet als het niet goed

gaat. En als je het niet goed doet, komen beleggers niet bij je terug"

Als een fondsmanager het goed doet, loopt hij binnen.

„Dat mag."

Pensioenfondsen maken zo hoge kosten.

„Pensioenbelegger PGGM zegt niet voor niets dat ondanks de hoge kosten er

hierdoor nog eens 5% tot 7% extra aan pensioen kan worden uitbetaald."

Stel er komt wetgeving naar de Eerste Kamer. U bent VVD-fractievoorzitter.

„Ik zal het woord niet voeren en volg met stemmen de fractielijn van de VVD."

Qua governance, bijvoorbeeld qua onafhankelijkheid van commissarissen, is

private equity nog onvolwassen.

„Amerikanen vinden dat een bedrijf pas gezond is als de aandeelhouder blij is

en dus menen ze dat een commissaris aandelen moet hebben. Een raad van

commissarissen in ons land heeft echter onafhankelijke leden, die mogen zich

juist niet als aandeelhouder gedragen. Zij houden de belangen van alle

stakeholders in de gaten. Stel, de aandeelhouder besluit tot uitkering van een

superdividend. Het bestuur moet dan besluiten of de uitbetaling verantwoord is

voor het bedrijf, de commissarissen controleren. Het geflexibiliseerd bv-recht

scheidt deze bevoegdheden nu al zo. Als het misgaat, kan er vervolgens

teruggevorderd worden."

Wat gaan jullie zelf doen om de PvdA tegemoet te komen?

„Wij gaan onze gedragscode aanpassen. Ieder lid moet zelf een statement afgeven

over hoe hij verantwoord ondernemen ziet. Als een lid zich misdraagt, kunnen we

die partij royeren. Ondernemingsraden kunnen bij ons terecht voor

ondersteuning. En tot slot gaan we ervoor zorgen dat onze leden vaker aan de

buitenwereld vertellen wat ze doen."

Dan wordt een investeerder toch gewoon geen NVP-lid?

„Als een niet-lid zich misdraagt zal ik me daar ook hard over uitlaten."

Voor een zak geld blijkt integriteit nog wel eens flexibel.

„Dit systeem disciplineert zichzelf behoorlijk."

Ex-minister ziet investeerders belangrijker worden

LOAD-DATE: 17 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              135 of 160 DOCUMENTS



                                  De Telegraaf

                             15 maart 2016 dinsdag

'Blij zijn met wat je krijgt'

SECTION: WatUZegt; Blz. 016

LENGTH: 538 woorden


De deelnemers aan de Stelling van de Dag hebben vroeger thuis altijd te horen
gekregen: Eten wat de pot schaft. En dat zouden de asielzoekers in de noodopvang
volgens hen ook moeten doen. Altijd maar klagen over het eten, schandalig!

Veel begrip voor de asielzoekers, die ten slotte uit verre oorden komen en niet
gewend zijn aan Hollands eten, is er niet. Een enkeling wijst erop dat de
maaltijd het enige lichtpuntje is voor de mensen in de noodopvang. „Ik denk niet
dat ze het eten heel slecht vinden, maar meer de algehele situatie waarin ze
verkeren", zegt een deelnemer. „Kritiek moet kunnen", vindt een ander. „Ook een
asielzoeker heeft recht op een fatsoenlijke maaltijd". Verreweg de meesten
hebben zich echter bijzonder opgewonden over de berichten dat het geklaag in de
opvanglocaties niet van de lucht is. De vluchtelingen zijn te veel verwend, is
het oordeel van de stemmers. Bedrijfscateraar Sodexo verzorgt voor de
verschillende locaties van noodopvang een variëteit aan maaltijden. Voor de
stemmers hoeft dat allemaal niet. Een deelnemer vindt het zelfs een „heel
slechte zaak. Eén soort maaltijd moet voldoende zijn". Volgens Sodexo voldoen de
maaltijden aan de wettelijke richtlijnen. Dat betekent dat ze voedzaam zijn,
maar over de smaak zegt dat minder, vindt een meerderheid. Smaak is een
persoonlijke zaak.Wat ook speelt: „Deze mensen hebben verder niets te doen en
gaan dan klagen". Veel stemmers doen de aanbeveling om de asielzoekers zelf te
laten koken. „Laat ze zelf boodschappen doen en hun eten bereiden voor grote
groepen. Voor hen een bezigheid, wellicht meer hun smaak en voor ons minder
kosten." Want het kost allemaal „klauwen met geld", daar bent u van overtuigd. U
zou wel eens willen weten hoeveel precies, maar dat wil het COA niet vertellen.
Echt serieus hoeven we volgens u het geklaag over het eten in de
vluchtelingenopvang niet te nemen. Anders is dat als het om ziekenhuizen en
bedrijfskantines gaat, waar ook flink gemopperd wordt over de maaltijden. Daar
moet wel aandacht voor zijn, zegt de meerderheid.Sodexo heeft een commissie in
het leven geroepen die de wensen van de bewoners in kaart brengt, zodat daar
rekening mee kan worden gehouden. Veel stemmers vinden dat een goede
ontwikkeling, maar ook hier zijn zij in de minderheid.De meesten vinden dat de
vluchtelingen in het algemeen te veel noten op hun zang hebben. Iemand merkt op
dat de vluchtelingen „gezien de vluchtelingenkampen in de modder, dankbaar en
geduldig moeten zijn". Een ander valt bij: „Ze moeten niet zo zeuren, ze zijn
veilig, hebben onderdak, gezondheidszorg etc. Vele oudere Nederlanders hebben
heel wat minder." Niet alleen ouderen, maar ook bijstandsgerechtigden en zelfs '
de gewone man' heeft het volgens veel deelnemers vaak slechter dan de
asielzoekers in de noodopvang. „Aanstellers", oordeelt een stemmer. „Een echte
asielzoeker is blij met alles wat hij krijgt, anders is het gewoon een
gelukszoeker". Een kleine meerderheid vindt de Syriërs wel 'echte' asielzoekers.
Volgens een Albanese medebewoner 'slikken de Syriërs gewoon alles zonder
protest'. Dat vindt u gepast gedrag voor een vluchteling, die daarmee voor u
bewijst geen gelukszoeker te zijn.  Coosje Hiskemuller

Opvang geen sterrenhotel

LOAD-DATE: 14 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              136 of 160 DOCUMENTS



                                  De Telegraaf

                             12 maart 2016 zaterdag

Dromen van deal

SECTION: Weekeinde; Blz. 012

LENGTH: 578 woorden


Bugatti Chiron


De wereld waarin de Bugatti-eigenaar vertoeft, zal door de gewone burgerman als
extreem en onnavolgbaar worden betiteld. Zelfs de verkoopdirecteur van Bugatti,
dr. Stefan Brungs, moet erkennen dat ook hij verbaasd was over het levenspatroon
van de Bugattisten. „Ik werkte voorheen bij Bentley, eveneens een luxemerk.

Ik dacht dat de Bugatti-wereld gelijk aan die van de Bentley-bezitter zou zijn.
Een Bentley-rijder reist alleen first class, kiest voor het penthouse van een
hotel met minimaal vijf sterren en eet bij restaurants met meerdere
Michelinsterren." „De Bugatti Veyron-rijders die ik sprak, de voorganger van de
Chiron, konden zich niet meer herinneren wanneer zij voor het laatst met een
luchtvaartmaatschappij hadden gevlogen. Zij bezitten gemiddeld drie vliegtuigen
en helikopters. Zij boeken geen hotel, maar hebben een vleugel in een hotel en
nemen hun eigen kok mee op reis", legt Brungs uit. „Het was in het begin
moeilijk te begrijpen omdat het zover afstaat van wat ik zelf beleef."Bugatti
verkocht 450 stuks van de Veyron aan welgeteld 320 klanten. Liefst zestig
personen bezitten er meerdere. Eén klant heeft zelfs alle zes Legends, een
speciale reeks van zesmaal drie exemplaren. Maar hoe opmerkelijk is dat
eigenlijk als je weet dat de Bugatti-rijder gemiddeld 42 auto's in zijn garage
heeft staan? „Het aantal miljardairs groeit met de dag. Tijdens een van de
presentaties in Dubai werd ik aangesproken door een man. Hij zag geregeld een
Veyron op straat en droomde ervan er ooit een te bezitten. Hij voegde eraan toe
dat hij zijn droom in vervulling zag gaan nu hij een Chiron had gekocht. De man
was begin twintig, schat ik", aldus Brungs. „Het aankoopproces is sterk
afhankelijk van de persoon. Bij de dealer in Los Angeles werd een Veyron uit de
trailer geladen. Nog voordat de wielen op de grond stonden, had een passant 'm
gekocht. Er zijn klanten die geregeld naar ons hoofdkwartier Molsheim komen en
proefrijden, maar de stap niet meteen durven te zetten. Dan is het een proces
van jaren. De timing voor de aanschaf moet goed zijn." „Dat moeten de brand
managers van de 24 Bugatti-dealers wereldwijd ook aanvoelen. Want als de klant
eenmaal heeft besloten er een te kopen, moet de overeenkomst ook meteen worden
gesloten. Anders koopt hij nog geen uur later een boot of juwelen voor zijn
geliefde. De investering is dan gedaan en het kan een hele poos duren voordat
hij weer zover is."Een Bugatti wordt geheel naar klantenwens met de hand
vervaardigd. Bovenop de prijs van drie miljoen euro bestelt de klant gemiddeld
voor twee ton aan opties. Je kunt extreem gaan, zoals de carrosserie van blank
koolstofvezel laten voorzien, of kiezen voor porseleinen interieurdetails. „Een
van de allerlaatste Veyrons heeft een body in gepolijst aluminium. Een koper
wilde de voetafdrukken van zijn pasgeboren zoon in een platinaplaat in het
interieur hebben. Geen probleem."Bugatti beschouwt de selecte groep
Veyron-rijders als één grote familie. „Dat begint bij de aanschaf; elke vrijdag
krijgt de klant een foto van zijn auto tijdens het productieproces van drie
maanden. Na aflevering ontvangen al onze klanten een sleutel van het Château St.
Jean van de sportwagenbouwer in de Elzas, waar hij of zij met familie en
vrienden mag verblijven.  Als de klant om een privé-pianoconcert of een
persoonlijk diner vraagt, zullen wij dat verzorgen. Ze moeten zich thuis voelen.
Zowel in de auto als met ons."

Klant moet in stemming zijn

LOAD-DATE: 11 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              137 of 160 DOCUMENTS



                                  De Telegraaf

                             11 maart 2016 vrijdag

'Geen raakvlak met bevolking'

BYLINE: Maarten Ritman

SECTION: Regio; Blz. 012

LENGTH: 295 woorden


CityLab010 te commercieel

door  Maarten Ritman

ROTTERDAM -  De opvolger van het Stadsinitiatief voor Rotterdammers heeft geen
raakvlak meer met de lokale bevolking. Vooral commerciële plannen weten de weg
naar de ruim drie miljoen tellende subsidieruif te vinden.

Dat blijkt uit een gemeentelijke evaluatie over het eerste jaar CityLab010.
Rotterdam omschrijft mooi over de teloorgang van het vehikel om de Rotterdammers
meer bij hun stad te betrekken. ,,Met het Stadsinitiatief konden Rotterdammers
drie jaar lang meedenken/meebouwen aan een mooie aantrekkelijke stad. Ook het
nieuwe college geeft ruimte aan Rotterdammers om zelf initiatieven te
realiseren: vanuit de 1% regeling.''Dat werd uiteindelijk CityLab010. Met deze
regeling moeten maatschappelijk relevante initiatieven worden ondersteund. Maar
de gewone man of vrouw kan er amper terecht en is vooral aangewezen op
kleinschalige steun vanuit het gebied waar ze wonen, zo blijkt.,,Op de vraag wie
de plannenmakers zijn, wordt opgemerkt dat de meeste kansrijke plannen afkomstig
zijn vanuit de meer professionele kant. Niet-professionele partijen komen
volgens de gemeente vaak met leuke en kleine initiatieven, maar zijn niet zo
innovatief. Er wordt aangegeven dat dit soort plannen meer thuishoren bij
gebiedscommissies, die budget hebben voor dergelijke bewonersinitiatieven.''Waar
de eerste twee stadsinitiatieven, de luchtsingel en de schaatsbaan, nog voor
Rotterdammers bedoeld leken, was het laatste, RIF010, al een voorbode van de
commerciële kant.Drie miljoen voor een openlucht golfslagbad in de binnenstad.
De aanleg daarvan is uitgesteld. Gisteren stelde de rechter dat eerst de
bodemprocedure die de omwonenden aan de Steigersgracht waar RIF010 moet komen
hebben aangespannen moet worden gevoerd.

LOAD-DATE: 10 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              138 of 160 DOCUMENTS



                                  De Telegraaf

                            10 maart 2016 donderdag

Opsporingswerk lijkt symptoombestrijding

SECTION: Binnenland; Blz. 003

LENGTH: 448 woorden


analyse Criminele groepen wanen zich onaantastbaar

In Latijns-Amerikaanse staten als Colombia, Bolivia of Mexico is het business as
usual. Arbeiders die 's ochtends naar hun werk gaan, kijken nauwelijks meer op
als aan bruggen in Medellin of Guadalajara onthoofde lichamen hangen van
vermoorde narco's. De vondst gisterochtend van een afgesneden hoofd van een
Marokkaan (23) voor de deur van een shisha-lounge illustreert hoe het geweld
tussen jonge criminelen in de hoofdstad steeds meer verhardt en latinoachtige
trekjes krijgt.De gruwelijke actie kan maar op een manier worden uitgelegd. Naar
voorbeeld van Mexicaanse kartels maakte gisteren iemand - individueel of namens
een groep - een statement naar zijn vijand.

Waarschijnlijk om nabestaanden of vrienden van het slachtoffer extra te kwetsen
is het vermoorde lichaam verbrand en onthoofd, waardoor de volgens de islam
gebruikelijke rituele wassing na een overlijden onmogelijk is. Een extra signaal
voor de achterblijvers van het slachtoffer; we hebben maling aan jullie en aan
jullie gevoelens.Hoe dit geweld te keren, wordt een steeds pregnanter vraagstuk.
Ondanks kleine lichtpuntjes in recente moordonderzoeken hebben politie en
Openbaar Ministerie nog altijd geen zicht op het beëindigen van dit soort
onderwereldgeweld. Symptoombestrijding, meer lijkt het optreden van
opsporingsinstanties niet in te houden.De generatiekloof tussen de
rechercheteams, die vrijwel altijd bestaan uit Nederlandse mannen van middelbare
leeftijd, en de piepjonge criminele groepen in de hoofdstad is immens. Van een
serieuze informatiepositie bij de politie lijkt geen sprake. Van innovatie op
het gebied van rechercheren evenmin. Telefoons tappen en gericht afluisteren van
woningen, auto's en woningen zijn nog altijd de stokpaardjes. Het kost enorm
veel tijd maar levert nauwelijks iets op.Intussen ergeren veel
horecaondernemers, winkeliers of juweliers zich dood aan het patserige gedrag
van dezelfde criminele groepen, die zich in het uitgaansleven of in de PC
Hooftstraat onaantastbaar wanen. Waarom is de politie op dat soort locaties
nooit te zien, desnoods om de met geld smijtende criminelen aan vip-tafeltjes op
hun schouder te tikken en duidelijk te maken dat het machtsvertoon van criminele
jongeren geen indruk maakt? Die constatering lijkt op zich los te staan van de
vondst van een hoofd op de Amstelveenseweg. Niets is minder waar. Sommige
criminele groepen in Amsterdam denken dat ze alles kunnen en mogen en
overschrijden steeds meer grenzen, waardoor gewone burgers letterlijk in de
gevarenzone raken. Het wordt tijd dat daar eindelijk een eind aan komt. John van
den HeuvelReactie of tips? Mail naar:  jvdheuvel@telegraaf.nl

LOAD-DATE: 9 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              139 of 160 DOCUMENTS



                                  De Telegraaf

                             9 maart 2016 woensdag

'Dip' China blijkt dreun

BYLINE: Theo Besteman

SECTION: Financieel; Blz. 021

LENGTH: 678 woorden


Zwak exportcijfer voedt angst afkoeling wereld

door  Theo Besteman en Marcel Vink

Amsterdam  - De grootste daling van de Chinese export in zes jaar laat de markt
schrikken. Het februari-drama met een kwart minder export tart China, maar vormt
ook hét signaal van een afkoelende wereldeconomie, aldus marktvorsers.

Vierhonderd meter telt het gloednieuwe Chinese containerschip CSCL Globe in
lengte. Het grootste in zijn soort wereldwijd, en symbool van de groeiende
dominantie van de thuishaven China. Gemeten naar de Chinese export in de maand
februari zou deze dobberende exportreus echter plots met een kwart minder
containers gevuld zijn geweest dan in dezelfde maand een jaar eerder. De markt
reageerde dinsdag aanvankelijk zeer geschokt op het 25,4% lagere exportcijfer,
gemeten in dollars. Zijn import ging bovendien voor de zestiende maand op rij
achteruit en verloor over februari 13,8% op jaarbasis. ,,Er is in China een
malaise aan de gang, dat wordt nu duidelijk uit de cijfers", aldus Fred Neumann,
hoofd Azië bij zakenbank HSBC in Hongkong. ,,Dit is veel, veel slechter dan was
verwacht", oordeelde ook James Butterfill, hoofd onderzoek bij ETF Securities,
met een sterke positie in de Aziatische markt. ,,Dit is het slechtste resultaat
dat we sinds eind 2009 hebben gezien."Opvallend binnen ,,de sterke daling'' van
de export is bovendien de forse teruggang in zijn handel met partners in de hele
regio, zegt Peter Westaway, hoofdeconoom Europa van Vanguard Asset Management.
In China werd ter duiding gewezen op de voorbije nieuwjaarsviering, die dit jaar
middenin de maand februari viel. De traditioneel vrijwel totale uitval van de
hele Chinese productie en het stilvallen van de haven drukte het februari-cijfer
dit keer dramatisch naar beneden. In 2015 viel de viering veel gunstiger,
richting het maandslot uit. Liu Xuezhi, senior onderzoeker bij Bank Financial
Research Center denkt daarom dat ,,er normaal na drie maanden weer een correct
beeld verschijnt."Een jaar eerder boekte de export met 48% groei tegenover 2014
juist een extreem sterke toename. Andere deskundigen spreken dat tegen. Jasper
Lo Cho-yan van King International Finance, gevestigd in Hongkong: ,,De export en
handel blijven erg zwak, en dat is ook slecht nieuws voor de Chinese renminbi.
Want dit is echt een heel slecht percentage."De klap komt hard aan. Zaterdag gaf
premier Li Keqiang bij het vijfjarenplan dat hij tijdens het jaarlijkse
Nationale Volkscongres aankondigde nog zicht op extra stimulering. Zonder
concrete doelen te noemen. Hij speelde op veilig met de economische streefgroei
van `tussen de 6,5 en 7%'. Li Keqiang wilde het begrotingstekort desnoods fors
laten oplopen om de groei structureel aan te kunnen jagen. Veel Chinese
handelaren rekenden daarom maandag en dinsdag op concrete steun vanuit Peking,
vooral om de nationale munt te versterken. Maar die stimulering bleef uit. ,,De
markt hoopte op stimulering én hervormingen, met concrete doelen", aldus
Citigroup. ,,De markt kreeg niets."Zelfs als je dat effect van die sterke
prestatie van vorig jaar eruit haalt, ,,is deze teruggang nog significant",
kaatst Westaway van Vanguard terug. Want met het verschoven nieuwjaarsfeest en
de forse 48% stijging in 2015 hielden marktvorsers al rekening. Eerder gepeilde
economen kwamen uit op 14% daling. Analisten van zakenbanken doken daarom dieper
in de boeken. Dat de februarimaand geen statistische misser is, bleek
bijvoorbeeld uit het koopgedrag van de gewone man in China. Recente autoverkopen
liepen, ondanks aantrekkende lonen en de opkomende middenklasse, met 3,7% op
jaarbasis terug.,,Deze afname van de export past in de afkoeling die al veel
langer gaande is. Van de hoogte schrik ik echter wel. Dit is heel verrassend",
zegt directeur Bart-Jan Koopmans van branchevereniging Fenedex, die exporteurs
richting Azië vertegenwoordigt. Nederlandse exportbedrijven zijn nog niet
extreem geraakt, zegt hij. ,,Maar we kunnen hier, vanwege het grote belang van
China, niet gerust op zijn."

Steun van Peking blijft uit

Afkoeling Azië blijkt structureel

LOAD-DATE: 8 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              140 of 160 DOCUMENTS



                                  De Telegraaf

                             5 maart 2016 zaterdag

Hulpverleners slachtoffer

SECTION: Binnenland; Blz. 010

LENGTH: 1189 woorden


Artsen zonder grenzen-directeur schrikt van verharding

Arjan Hehenkamp ontvangt bij de koffieautomaat en schenkt zelf in. Geen
secretaresse die dat doet voor de directeur. Dat past ook niet bij een man, die
zoals dat weinig poëtisch heet 'met zijn poten in het bluswater' heeft gestaan.
Voordat hij zijn voor een directeur opvallend kleine kamer in het pand aan de
Amsterdamse Plantage Middenlaan betrok, werkte Hehenkamp 25 jaar onder weinig
luxe omstandigheden in een lange rij crisisgebieden van Bosnië tot Rwanda en van
Somalië tot Afghanistan.In het kantoor is geen ruimte voor exotische souvenirs.
Wat posters van zijn organisatie en bijna onopvallend een oorkonde aan de muur
waaruit blijkt dat AzG in 1999 de Nobelprijs voor de Vrede ontving.De 47-jarige
is tenger, heeft een stoppelbaardje en de zelfbewuste, doch nadenkende manier
van praten van een man die veel heeft gezien en meegemaakt. Geen maatpak maar
jeans en simpel shirt. De enige uitspatting is een opvallende, wat artistiek
ogende blauwe sjaal.

Om met de actualiteit in huis te vallen. Wat heeft AzG te zoeken in Calais? Daar
zitten mensen die al weg zijn uit oorlogsgebied en alleen maar als migranten
naar Engeland willen.

„De realiteit is wat gecompliceerder. De jungle van Calais bestaat al heel lang.
Al voor de Syrische oorlog begon. En er zitten wel een hoop mensen tussen die
uit conflictgebieden als Irak, Afghanistan en Syrië komen."

Maar die mensen zijn al veilig ze hoeven zich alleen maar in Frankrijk te
registreren om te kijken of ze asiel kunnen krijgen.

„Ja, maar dat willen ze niet. Mijn begrip houdt daar soms ook een beetje op,
maar van de collega's begrijp ik dat er daar drie groepen zitten. Mensen die
Engeland al uitgezet zijn, maar die terug willen omdat ze daar meer kans op werk
hebben en de taal spreken. Dan heb je een tweede groep die familie of vrienden
in Engeland heeft wonen en daar een kans ziet om een nieuw leven op te bouwen en
dan heb je nog de statelozen die ook denken meer kans te maken in
Groot-Brittannië omdat het daar makkelijker is om werk te vinden. Waar het ons
om gaat is dat twee landen die beide in de Veiligheidsraad zitten deze mensen in
de modder laten creperen. Dan willen we helpen. Dat hebben we ook gedaan toen we
drie schepen naar de Middellandse Zee stuurden om vluchtelingen daar te redden."

Ook dat vind ik niet zo bij jullie passen. Het is toch een beetje politiek
bedrijven.

„Het is inderdaad wel eens lastig. Als we als criteria de doodsnood hebben en
het gebrek aan capaciteit van de landen om te helpen dan zouden we alleen maar
in Zuid-Soedan of in Congo moeten werken. Maar als in een land als Frankrijk of
Griekenland mensen willens en wetens niet worden geholpen dan grijpen we in. We
begonnen met die schepen toen de Italiaanse kustwacht hun operatie Mare Nostrum
stopte en Europa die reddingsoperaties niet wilde overnemen om geen 'aanzuigende
werking' te hebben. Wij wilden een punt maken dat het onbestaanbaar is dat een
hulporganisatie dat werk voor hen deed. We wilden een signaal afgeven: Dit kan
niet."

Doen jullie dat vaker?

„Jazeker. Al wordt dat niet altijd in Europa begrepen. Maar toen wij de ebola
bestreden in Liberia en stelden dat het virus daar niet meer onder controle was,
waren de machthebbers ook niet blij met ons. Het had allerlei consequenties.
Toeristen bleven weg, de economie viel stil, maar het moest gezegd worden om de
ziekte beter te kunnen bestrijden."

Snap je de angst van de gewone burger voor de vluchtelingenstroom? De angst voor
wie je binnenhaalt? De homohaters, terroristen van Islamitische Staat misschien?

„Natuurlijk snap ik die onrust. Dit zijn angstige tijden met aanslagen, oorlogen
en polarisatie die ook nog eens door deze of gene wordt aangemoedigd. Maar die
angst is overal. Ook in landen in de regio, die toch al bol van spanning staan,
maar je zult die mensen toch moeten helpen. Opvang in de regio, wat de VVD wil
en verder niets, kan niet. Een land als Jordanië bijvoorbeeld staat op springen.
Als die stabiele factor in het Midden-Oosten wegvalt, heeft Europa er een nog
groter probleem bij. Dit is een ongekende crisis. Miljoenen mensen op de vlucht.
Dat schreeuwt om een oplossing."

De indruk bestaat dat die oplossing er niet is.

„Iedereen heeft boter op zijn hoofd. Iedereen is zo bezig zijn eigen
problematiek op te lossen en de vluchtelingen door te schuiven naar een ander
land. Zo creëert de politiek de indruk dat de situatie niet te managen is, dat
maakt mensen zeer nerveus. Maar uiteindelijk is het een groot
verdelingsvraagstuk. En die verdeling is in Europa hopeloos mislukt.
Tegelijkertijd snap ik niet waarom Europa niet aandringt op een wereldwijde
conferentie waarbij besloten wordt wie wereldwijd de vluchtelingen opneemt. Dat
is eerder gebeurd met Joegoslavische vluchtelingen en de bootvluchtelingen uit
Vietnam. Waarom zouden de VS, die toch ook een zekere verantwoordelijkheid voor
de crisis hebben, Canada, Latijns-Amerika en Aziatische landen niemand opvangen?
Wie zegt dat alleen landen in de buurt daarvoor moeten zorgen?"

Iets anders. Klopt het beeld dat er steeds minder respect is voor hulpverleners
in crisisgebieden en dat het werk er de laatste tijd veel gevaarlijker op is
geworden?

„Ik kan het niet wetenschappelijk bewijzen, maar denk wel dat er een verharding
gaande is. Ik ben in 1992 in Somalië begonnen toen daar hongersnood was. Dat was
ook geen theekransje. Wij hebben daar toen geen mensen verloren, maar andere
hulporganisaties zoals Unicef wel. Vergeleken met Somalië waren veel van mijn
andere posten rustiger, al ging het er ook in Bosnië soms heftig aan toe. Maar
mijn idee is toch dat er toen meer respect voor ons soort werk was. Oorlogen
zoals in Vietnam of de Tweede Wereldoorlog waren ook niet bepaald schoon, maar
mijn gevoel zegt me dat de risico's en de kans op een fatale afloop voor onze
mensen nu groter is."

Waar komt die toegenomen agressie vandaan?

„Ik denk dat de War on Terror voor escalatie en polarisatie heeft gezorgd. Het
hangt er maar vanaf aan welke kant je staat om te zien hoe je die ondergaat.
Hulporganisaties lieten zich ook vaak voor het karretje spannen van de politiek.
In Afghanistan ontstond bijvoorbeeld het geïntegreerd concept van de drie d's:
development, diplomacy en defence (ontwikkeling, diplomatie en defensie). De
ontwikkeling deden de hulporganisaties, maar het was niet altijd even duidelijk
dat men dat onafhankelijk en neutraal deed of dat ze toch samenwerkten met de
militairen. Het helpt natuurlijk ook niet dat aan de andere kant het extremisme
hoogtij viert. Daar ben je al snel verdacht."

Een ziekenhuis van jullie in Kunduz werd aangevallen. Dat moet verschrikkelijk
zijn geweest.

„Dat was onwerkelijk. Nog nooit zoiets meegemaakt. Zo'n brute aanval. Eerst is
er de schok, dan boosheid en verdriet om het verlies van collega's en patiënten.
En je vraagt je natuurlijk af of je er zelf schuld aan hebt. Hadden we het
kunnen voorkomen?"

En de daders lijken er mee weg te komen?

Voor het eerst boos: ,,Ze komen er mee weg! Niemand doet wat of houdt zich aan
het oorlogsrecht."

'De angst is overal, maar toch zul je die mensen moeten helpen'

LOAD-DATE: 4 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              141 of 160 DOCUMENTS



                                  De Telegraaf

                            28 februari 2016 zondag

VNL roept leden op geld te storten

BYLINE: Van onze parlementaire redactie

SECTION: Binnenland; Blz. 003

LENGTH: 339 woorden


Slechts 200 mensen komen af op eerste congres van nieuwe politieke beweging

Den Haag -  „Maak alstublieft uw contributie over. Het is voor VNL van
levensbelang."

Het eerste congres van de nieuwe politieke beweging Voor Nederland (VNL) is nog
maar een paar minuten oud, als voorzitter Laurence Stassen een klemmend beroep
doet op haar achterban. De ex-PVV'er geeft aan waar nieuwe politieke partijen
hun grootste uitdaging kennen: het werven van leden en daarmee geld om de
organisatie mee te bekostigen.Toen ex-advocaat Bram Moszkowicz vorig jaar met
veel bombarie werd binnengehaald, leek het even de goede kant op te gaan. Zijn
status van Bekende Nederlander hielp mee duizend leden te werven en in de
peilingen ging het iets beter.

Maar Moszkowicz is inmiddels met ruzie vertrokken. VNL-oprichters Joram van
Klaveren, Louis Bontes en Johan Driessen (allen oud-PVV'ers) zetten nu alle
zeilen bij om draagvlak onder het electoraat te scoren.De aanwezige leden werden
daarom opgeroepen om zich in te schrijven bij Maurice de Hond en EenVandaag, om
zo de peilingen ten gunste van VNL te beïnvloeden. Het gebedel ging hand in hand
met een flinke dosis zelfverzekerdheid. „VNL is de beste partij van Nederland",
klonk het. De VNL-boodschap is overzichtelijk: lagere belastingen, meer
criminaliteitsbestrijding en minder Europa. Stemmen op Wilders is volgens Bontes
een verloren stem want „Geert wil niet, kan niet en zal niet regeren."Terwijl de
VNL-politici en afdelingsvoorzitters grotendeels uit de PVV afkomstig zijn,
leken de circa 200 aanwezige VNL-leden gisteren voornamelijk teleurgestelde
liberalen te zijn. Hier geen Henk en Ingrid met een PVV-verzetsspray, maar
kalme, nieuwsgierige burgers; een flink deel met jasje-dasje, die qua profiel
vaak dicht bij de bezoekers van een VVD-congres kwamen. Volgens Van Klaveren
wijst kiezersonderzoek uit dat er in het VVD-electoraat veel te halen valt voor
VNL.Voorzitter Stassen vermeldde een kiezerspotentieel van twaalf zetels voor
VNL. In de peilingen blijft de partij steken op nul.

LOAD-DATE: 27 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              142 of 160 DOCUMENTS



                                  De Telegraaf

                            26 februari 2016 vrijdag

Voor altijd een zoeker

SECTION: Cultuur; Blz. 012

LENGTH: 868 woorden


Tribuut aan Jan Toorop in Gemeentemuseum Den Haag


Laten we maar beginnen met de slaolie. Delftsche slaolie, om precies te zijn.
Jan Toorop maakt er in 1894 een reclame-affiche voor, in opdracht van de
Nederlandsche Oliefabriek. Het wordt een icoon van de Nederlandse Art Nouveau,
die er de bijnaam 'slaolie-stijl' aan overhoudt; we zien twee vrouwen wier haren
wijd uitwaaieren in een lijnenspel dat alles beheerst.Toorop is dan 36 jaar oud
en bijna letterlijk halverwege zijn leven.

Een leven dat begint in Indië (zijn vader is er ambtenaar), maar dat hem behalve
al jong in Nederland ook ziet in Brussel, Londen en Wenen. Een kunstenaarsleven
boven alles, waarin hij met regelmaat voorop loopt in de nieuwe ontwikkelingen
die strijk en zet zijn in zijn tijd. Als er een woord van toepassing is op zijn
oeuvre, dan is het wel 'zoeker': Jan Toorop heeft constant zijn antennes uit,
zijn vinger aan de pols van wat er allemaal gebeurt. Toorops betekenis is vroeg
onderkend, maar onderzoeker Gerard van Wezel komt alle eer toe: hij bracht lijn
in het werk, ontdekte tal van tot nu toe onbekende zaken.En hij staat mede aan
de wieg van de expositie in Den Haag. Die is grofweg chronologisch, en dat is in
het geval van Toorop een zegen. Want de kunstenaar experimenteert niet alleen in
allerlei stijlen en technieken, hij keert er soms na enige tijd ook weer naar
terug. Het pointillisme is daar een voorbeeld van. Eind jaren tachtig (een paar
jaar nadat Seurat ermee was begonnen in Parijs) werkt Toorop in die techniek,
waarin kleine kleurtoetsen op afstand voor het oog vermengen. Maar in Katwijk,
tien jaar later, zet hij zich er opnieuw aan, met zeetaferelen in pastelachtige
kleuren. En vanaf 1905 schildert hij arbeiders en landschappen op een verwante
manier.Opmerkelijk: de slaolie-stijl komt daar dus tussendoor. En dan zijn we er
nog lang niet. Want kijk naar het begin van de tentoonstelling. Als twintiger is
Toorop in Brussel beland, waar hij deel gaat uitmaken van de invloedrijke
vooruitstrevende groep Les Vingt. Hij schildert straat- en huistaferelen (zoal
het boeiende De garenwinders) in een donkere toets. Een zaal verder vinden we
hem in Londen, waar hij de invloedrijke James McNeill Whistler ontmoet. Geen
donkerte, geen arbeiders, maar jonge vrouwen in witte, zonbeschenen japonnen.
Wie weet weerkaatsen die portretten ook iets van levensgeluk, want in 1886
trouwt hij er met Annie Hall.

Gewone man

Een zaal verder is Toorop terug op het vasteland. Het karige salaris, een
tekening met krijt en houtskool, brengt ons terug bij zijn betrokkenheid bij de
gewone man - een vluchtige blik en het zou zo maar een Van Gogh kunnen zijn. In
een zaaltje opzij: Katwijkse bomschuiten, een populair genre in die tijd.In de
grote zaal in de expositie komt opnieuw de zoeker Toorop naar voren, de man met
een hang naar mystiek en geloof. Met een liefde voor middeleeuwse kunst en
symboliek op de wijze zoals ook de Engelse Prerafaëlieten die beleden - hij had
in Londen met name een van hen, Frederick Lord Leighton, leren kennen. De
krijttekening Rôdeurs, met een dood meisje bedekt met rozen, doet denken aan de
beroemde Ophelia van John Everett Millais. De sphinx is er, een voorbeeld van
hoe Toorop zoekt en verandert in zijn werk, hele groepen personen van links naar
rechts schuivend.Hier hangt ook het merkwaardige De drie bruiden, dat iets zegt
over zijn vrouwbeeld. En Aurore (een naakte vrouw naast een ridder in harnas,
voorbeeld voor Gustav Klimt) - beide werken met vrouwenhaar in de slaoliestijl.
Geen wonder, want hier ook zien we de beroemde affiches uit Delft, achter een
gereconstrueerde Art Nouveau-gevel van kunsthandel Oldenzeel, met prachtig
bewerkte spiegellijsten van Toorop.Zijn zoektocht brengt hem uiteindelijk naar
het katholicisme, waar hij in 1905 toe overgaat. Wat meteen als consequentie
heeft dat een scheiding van Annie (moeder van hun dochter Charley) onmogelijk
wordt.De immer zoekende kunstenaar schildert in die jaren het boerenleven in een
hervonden kleurige toets, maar is ook aan de slag met zijn zielsverwant Berlage,
aan wiens grote project van de Beurs in Amsterdam hij bijdragen levert. Het is
een verdienste van onderzoeker Gerard van Wezel dat Toorop hier wordt neergezet
als juist een vertegenwoordiger van deze 'nieuwe kunst', in plaats van
voornamelijk de man van de slaoliestijl. En, zoals museumdirecteur Benno Tempel
het verwoordde, Berlage had bij zijn ontwerpen voor het Gemeentemuseum juist een
kunstenaar als Toorop voor ogen. In die zin is het een thuiskomen, een op zijn
plaats vallen, in Den Haag.Nieuw en modern dus, maar met het katholicisme is er
ook een terugblikkend element in hem. Hij maakt forse portretten in krijt van
apostelen, zeer gestileerde religieuze taferelen, zoals de Kruiswegstatieën voor
de Sint-Bernulphuskerk in Oosterbeek. De wat hoekige figuren met hun lange
smalle handen herinneren aan het eerdere mystieke werk.Jan Toorop zal wel altijd
een enigermate verwarrende, onmogelijk in een hokje te duwen kunstenaar blijven.
Juist dat maakt hem intrigerend, ook een kleine negentig jaar na zijn dood.

De overzichtstentoonstelling 'Jan Toorop' is t/m 29 mei te zien in het
Gemeentemuseum. Info: http://gemeentemuseum.nl

LOAD-DATE: 25 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              143 of 160 DOCUMENTS



                                  De Telegraaf

                            23 februari 2016 dinsdag

Stage lopen bij gewone burgers

SECTION: WatUZegt; Blz. 015

LENGTH: 196 woorden


Wat zou het een verbetering zijn als mensen die een baan willen in de politiek
eerst stage gaan lopen bij de burger voor een jaar.

Zo leren ze de levensomstandigheden kennen en de situatie van Jan Modaal en hoe
de politieke sfeer werkelijk is. Ze luisteren dan naar wat het volk ze te
vertellen heeft: over de onvrede die ze hebben en de ongerustheid over waar het
naar toe gaat in Nederland. Dan pas ben je echt goed bezig. Als je het goed voor
hebt met Nederland en begaan bent met de burger, krijg je kennis van wat er echt
speelt en ben je verplicht om er naar te handelen. Bij een studie moet je ook
stage lopen in het vakgebied waar je voor studeert, dus waarom politici
niet?Zoals bij het associatieverdrag tussen EU en Oekraïne: willen de heren dat
er eigenlijk gewoon doorheen drukken, zonder naar de burger te luisteren? Waarom
willen ze een associatieverdrag met zo'n corrupt land? Goed voor de handel en de
democratie zeggen ze. Maar nee, het geeft ruim baan aan de multinationals,
allemaal met een dubbele agenda. Het wordt tijd dat er een kentering komt in
Nederland en dat dit ontzettend slechte kabinet afgeserveerd zal worden.  Loes
Vanenburg -   van Putten

LOAD-DATE: 22 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              144 of 160 DOCUMENTS



                                  De Telegraaf

                           20 februari 2016 zaterdag

Schuilen of uit schulp kruipen?

BYLINE: Mark Garrelts

SECTION: Financieel; Blz. 040

LENGTH: 752 woorden


DFT-goeroes duiden beursonrust

door  Mark Garrelts

Amsterdam -  De vrees dat de wereldwijde economie zwaar weer tegemoet gaat en de
onrust op de oliemarkten hebben sinds begin van dit jaar beleggers uit de slaap
gehouden. We vroegen een aantal vooraanstaande beursexperts om hun analyse,
waarmee beleggers weer wat houvast zouden kunnen krijgen.

Corné van Zeijl, fondsbeheerder bij Actiam, ziet een combinatie van oorzaken die
de wilde bewegingen op de aandelenmarkten in de hand hebben gewerkt. „Allereerst
zijn er de zorgen over China. De valutareserves worden in een hoog tempo
verbrand om de yuan te behoeden voor een vrije val. Dat kunnen ze niet al te
lang vol houden."  De belangrijkste angstfactor is volgens Van Zeijl de zorg
over de economische vooruitzichten. „In een rap tempo worden verwachtingen
neerwaarts bijgesteld. Voor de VS wisten we dat wel, maar nu wordt het ook in
Europa zichtbaar." Een heel belangrijke gegeven om desondanks wel te blijven
beleggen is de ultralage rente, benadrukt Van Zeijl. „Als rust en regelmaat een
beetje terugkeren, zullen beleggers weer meer oog hebben voor het grote
rendementsverschil tussen aandelen en obligaties. Voorlopig blijven de donkere
wolken van de genoemde risico's een belangrijke rol spelen op de
aandelenmarkten."

Volgende crisis

Laurens Maartens, handelaar bij NWBM, hekelt de rol van de centrale banken bij
het onvoorspelbare aandelenklimaat. „De financiële markten zijn de afgelopen
jaren overspoeld met `gratis' geld van de centrale banken. De gedachte is dat
bedrijven en particulieren dan vanzelf weer meer gaan consumeren en investeren.
De economie zou dan weer moeten gaan draaien en de inflatie loopt dan weer op.
Maar het beleid tot op heden faalt, het geld bereikt de gewone man en ondernemer
niet." Van echte economische groei is in de visie van Maartens nog lang geen
sprake. Het is wachten op een volgende crisis.

Fed

Sem van Berkel van http://Sem.nl denkt dat vooral de Federal Reserve (Fed) heeft
bijgedragen aan de malaise op de aandelenmarkten. „De huidige baisse is ontstaan
door de Fed die in december de rente verhoogde en de suggestie wekte dat dit
jaar meerdere verhogingen zouden volgen. Dat gaf vertrouwen in de ontwikkeling
van 's werelds grootste economie. Enkele weken daarna staat plotseling de
renteverhoging in maart op de helling, omdat het de groei van de wereldwijde
economie verder zou kunnen afremmen. Dat kun je geen visie, geen solide beleid
noemen. Daardoor kwamen alle zorgen van de beurzen weer naar boven." Bij gebrek
aan helder, vruchtbaar beleid en doortastende leiders zullen volgens Van Berkel
de aandelenmarkten voorlopig onrustig blijven.

Overtrokken

Martine Hafkamp, directeur bij vermogensbeheerder Fintessa, ziet in de enorme
volatiliteit op de beurzen een afspiegeling van de grote onzekerheid bij
beleggers die de afgelopen tijd ook scheepsladingen aan sombere verwachtingen
over zich kregen uitgestort. „Als we ons richten op de bedrijfsresultaten en
andere harde economische cijfers kunnen we echter constateren dat de economie
hooguit slechts een beetje glans heeft verloren. Belangrijk is dat veel
bedrijven hun dividend hebben herbevestigd of verhoogd." Hafkamp benadrukt dat
de Amerikaanse economie nog steeds groeit en ook Europa op de goede weg is. „Het
lijkt erop dat beleggers zich bij de afgelopen daling vooral hebben laten leiden
door angst voor het onbekende. Op momenten dat men collectief op zijn hoede is,
kan het eigenlijk nooit heel erg mis gaan. Meestal wordt een bodem bereikt als
het pessimisme een piek bereikt. Achteraf zullen we weten of dit het geval was.
Met de kennis van nu lijkt de daling overtrokken en gloort er herstel aan de
horizon."

Bearmarkt

Harry Geels van T&E inmaxxa constateert dat de meeste aandelenmarkten in een
bearmarkt zijn terecht gekomen. „Dit komt niet vaak voor, maar als dit gebeurt
dan is dat in veel gevallen een slecht teken." De afnemende winstgevendheid bij
het bedrijfsleven wereldwijd en de haperende groei zijn volgens Geels ook
negatieve factoren. Tot slot lijkt ook het monetaire beleid van de centrale
banken uitgewerkt te raken, stelt Geels.  „De kans is groot dat het beursjaar
onrustig blijft en dat de bodems bij de aandelenbeurzen nog niet gezet zijn. De
centrale banken blijven een wild card voor beleggers. Ze zouden toch nog
buitengewone verruimingen kunnen aankondigen. Dat kan tijdelijk soelaas bieden."
Een sterk herstel van de olieprijs kan ook positief uitpakken, voegt Geels nog
toe.

Beleggers zoeken houvast

LOAD-DATE: 19 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              145 of 160 DOCUMENTS



                                  De Telegraaf

                           20 februari 2016 zaterdag

'Alleen voor allerrijksten'

SECTION: WatUZegt; Blz. 014

LENGTH: 526 woorden


Als toerist op ruimtereis, voor ruim de helft van de deelnemers aan de Stelling
van de Dag hoeft het niet. Een decadente hobby, noemen de tegenstanders het.
„Zolang er nog zoveel armoede is op aarde, kan het geld beter besteed worden."

Het lijkt sciencefiction, maar met de doop van het toeristenruimteschip
SpaceShipTwo van Sir Richard Branson in Californië is een ruimtetripje ook voor
de gewone man in de toekomst niet ondenkbaar. De meeste respondenten verwachten
echter dat het ruimtetoerisme voorbehouden zal blijven aan de allerrijksten.Voor
een reis met de SpaceShipTwo zijn nu al meer dan 800 gegadigden, die per persoon
250.000 dollar vooruit hebben betaald, wat tegenstanders doet verzuchten:
„Sommige mensen weten van gekkigheid niet wat ze met hun geld moeten doen". Een
respondent schrijft: „Het is een ongelooflijk duur vliegreisje zonder
eindbestemming. Je landt immers weer op de bol waarvan je vertrokken bent. Er is
niks in de nabije ruimte." De tegenstemmers vinden de investeringen die in de
commerciële ruimtevaart worden gedaan nodeloze geldverspilling. Velen vinden
zulke ruimtereizen daarnaast slecht voor het milieu. „Dit legt een enorm beslag
op schaarse grondstoffen zonder dat hiermee een nuttig doel behaald wordt", zegt
iemand. Een ander foetert: „Wij korter douchen en afval scheiden en dan zulke
idiote projecten". De helft vindt dat de mens niets in de ruimte te zoeken
heeft. „De mens is voor de aarde gemaakt en de aarde voor de mens. De mens hoort
dus niet in de ruimte of op een andere planeet thuis. Zuinig zijn op onze aarde
is veel belangrijker dan deze onzin."Twee op de drie zouden niet op ruimtereis
willen, zelfs niet als het gratis was. „Er zijn nog zoveel mooie plekken op
aarde die ik honderd keer liever wil bezoeken", verklaart een deelnemer. Ruim
dertig procent lijkt het daarentegen geweldig om een keer de ruimte in te mogen,
'al is het maar een paar rondjes om de aarde'. „Waar kan ik me aanmelden?",
staat iemand te popelen. De kritiek dat het ruimtetoerisme een aanslag is op het
milieu, vinden sommige voorstanders niet relevant. „Er zullen steeds betere
technieken komen die het milieu geheel niet meer zullen belasten", voorspelt een
respondent. Anderen denken dat je als je de aarde vanuit de ruimte hebt gezien,
beter beseft hoe kwetsbaar onze planeet is en hoe mooi. „En dat je dan terugkomt
met de wil om dat te beschermen." Een kwart van de respondenten denkt dat reizen
in de ruimte op termijn ook voor de gewone man betaalbaar zal zijn. Iemand
vergelijkt: „Zeventig jaar geleden was vliegen voor Jan Modaal ondenkbaar,
tegenwoordig is zelfs Australië betaalbaar. Zo zal het met het ruimtetoerisme
ook gaan, al duurt dat nog even. Commerciële ruimtevaart heeft de toekomst,
menen de voorstemmers. „Na de Wright brothers en alles wat daar op volgde, is
dit een logische stap verder. Het eind van de ontwikkelingen is nog lang niet in
zicht", klinkt het hoopvol. Een deelnemer ziet het al voor zich: „Tweehonderd
jaar geleden reisden we per postkoets, nu gaan we een weekend shoppen in New
York. Waarom zouden we over tweehonderd jaar niet stofskiën op de maan?" Margo
Stols

'Reis naar nergens'

LOAD-DATE: 19 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              146 of 160 DOCUMENTS



                                  De Telegraaf

                           17 februari 2016 woensdag

'Wat moet Jan Modaal nu?'

BYLINE: Van onze verslaggevers

SECTION: Binnenland; Blz. 004

LENGTH: 221 woorden


Amsterdam -  Het nieuws van het einde  V&D -tijdperk wordt in de winkelstraten
met weemoed aangehoord. Het zijn vooral mensen uit de babyboom-generatie die
oprecht treurig zijn om het definitieve failliet van de winkelketen.

,,Ik hoor overal om me heen dat  V&D  zo oubollig zou zijn, maar ik zeg liever:
wat is er mis met degelijkheid?", vraagt Hélène Zack zich af. De Hoornse, voor
werk wandelend langs het Amsterdamse Kalverstraat-filiaal, vervolgt: „Ik ga  V&D
oprecht missen. Het is voor mij de winkel tussen de HEMA en De Bijenkorf in.
Waar moet de gewone middenklasse, levend van een modaal inkomen, nu naar toe
voor gunstig geprijsde maar toch stijlvolle mode?"Celine Leonard woont met haar
zoontje Boaz (2) op loopafstand van de  V&D  aan het Beursplein in Rotterdam.
Zij vindt het enorm jammer dat de onderneming na 130 jaar verdwijnt. ,,Het is
een groot pand waar ze in zaten. Het zorgde altijd voor levendigheid, maar ik
ben bang dat het nu een dood gat gaat worden." Ook vindt ze het vervelend dat ze
niet meer even broden kan halen bij La Place. ,,Die ga ik echt
missen."Hoofdschuddend hoort de Haagse Marga Bartels het nieuws over de
definitieve sluiting aan. ,,Wat vreselijk zonde." De blonde Haagse kwam veel in
het warenhuis. ,,Bijvoorbeeld voor panty's. Die hadden ze hier heel veel en ook
echt bijzondere."

LOAD-DATE: 16 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              147 of 160 DOCUMENTS



                                  De Telegraaf

                            16 februari 2016 dinsdag

De burger betaalt het gelag

SECTION: WatUZegt; Blz. 017

LENGTH: 194 woorden


Met een dubbel gevoel las ik het artikel over het Syrisch gezin uit Tilburg
(Tel.11/2).

Een prachtige zoon Vincent geboren in een 'vijfsterrenhotel' in Tilburg. Gratis
verzorging nota bene. Mooi verhaal. Het lijkt erop dat deze familie alles zal
doen om goed te integreren in onze samenleving, koren op de molen van Samsom.Een
schril contrast met mijn ervaring. Een hardwerkende burger, meer dan 40 jaar
premie betaald, plotseling geconfronteerd met prostaatkanker. Ruim een half jaar
na een zeer zware operatie werd ik geconfronteerd met een eigen bijdrage in de
operatiekosten van EUR  4.500. Het Zilveren Kruis bleek geen contract te hebben
afgesloten met het JBZ in Den Bosch, waar de operatie plaatsvond. Ben ik naïef
geweest? Of zit het JBZ goed fout omdat is verzuimd om mij tijdig te informeren?
Gaan onze verzekeraars zo om met hun cliënten die jarenlang trouw hun premie
betaald hebben?Ik begin het nu te begrijpen. Honderdduizenden mensen die hun
premie niet betalen plus tienduizenden asielzoekers, die recht hebben op gratis
zorg. De gewone burger betaalt het gelag. Wie kan mij dit uitleggen? Hoe lang
pikken wij dit nog?  G.J. van Nuland, Rosmalen

LOAD-DATE: 15 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              148 of 160 DOCUMENTS



                                  De Telegraaf

                            8 februari 2016 maandag

Weens bal in de duinen

SECTION: Journaal; Blz. 016

LENGTH: 620 woorden


Het Noordwijkse Grand Hotel Huis ter Duin was weer het toneel van het Wiener
Ball in Nederland, de 48e editie inmiddels. Ruim zevenhonderd gasten kwamen af
op dit klassieke dansfeest rond het optreden van 64 jonge debutanten, die weer
hard hadden geoefend om de Weense hofdansen onder de knie te krijgen.

Eregast was de aartshertog van Oostenrijk  Sandor Habsburg-Lotharingen-Toscane,
nazaat van de Oostenrijkse keizers die tot 1918 regeerden. Uit die voorbije
tijden stamt ook de traditie van het Wiener Ball, waarbij adellijke jongeren
tijdens hun 'debuut' werden voorgesteld aan het hof en daarmee aan mogelijke
huwelijkspartners. Ook in de Nederlandse traditie meldt zich veel adellijke
jeugd aan. Zo prijkten op het lijstje debutanten deze keer telgen uit de
families  Van Voorst tot Voorst,  Van Regteren Limpurg,  Van Heemstra,  Alting
von Geusau,  De Vos van Steenwijk en  Laman Trip . Maar een adellijke titel is
uiteraard geen voorwaarde, en het draait vooral om het plezier. Zo walste, na de
openingskreet 'Alles walzer!' ook hoteldirecteur  Stephan Stokkermans over de
vloer met zijn jongste dochter  Joëlle (18), zijn derde dochter die debuteerde.
Voorzitter van de stichting Wiener Ball  Christian Erd, van Oostenrijkse komaf,
kon ook de dansvloer op met een debuterende dochter,  Valerie.De Oostenrijkse
ambassadeur  Werner Druml, beschermheer van het bal, bekende dat hij tot dat
deel van de Weense bevolking behoort dat niet kan dansen. „Het gewone volk",
schertste hij. „In deze tijd worden in Wenen honderden bals gehouden, zoals
vanavond het Juristenbal met maar liefst 4000 aanwezigen! Maar dit bal in
Nederland is weer het grootste buiten Oostenrijk én het enige in de
duinen."Langs de dansvloer zat ook de pater familias van het Van der
Valk-concern  Arie van der Valk, die opmerkte: „Op onze laatste familiereünie in
Avifauna waren zo'n 500 van de 700 kinderen, klein- en achterkleinkinderen. Maar
voor zover ik weet heeft er nooit een gedebuteerd." Arie droeg ook lang niet
zoveel decoraties als sommige andere gasten. Zo zag je vice-admiraal  Matthieu
Borsboom - lid van het comité van Aanbeveling - met om zijn hals het kruis van
commandeur in de Franse Ordre National du Mérite en een borst vol andere
onderscheidingen. Het waren ze niet eens allemaal. „Op een gegeven moment kan je
niet alles er aan hangen", aldus de oud-marinecommandant, die per 1 maart met
functioneel leeftijdsontslag gaat. „Dan start voor mij een nieuwe
wereld."Oud-bankier  Jaap Rost Onnes droeg om zijn hals het zeldzame Groot
Erekruis in de Huisorde van Oranje, die hem werd toegekend wegens verdiensten
voor ons Koningshuis. Aan zijn jarenlange honorair consulschap van Japan had hij
ook een fraai ereteken overgehouden met een even fraaie naam: Groot-Officier in
de Orde van de Heilige Schatten.Ook de vicevoorzitter van het bal, voormalig
hofmaarschalk  Hans van Eenennaam, had een indrukwekkende rij onderscheidingen.
Oud-Siemensdirecteur  Martin van Pernis, voorzitter van het comité van
Aanbeveling, keek steels naar zijn eigen twee exemplaren. „Mijn eerste was het
Duitse Bundesverdienstkreuz Erster Klasse", was hij toch trots. „In Duitsland
mogen de onderscheidingen geen militaire naam hebben." De opbrengst van de
traditionele tombola - ook al zo'n reliek uit het verleden - ging naar de
Stichting SOS Kinderdorpen. „Die organisatie werd na de Tweede Wereldoorlog
opgericht in Oostenrijk", vertelde presentatrice en 'ambassadrice'  Tineke de
Groot.Om half een 's nachts kwam iedereen nog even de dansvloer op voor de
massale 'publieksquadrille', waarna de jeugd de nachtclub indook voor een
afterparty. Op de kamers ging het feest voor velen nog tot het ochtendgloren
door.

'Grootste bal buiten Oostenrijk'

LOAD-DATE: 7 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              149 of 160 DOCUMENTS



                                  De Telegraaf

                             7 februari 2016 zondag

Genieten in genootschap

SECTION: Reportage; Blz. 008

LENGTH: 975 woorden


Leeuwarden herbergt een van de 25 'sigarenclubs'die Nederland nog rijk is


De muziek staat niet aan en het gezelschap is niet groot. Toch is het moeilijk
rustig een gesprek te voeren. De ruim tien mannen en een vrouw van
Sigarengenootschap De Rooker maken verbazingwekkend veel herrie. En ze roken
sigaren als ketters.

Nou ja, roken. „Wij roken niet, wij genieten, want roken is slecht voor je", is
een van de veelgehoorde oneliners van lid Ryk van Dijk die avond. Van Dijk was
er bij vanaf de eerste jaren van de club die eind 1996 door studenten van de
hogere hotelschool in Leeuwarden werd opgericht. Het doel was sigarenliefhebbers
'nieuwe indrukken op te laten doen met betrekking tot tabak en sigaren'. Van
Dijk, nu 69 jaar, was weliswaar geen student, maar schoof een keer aan en ging
nooit meer weg.Het beeld over roken veranderde in de loop der jaren in het
nadeel van de club. Meer en meer werd roken vanuit de medische wereld en vanuit
de overheid een taboe. Dat had ook gevolgen voor de studentenaanwas in de club.
Al voor de eeuwwisseling verdwenen de studenten. Volgens Van Dijk werd dat
vooral veroorzaakt, omdat er geen les meer gegeven werd in het proeven van
sigaren. „De studenten proefden sigaren, zodat ze konden vertellen welke goed
paste na een maaltijd. Maar na verloop van tijd mocht er op de hotelschool niet
meer worden gerookt en kwam dat vak te vervallen."'Lang voor de oprichting van
de vereniging was het roken van de sigaar een nog veel meer geziene bezigheid.
Notabelen rookten massaal sigaren in de jaren vijftig en zestig. De gewone man
hield het op een pijp of een shagje. „Op bruiloften en begrafenissen, daar stond
op de tafeltjes meestal een glas met sigaretten en een paar sigaren", weet Van
Dijk nog. „En wie namen daarvan? Meestal degenen die niet rookten, of de gewone
man die dan eindelijk iets bijzonders had."'Later werd de sigaar een rokertje
voor iedereen. „Ik herinner mij nog dat er op de vrijdagveemarkt in Leeuwarden
menig boer een doos Hofnar kocht bij sigarenzaak Tetman de Vries. Om vervolgens
op klompen, gekleed in een kakikleurige stofjas en met de onmisbare wandelstok,
meestal van bamboe, de veemarkt te betreden."' Rokers van de Hofnar waren van
verre afstand te herkennen. „Die sigaren waren zwaar gepoederd, dus mensen die
die sigaar rookten hadden vaak een bruine mond."De achtergrond van de
hedendaagse sigarenroker is zeer divers. In ieder geval bij de Leeuwarder club.
Zo zitten er bij de vereniging een mbo-docent, een oud-anesthesist, een
accountant en een makelaar. De gemiddelde leeftijd is die van de gemiddelde
student tientallen jaren overstegen. Flauwe grappen en schuine moppen die zo nu
en dan gemaakt worden tonen de laatste restanten van het studentikoze verleden.
Iedere eerste maandag van de maand komen de leden bijeen in de bovenzaal van
café-restaurant Het Wapen van Leeuwarden. „Als de sirenes loeien, laten wij de
sigaren weer gloeien'', tovert Van Dijk weer een van zijn oneliners
tevoorschijn. Iedereen neemt zijn eigen sigaren mee en af en toe neemt Van Dijk
een doosje mee voor iedereen. „Om te proeven. Ze weten niet wat ze krijgen. Dat
is leuk, want soms vinden ze de goedkope sigaren heel lekker en de dure juist
niet. Het is net als met wijn."„Kijk, dit is een after-dinner sigaar van Van
Maurik", zegt Henk Smids. Hij toont de inhoud van zijn meegenomen sigarendoosje.
„En dit is een tussendoortje van de Aldi. Er wordt gezegd dat dit misdrukken van
Balmoral-sigaren zijn, maar dat geloof ik niet." „Dat is wel zo, hoor", zegt een
man naast hem. Voordat de discussie verder kan gaan, onderbreekt de voorzitter
de mannen voor zijn maandelijkse toespraak van de leden.Over politiek en kerk
wordt niet gepraat door het gezelschap. Dat is verboden. „Dat zijn onderwerpen,
daar kom je nooit uit." Ook over de gezondheidsnadelen die het roken toebrengt
zul je de leden niet horen, al is dat onderwerp niet verboden. Ze hebben het er
gewoon liever niet over. En als het dan toch wordt aangestipt, dan worden de
gevaren van het roken gebagatelliseerd. Auke Douma (66), voormalig anesthesist:
„Van de vierduizend stoffen in de sigaar, zijn er maar veertig kankerverwekkend
of op een andere manier schadelijk."Toch hebben de gezondheidsrisico's wel
degelijk invloed op het gezelschap. Een van de leden stopte eerder met het roken
van sigaren, omdat hij strottenhoofdkanker kreeg. Dat is nou juist een
kankersoort waarbij roken van grote invloed lijkt te zijn. „Maar dat is vooral
bij het inhaleren en sigarenrook inhaleer je niet. Dat laat je in de mond
rollen."De 74-jarige Jan Prins gelooft het allemaal wel. Hij is al ruim twee
jaar gestopt met roken. Ook tijdens de clubavonden. „Ik kreeg een waarschuwing
van mijn longarts", aldus Prins. „En het mocht niet meer van zijn nieuwe
vriendin", vult iemand aan. Dat hij gestopt is met roken, was niet voldoende
reden om te stoppen met de club. „Ik ben al vijftien jaar lid en ik ken de
mensen goed en het is gezellig."'Maar wat doet die ene vrouw eigenlijk in dit
mannenbolwerk? „Ik was een keer op een feestje en toen zei iemand: oh, jij rookt
sigaar. Dankzij hem ben ik bij de club gekomen", zegt Rimmy Cordes. De geboren
en getogen Amelander woonde jarenlang op het vasteland. Dat ze nu weer op het
eiland woont belet haar en haar man niet van het bezoeken van het genootschap.
Dat er alleen mannen zijn ook niet.„Mijn man zegt weleens: jij bent een
mannenvrouw. Ik ga graag met mannen om. Het is niet dat ik een hekel aan vrouwen
heb, maar bij vrouwen gaat het toch vaak over kinderen en kleinkinderen. Dat
hoeft van mij niet."En over kinderen en kleinkinderen wordt inderdaad niet
gesproken door de mannen. „Als iemand privé iets wil vertellen, kan dat
natuurlijk", zegt Ryk van Dijk. „Maar niemand vraagt een ander ernaar."

Praten over politiek en kerk is verboden

Rokers van Hofnar van verre afstand te herkennen

LOAD-DATE: 6 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              150 of 160 DOCUMENTS



                                  De Telegraaf

                            2 februari 2016 dinsdag

Zorgen voor Wilders;
Analyse Uitspraak in zaak Delano Felter

SECTION: Binnenland; Blz. 006

LENGTH: 345 woorden


Analyse Uitspraak in zaak Delano Felter

Hoe ver gaat de vrijheid van meningsuiting van een politicus? Verder dan die van
een gewone burger, maar een politicus heeft zeker geen vrijbrief om alles te
roepen wat hij wil. Het gerechtshof in Amsterdam heeft met een uitspraak in de
zaak van voormalig Amsterdamse politicus Delano Felter de grenzen nader
afgebakend op een manier die PVV-voorman Geert Wilders met zijn strafzaak in het
vooruitzicht terecht met zorg zal vervullen.De Amsterdamse zender AT5
interviewde lijsttrekker Felter van de Republikeinse Moderne Partij na een
verkiezingsdebat in 2010. Felter maakte geen geheim van zijn afkeer van
homoseksuelen, die in zijn ogen „te dominant" werden in de stad.

„Als iedereen op mij stemt, sodemieter ik ze er allemaal uit", aldus Felter, die
ook zei dat „mensen met een seksuele afwijking bestreden moeten worden".De
vergelijking dringt zich op met Wilders, die tijdens een verkiezingsavond zijn
pijlen op Marokkanen richtte. „Willen we meer of minder Marokkanen?" En nadat
zijn publiek 'minder, minder, minder' scandeerde, reageerde Wilders: „Dat gaan
we regelen." De bewoordingen waren minder grof dan die van Felter, de strekking
was hetzelfde: één bevolkingsgroep deugt niet, dus daar moeten we vanaf. Tijdens
het eerste proces tegen hem kwam Wilders nog onder de beschuldiging van
aanzetten tot haat en discriminatie uit. Hij discrimineerde niet de moslims als
groep, maar bekritiseerde hun godsdienst, de islam. En dat mag. In het komende
strafproces ligt dat anders. Nadat Delano Felter eerder in hoger beroep werd
vrijgesproken van aanzetten tot discriminatie, oordeelde de Hoge Raad dat het
begrip te beperkt was uitgelegd. Een politicus mag kwetsen, choqueren en
verontrusten, maar heeft ook de verantwoordelijkheid om geen dingen te zeggen
die in strijd zijn met de wet. In strijd met de wet is ook het aanzetten tot
onverdraagzaamheid, aldus de Hoge Raad. Met die uitleg kon Felter gisteren
alsnog door het gerechtshof worden veroordeeld. En wordt ook de vervolging van
Wilders kansrijker.Saskia Belleman

LOAD-DATE: 1 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              151 of 160 DOCUMENTS



                                  De Telegraaf

                           28 januari 2016 donderdag

Amper afstemming tussen fiscus en recherche

SECTION: Binnenland; Blz. 11

LENGTH: 868 woorden


Geld afpakken van criminelen is al jaren hét stokpaardje van misdaadbestrijders.
Hoe loffelijk klinkt het om als overheid te kunnen zeggen dat het vermogen dat
criminelen bij elkaar sprokkelden, wordt afgepakt en in de staatskas
terugvloeit. Dat geld kan weer worden gebruikt voor de aanpak van criminaliteit
of andere voor de gemeenschap nuttige zaken en de boeven leren zo dat misdaad
niet loont. 'Pluk ze' is daarom een gevleugeld begrip in kringen van politie en
justitie.

Vorige week nog juichte het Openbaar Ministerie dat criminelen het afgelopen
jaar zijn geplukt voor een recordbedrag: 143,5 miljoen euro. Het OM wordt steeds
inventiever in het afpakken van misdaadgeld, stelde hoofdofficier van justitie
Marianne Bloos van het functioneel parket. Het OM legde in 2014 zelfs voor een
recordbedrag beslag bij criminelen, namelijk voor 1,4 miljard. Volgens justitie
wordt nauw samengewerkt met overheidspartners als Belastingdienst, FIOD en
gemeenten. Tot zover deze goednieuwsshow. Uit het boek De gekooide recherche van
ex-politiespeurder Michiel Princen weten we al dat de praktijk van het afpakken
van crimineel geld veel weerbarstiger is dan alle jubelverhalen. Veel
rechercheteams ontberen de broodnodige kennis of weten de extern ingehuurde
specialisten niet aan boord te houden omdat die uit pure frustratie snel weer
ontslag nemen. Het boek is een ontluisterend relaas, vooral omdat het duidelijk
maakt dat u en ik een rad voor ogen wordt gedraaid. Dat politie en justitie
slechts zelden in staat zijn om echt aan het geld van grote boeven te komen,
wisten we al. Maar ook middelgrote criminelen ontspringen veel te vaak de dans.
Het is niet alleen het ontbreken van kennis, maar ook van echte wil om te jagen
op crimineel geld. Alle mooie beleidsplannen ten spijt, financieel rechercheren
staat nog altijd in de kinderschoenen, betoogde Princen, die inmiddels weg is
bij de politie, maar ironisch genoeg nu bijna een dagtaak heeft aan het geven
van lezingen aan misdaadbestrijders. Na het overenthousiaste verhaal van het OM
vorige week, googelde ik eens op wat zoektermen over het onderwerp 'pluk ze'. Ik
stuitte op een interessant rapport van Rob van Laar van de Dienst Landelijke
Recherche (DLR), die in opdracht van een Kamerlid van de SP onderzoek deed naar
knelpunten rond financieel rechercheren. Het is om diverse redenen een
ontluisterend stuk. In veel officiële overheidsuitingen over het afpakken van
crimineel geld wordt altijd hoog opgegeven van de samenwerking tussen justitiële
diensten en de Belastingdienst. Logisch, want als er ergens kennis en ervaring
is op het terrein van geld afpakken, is het bij de fiscus. De Amerikaanse
justitie begreep dit als eerste en gebruikte ooit belastingwetgeving om de
beruchte gangster Al Capone ten val te brengen. Hoe simpel is het idee om via
misdaad verkregen vermogen niet alleen af te pakken, maar over de winsten en het
vermogen gewoon belasting te heffen, zoals ook de gewone burger die moet
betalen? Uit het rapport Het blauwe afpakhuwelijk van Van Laar wordt duidelijk
dat van een serieuze en structurele afstemming tussen de Belastingdienst en
rechercheteams amper sprake is. Degene die formeel leiding geeft aan een
onderzoek, de officier van justitie, heeft vaak al helemaal geen kaas gegeten
van welke mogelijkheden vaste samenwerking met de Belastingdienst bieden. Van
Laar ondervroeg een aantal officieren van justitie, die meestal moesten bekennen
nooit met de Belastingdienst contact te zoeken, laat staan samen te werken. De
financieel expert van de landelijke recherche legt het in zijn rapport allemaal
haarfijn uit: welke wettelijke mogelijkheden er zijn en wie welke stappen moet
zetten om de partijen bij elkaar aan tafel te krijgen.

Relletje

Het rapport was voor de SP vorig jaar aanleiding minister Van der Steur
(Veiligheid en Justitie) kritische vragen te stellen. De bewindsman - toen net
aangetreden - suste een dreigend relletje rond het onderzoeksrapport. Van der
Steur verwees naar een heus protocol dat op 15 juli 2015 was getekend tussen het
OM en de Belastingdienst. Hierin is volgens de minister de samenwerking verder
verstevigd. Het rapport van Rob van der Laar kan in een bureaulade worden
weggemoffeld, wilde de bewindsman er eigenlijk mee zeggen. Niets is echter
minder waar, blijkt ook uit de bevindingen van de commissie-Oosting, die
onderzoek deed naar de achtergronden van de Teevendeal en de afspraken tussen
het OM en crimineel Cees Helman over het afpakken van zijn vermogen. Oosting cum
suis stellen onomwonden dat het protocol een wassen neus is. Er moet afstemming
plaatsvinden tussen de Belastingdienst en het OM als het te ontnemen vermogen
hoger is dan vijfduizend euro, maar nergens in het protocol staat omschreven hoe
dit moet gebeuren, wie het overleg initieert en op welke wijze wordt
gecontroleerd of dit ook werkelijk gebeurt. Ik ben benieuwd of Rob van Laar nog
bij de recherche werkt of dat hij net als Princen zijn pet uit frustratie al aan
de wilgen hing. Als zijn rapport niet heel snel uit de bureaulade van Van der
Steur wordt gevist, gaat dat denk ik sowieso heel snel gebeuren.

Reacties of tips? Mail naar:  jvdheuvel@telegraaf.nl

Protocol 'pluk ze' is wassen neus

LOAD-DATE: 27 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              152 of 160 DOCUMENTS



                                  De Telegraaf

                           28 januari 2016 donderdag

'Dit is zaak van de politie'

SECTION: WatUZegt; Blz. 14

LENGTH: 526 woorden


Uitlokken tot matchfixing kan absoluut niet. Dat vindt een meerderheid van de
stemmers op de Stelling van de Dag. Zij reageren op het tv-programma Rambam dat
voetballers heeft gevraagd mee te werken aan het beïnvloeden van uitslagen.

Medewerkers van het VARA-programma deden zich daarbij voor als matchfixers.
Rambam had tips gekregen dat matchfixing aan de hand zou zijn in de Nederlandse
competitie. Slechts een derde van de stemmers keurt de methode van Rambam goed.
Maar als de politie undercover gaat om misstanden te achterhalen, dan vindt
bijna iedereen dit een goede methode. Sommigen vinden dat juist journalisten
undercover moeten gaan, omdat de politie daartoe niet in staat is. „Justitie is
gebonden aan veel te veel regeltjes." Een ander vindt juist dat het niet
toelaatbaar is omdat de journalisten ook maar gewone burgers zijn, met minder
bevoegdheden dan politiemensen. „Dit is uitlokking en dat is strafbaar."Hoewel
de meeste lezers de matchfixingactie van Rambam afkeuren, zou iets meer dan de
helft van de stemmers het prima vinden als journalisten met
undercoverjournalistiek meer zaken zouden uitzoeken. „Dit soort programma's doet
wat de overheid eigenlijk zou moeten doen", zo vindt een van hen. Echter vindt
maar een kwart van de stemmers programma's met deze werkwijze leuk om naar te
kijken. „De makers doen dit alleen maar voor zichzelf. Ze denken: 'kijk mij eens
geweldig goed werk doen.'"De kans dat eventuele matchfixing boven tafel gaat
komen, is met de publiciteit over de Rambam-actie kleiner geworden. Dat er nu
geen uitzending komt over dit onderwerp vindt een kleine meerderheid niet
erg.Van de KNVB moeten spelers het melden als iemand hen benadert om uitslagen
te manipuleren. Doen ze dat niet, dan worden ze geschorst. Tachtig procent van
de stemmers vindt dat terecht.In het buitenland gaat matchfixing gepaard met
geweld en chantage. Spelers zouden zich hierdoor bedreigd kunnen voelen en juist
geen aangifte doen. Rambam zou de spelers onnodig bang gemaakt kunnen hebben, is
de gedachtegang van de spelersvakbond. Ruim een derde van de stemmers vindt dat
dit niet is gebeurd.Danny Hesp van de spelersvakbond vindt dat de KNVB aangifte
moet doen tegen het televisieprogramma, wegens uitlokking van een misdrijf.
Zestig procent van de stemmers vindt dat de voetbalbond dat inderdaad moet doen.
Een respondent: „Deze journalisten zijn crimineel bezig, en zouden ook als
zodanig behandeld moeten worden."Rambam onthulde laatst nog een andere
'misstand'. Manager Koos van Dijk van Herman Brood gaf echtheidscertificaten af
voor nepschilderijen van de kunstenaar. Driekwart van de stemmers vindt het
terecht dat Van Dijk op deze manier is ontmaskerd. Sommigen zien verschil tussen
deze zaak en die van de matchfixing. „Van Dijk was al verdacht, dat moest alleen
nog bewezen worden. Er was geen aanwijzing dat de voetballers verdacht waren,
die zijn gewoon willekeurig benaderd." Met Van Dijk hebben de stemmers dus geen
medelijden, maar met andere hoofdpersonen in dit soort programma's wel iets
meer. De meesten vinden dat de 'slachtoffers' niet echt eerlijk worden
behandeld. Martine de Vente

Rambam uit op

sensatie'

LOAD-DATE: 27 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              153 of 160 DOCUMENTS



                                  De Telegraaf

                            23 januari 2016 zaterdag

Voorrang asielzoeker bij regelen toeslagen

BYLINE: Langenberg, Rudolfine

SECTION: Binnenland; Blz. 5

LENGTH: 402 woorden


door  Jorn Jonker

Den Haag -  Asielzoekers die een verblijfsvergunning ontvangen, krijgen daarna
direct voorrang bij het aanvragen van toeslagen. De PVV is kwaad over deze
„voortrekkerij" van vluchtelingen door de overheid.

Sinds eind vorig jaar vraagt het Centraal Orgaan opvang asielzoekers (COA) de
huur- en zorgtoeslagen aan voor asielzoekers die net een verblijfsvergunning
hebben gekregen, staat in een brief die de organisatie aan gemeenten stuurde. De
papierwinkel wordt hen dus uit handen genomen door de overheid. Voorheen deed
VluchtelingenWerk dat voor een deel van deze mensen met een verblijfsvergunning,
maar het COA gaat die taak nu overnemen omdat de organsiatie over het hele land
zit en alle vluchtelingen kan helpen.Het papierwerk wordt niet alleen voor ze
gedaan, dankzij afspraken met de Belastingdienst krijgen de statushouders hun
toeslagen ook nog eens veel sneller. Voor de vluchtelingen is er minder
bureaucratie. Zo vervallen er bijvoorbeeld identiteitschecks die wel gelden voor
autochtone Nederlanders omdat het COA garant staat voor de vreemdeling. Volgens
het Orgaan kan het daardoor allemaal „veel sneller" met de uitbetaling, staat in
de brief. VluchtelingenWerk, de Belastingdienst en het Platform Opnieuw Thuis,
een samenwerkingsverband van onder andere meerdere ministeries, bevestigen dat
de nieuwkomers op deze manier voorrang krijgen bij de toeslagen.PVV-Kamerlid
Fritsma is hier ziedend over en noemt het „meten met twee maten". Hij wijst erop
dat veel autochtone Nederlanders grote moeite hebben met het krijgen van hun
toeslagen. „Gaat u nu ook de aanvragen voor huur- en zorgtoeslag voor gewone
Nederlanders regelen, of blijft u Nederlanders structureel slechter behandelen
dan statushouders", schrijft hij in Kamervragen aan staatssecretaris Dijkhoff
(Veiligheid en Justitie).

Vlugger

Platform Opnieuw Thuis regelde dat het COA deze papierwinkel op zich gaat nemen.
„Dan kan het veel sneller", zegt een woordvoerder. Een zegsman van de
Belastingdienst meldt dat het toekennen van toeslagen zo veel vlugger kan omdat
bijvoorbeeld een van de controlemaatregelen, het melden op een belastingkantoor,
is geschrapt. „Een deel van het toezicht, wie doet de aanvraag, wordt zo
overgenomen." Volgens een zegsvrouw van staatssecretaris Dijkhoff is de snellere
aanvraag geen manier van voorrang, maar bedoeld om achterstanden te voorkomen.

Kamerlid: 'Dit is meten met twee maten'

LOAD-DATE: 22 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              154 of 160 DOCUMENTS



                                  De Telegraaf

                           21 januari 2016 donderdag

'Gewetenloze geldwolven zullen er altijd zijn';
Komiek Steve Carell pakt kredietcrisis aan in 'The big short'

BYLINE: Melchers, Fabian

SECTION: Cultuur; Blz. 10

LENGTH: 585 woorden


Komiek Steve Carell pakt kredietcrisis aan in 'The big short'


Met zijn vorstelijke Hollywood-salaris zal Steve Carell weinig last hebben gehad
van de financiële crisis die in 2007 en 2008 door de wereldeconomie raasde. Toch
stond de acteur te popelen toen hij werd gevraagd voor een hoofdrol in The big
short, de verfilming van het gelijknamige, onthutsende non-fictie boek van
Michael Lewis over de Amerikaanse krediet- en hypotheekcrisis. Na twee
Anchorman-komedies was het niet alleen een kans op een hernieuwde samenwerking
met vriend en regisseur Adam McKay.

Ook samenspelen met grootheden als Brad Pitt, Christian Bale en Ryan Gosling was
een bonus. Carell had echter ook een grote, persoonlijke drijfveer om het
verhaal van The big short te vertellen. „Veel van mijn vrienden zijn door de
crisis hun baan en huis kwijtgeraakt", aldus de acteur. „Het gebeurde gewoon,
niemand wist wat de exacte oorzaak van al deze financiële misère was. Ook ik
niet, want normaal gesproken interesseert economie me nauwelijks. Tot ik het
betreffende boek en script onder ogen kreeg. Wat ik toen las, was een even
verbijsterende als schandalige openbaring. Dit verhaal moest verfilmd
worden."Meteen beet Steve Carell zich vast in zijn personage Mark Baum, een
hedgefondsmanager van Wall Street die tijdens de crisis in conflict raakt met
zijn geweten. Ingehuurde bankconsultanten, economisch adviseurs en Steve Eisman
- de man op wie Baum is gebaseerd - hielpen de acteur bij het voorbereiden op
zijn rol. „Dankzij hun kennis en inzicht is het gelukt de complexe én
verontrustende materie van financiële producten en wiskundige modellen
toegankelijk te maken voor de gewone burger", zegt Carell, die voor zijn spel in
The big short een Golden Globe-nominatie ontving. „Deze heren vertelden dat ze
tijdens de crisis als de dood waren voor een wereldwijd financieel armageddon.
Toch ging het grote graaien door. Fascinerend en onbegrijpelijk tegelijk. En het
doemscenario van een nieuwe crisis blijft op de loer liggen, omdat er altijd
gewetenloze geldwolven zullen zijn die profiteren van frauduleuze systemen. Niet
alleen in de VS, maar in heel de wereld. Want Amerika heeft echt geen monopolie
op hebzucht. Ik pretendeer niet dat The big short een omslag in het denken van
banken zal bewerkstelligen. Maar ik hoop wel dat mensen door onze film met
terugwerkende kracht weer pislink worden en zullen aanzetten tot hernieuwde
discussies."

Serieuzer werk

Na Little miss sunshine, The way way back en het recente Foxcatcher bewijst
Carell ook met The big short uitstekend met drama uit de voeten te kunnen. Is
deze omslag naar serieuzer werk een bewuste keuze? „Absoluut niet. Ik ben
afhankelijk van de rollen die ik aangeboden krijg. Door mijn reputatie als
grappenmaker zijn dat vaak komedies. Mensen zullen mij altijd blijven zien als
weerman Brick Tamland uit Anchorman of sukkel Andy uit The 40 year old virgin.
Gelukkig zijn er regisseurs die het aandurven mij serieuzere rollen te geven,
zoals Adam McKay. Een opwindende uitdaging, want een keihard en grofgebekt
alfamannetje als Mark Baum had ik nog nooit gespeeld. Maar als er hierna weer
een grappige rol op de deurmat ploft: prima. Ik vind het niet erg om getypecast
te worden. Ik erger me aan collega's die daar wel problemen mee hebben. Zij
moeten dankbaar zijn dat ze überhaupt werk hebben en daar prima voor betaald
krijgen. Want een film als The big short laat zien dat je je baan, huis en
spaargeld zomaar kwijt kan raken."

Complexe materie wordt toegankelijk

LOAD-DATE: 20 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              155 of 160 DOCUMENTS



                                  De Telegraaf

                             17 januari 2016 zondag

Drama Icesave voorbij;
Laatste spaarders hebben dit weekend alles terug

BYLINE: Eg, Ruben

SECTION: Financieel; Blz. 15

LENGTH: 568 woorden


Laatste spaarders hebben dit weekend alles terug

door  Ruben Eg

AMSTERDAM -  De laatste 250 Nederlanders hebben dit weekend hun spaargeld van de
IJslandse spaarbank Icesave terug. Maar niet dankzij de Nederlandse overheid.

„Heel naar", omschrijft Gerard van Vliet van de Gedupeerdenvereniging Icesaving
het overleg met het ministerie van Financiën tijdens zijn ruim zeven jaar
durende gevecht om het spaargeld van vele medegedupeerden. „Echt schandalig.
Gewone spaarders zijn op alle momenten in de steek gelaten door de Nederlandse
overheid. Ik heb mij zó geërgerd aan de reactie en getoonde empathie. Zij kunnen
van mij de bietenbrug op."Van Vliet was een van de ongeveer 350 `gewone'
Nederlanders die op 7 oktober 2008 van de ene op de andere dag hun spaargeld
kwijtraakten door het omvallen van de internetspaarbank Icesave. Landsbanki, het
moederbedrijf uit IJsland, was ten onder gegaan door de mondiale bankencrisis.
Om het spaargeld tot een ton terug te krijgen, maakte de Nederlandse staat een
lening van in totaal EUR 1,4 miljard over aan het IJslandse
Depositogarantiestelsel. De Nederlandse banken moesten dit bedrag via De
Nederlandsche Bank (DNB) met EUR 208 miljoen aanvullen.Ondertussen leefde op
straat het idee dat een groepje rijken hun geld domweg had vergokt door dit om
een idioot hoge rentebelofte bij Icesave te stallen. Daar klopte in de praktijk
weinig van, benadrukt Van Vliet. „Alleen mensen die indertijd zo verstandig
waren hun geld in Luxemburg weg te zetten hadden echt iets te verbergen. Icesave
was namelijk gekoppeld aan de normale bankrekening. Dat was gewoon open en bloot
voor de Nederlandse fiscus."De Icesavespaarders die meer dan een ton in IJsland
hadden gestald zijn volgens Van Vliet te verdelen in drie categorieën: „Mensen
die hun woning hadden verkocht en op zoek naar een nieuwe hun geld tijdelijk
kwijt moesten. Dan mkb'ers die hun bedrijfje hadden verkocht of hun pensioengeld
stalden. En tot slot mensen met studiepotjes voor hun kinderen. Natuurlijk waren
er ook een aantal redelijk naïef met hun geld. Maar er waren ook bankiers van
ABN Amro die door het instorten van Fortis hun geld bij Icesave stalden, op
advies van hun bank zelf. Het waren dus echt niet allemaal naïeve mensen die
niet wisten waar het over ging."Het `eigen-schuld-gevoel' hield Van Vliet ook
over aan zijn contacten met het ministerie: „Elke keer moesten we afspraken
maken met een ambtenaar die van niets wist of heel snel weer weg was. Kritische
Kamervragen werden ontwijkend beantwoord. Er klopt allemaal niets van. Het leek
alsof de overheid vooral klaar stond voor de eigen mensen en provincies. Toen
minister Jeroen Dijsselbloem van Financiën de rest van zijn vordering aan
Deutsche Bank verkocht is ook nooit gevraagd of hij iets voor ons kon
betekenen."Een overgebleven groep van zo'n 250 grote spaarders had gezamenlijk
nog de laatste 15% van het Icesavegeld tegoed van de totale vordering van EUR 25
miljoen. Dinsdag werd bekend dat dit restant de komende dagen zou worden
overgemaakt. Dat is inmiddels gebeurd, bevestigt Van Vliet: „Alles is in dollars
en ponden op onze verzamelrekening gezet en omgewisseld in euro's. Het leuke is
dat Dijsselbloem vorig jaar riep dat hij 100% heeft teruggekregen van zijn
vorderingen op IJsland. Wij hebben nu 110% dankzij de betalingen in dollars en
ponden omdat de euro inmiddels zó laag staat, mede dankzij het beleid van
Dijsselbloem."

LOAD-DATE: 16 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              156 of 160 DOCUMENTS



                                  De Telegraaf

                            16 januari 2016 zaterdag

Te druk voor vakantie;
Personeel krijgt stuwmeer aan vrije dagen niet op

BYLINE: Loonen, Patrick

SECTION: Binnenland; Blz. 1

LENGTH: 185 woorden


Personeel krijgt stuwmeer aan vrije dagen niet op

door  Ertan Basekin  en Thijs Rösken

Amsterdam -  Werknemers houden massaal vakantiedagen over. Toch geeft een ruime
meerderheid aan geen vrije dagen te kunnen missen, ook niet als daar een hoger
salaris tegenover staat.

Twee derde van de werknemers kreeg in 2015 de vakantiedagen niet op, zo blijkt
uit een Telegraaf-enquête uitgevoerd door onderzoeksbureau Ipsos.Hardwerkende
Nederlanders durven hun dagen niet op te maken. Een op de drie legt bewust een
voorraad aan om strategisch in te zetten: voor mantelzorg of verzorging van een
ziek kind. Nog een kwart is te druk om vrij te nemen en houdt daardoor vakantie
over. De meeste werknemers (42 procent) voelen er niets voor om hun vrije dagen
om te ruilen voor meer salaris. Werkgevers en vakbonden slaan de handen ineen om
het `stuwmeer' aan ongebruikte vakantiedagen aan te pakken. Voor veel bedrijven
blijft het opgebouwde verlof flink op de balansen drukken en dat gaat ten koste
van de winst. Aan de cao-tafels wordt steeds vaker het persoonlijk keuzebudget
(PKB) op te nemen in de arbeidsvoorwaarden.

LOAD-DATE: 15 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              157 of 160 DOCUMENTS



                                  De Telegraaf

                            11 januari 2016 maandag

365 muzes;
Rem fotografeerde in 2015 iedere dag een naakte vrouw

BYLINE: Gulik, Marloes van der

SECTION: Vrouw; Blz. 14

LENGTH: 602 woorden


Rem fotografeerde in 2015 iedere dag een naakte vrouw

Een pup dartelt vrolijk rond tussen de slingers kerstlichtjes die overal hangen
in het oude schoolgebouwtje waar Rem van den Bosch woont. Her en der staan
enorme lijsten. Een dame op leeftijd, vastgelegd met een inktvis om de schouders
gedrapeerd, trekt de aandacht. Een generatiegenoot heeft eenzelfde beest op de
nek. „Ik had een paar foto's gemaakt van mensen met zeedieren en toen wilde
plotseling iedereen met een octopus op de foto", zegt Rem laconiek.Maar dat was
vroeger. Voor 2015; het jaar waarin de Rotterdamse fotograaf op de queeste van
zijn leven ging: de zoektocht naar de vrouw als muze.

Schoonheid

„Ik heb een aantal jaar in het buitenland gewoond", vertelt hij. „Toen ik
terugkwam in Nederland schrok ik van de veranderde moraal. Het leek wel of er in
de jaren dat ik weg was een enorme angst voor naaktheid was ontstaan. Ik las
over pubers die in zwemkleding douchten na het sporten op school. Ik vind dat
niet gezond. Sinds wanneer is het lichaam iets geworden om je voor te schamen?
Ja, Hollywoodsterretjes van 18 mogen van alles laten zien. En ook tegen de
enorme behaarde buiken van de gemiddelde bouwvakker maakt niemand bezwaar. Maar
de schoonheid van het gewone vrouwenlichaam roept tegenwoordig weerstand op. Een
moeder die haar kind in het openbaar voedt, kan rekenen op afkeuring en
protesten. Terwijl er volgens mij niets mooier is dan dat."„De vrouw is
eeuwenlang de muze geweest van kunstenaars", vervolgt Rem. „Die muze wilde ik
terugbrengen."

Voorselectie

Hij trok er een jaar voor uit: een vrouw per dag. Een willekeurige vrouw, ook
dat nog. „Mijn vriendin deed de voorselectie. Iedere dag stond ik om zes uur op,
dan ontbeet ik met de kinderen, bracht ze naar school en vervolgens kreeg ik een
sms'je van mijn geliefde met een adres en een naam. Ik wist verder niets van de
vrouwen die ik ging fotograferen. En dat 365 dagen lang: een muze per dag."De
vrouwen konden zichzelf aanmelden via Rems speciale Facebookpagina die werd
beheerd door vriendin Ana. „Vrijwel allemaal waren ze in eerste instantie
huiverig om naakt te gaan en altijd was dat na één minuut over. Ik heb alleen
maar positieve reacties gekregen, heb ook met bijna alle modellen nog steeds
contact. Want als je een dag met iemand zo intiem aan het werk bent, komen ook
de verhalen los."Hij kwam gaandeweg het jaar de meest bijzondere vrouwen en
verhalen tegen. „Ik stond ooit aan zee met een operazangeres. 'Zal ik voor je
zingen?' vroeg ze.

Tranen

Terwijl ze haar aria's vertolkte, stroomden de tranen over haar wangen. Zoute
sporen over haar gezicht die wegliepen in haar nek. Hoe prachtig is zo'n
ervaring? Ik kwam iedere avond weer een beetje verliefd thuis. Niet zo zeer op
de vrouw, maar op de mens."En nu is het jaar voorbij. 70.000 kilometer reed Rem
met zijn oude Renault. „Ik heb zestien keer met panne langs de weg gestaan." Wat
resten zijn duizend fotorolletjes die nog ontwikkeld moeten worden, terrabites
aan digitale opnames, vijftig wegwerpcamera's. „De komende weken ben ik wel zoet
met het ontwikkelen en selecteren van alle beelden. Uiteindelijk wil ik er een
fotoboek van maken. Dat is nog best ingewikkeld. Ik ben gaan praten met een
uitgeverij en moet 40.000 euro op tafel leggen. Ik probeer dat geld bij elkaar
te krijgen via voorinschrijvingen. En dan hoop ik uiteindelijk ook op
exposities. In de Kunsthal in Rotterdam, dat is wel mijn droom. Ik wil dat
iedereen de schoonheid van de gewone vrouw weer ziet."

Voor meer informatie over het project van Rem, zie www.amuseaday.com

'Sinds wanneer schamen we ons voor ons lichaam?'

LOAD-DATE: 10 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              158 of 160 DOCUMENTS



                                  De Telegraaf

                            7 januari 2016 donderdag

Zonde van het geld;
'Point break'

BYLINE: Melchers, Fabian

SECTION: Cultuur; Blz. 11

LENGTH: 242 woorden


'Point break'

Het is nog steeds een solide actiethriller; Kathryn Bigelows Point break uit
1991. Spannende stunts en achtervolgingen, vermakelijk verhaal, prima cast. Toch
weerhield dat regisseur Ericson Core er niet van om een remake te maken. Met een
dikker budget, zoals wel vaker in Hollywood.De nieuwe Point break kostte ruim
vier keer meer dan het origineel. Dat is terug te zien. De actie heeft een mooie
3D-upgrade gekregen, bevat meer extreme sporten en minstens zoveel exotische
locaties. Jammer genoeg is het vernieuwde verhaal daar knullig omheen
geboetseerd.De groep bankovervallers waarin agent Utah infiltreert, zijn ditmaal
niet alleen parttime-adrenalinejunks maar ook linkse activisten met een agenda.
Ze strooien hun gestolen geld rond voor het gewone volk terwijl ze de hele
wereld over stuiteren om halsbrekende toeren uit te halen. Snowboarden en een
sprong van Mt. Everest krijgen mystieke namen als `Leven van ijs' en `Geboorte
van lucht', want de ruige kerels willen het pad naar verlichting vinden en de
aarde in balans brengen. Ofzo.Hadden de makers maar zoveel aandacht besteed aan
het verhaal als aan het indrukwekkende stuntwerk. Het hart van de originele
Point break was de groeiende vriendschap tussen Utah en de groep criminelen,
maar in de fletse remake blijft daar vrijwel niets van overeind. Dat
hoofdrolspelers Luke Bracey en Édgar Ramírez geen Keanu Reeves en Patrick Swayze
zijn, helpt ook niet mee. Fabian Melchers

LOAD-DATE: 8 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              159 of 160 DOCUMENTS



                                  De Telegraaf

                             5 januari 2016 dinsdag

Europa is ook een feestje;
Bruisend programma rond EU-voorzitterschap

BYLINE: Boegman, Colette

SECTION: Cultuur; Blz. 11

LENGTH: 388 woorden


Bruisend programma rond EU-voorzitterschap


Europa - vaak wordt het gezien als een ver-van-mijn-bedshow, uitgevoerd door een
bureaucratisch bolwerk in Brussel, ver van het leven van de gewone man of vrouw.
Maar het kan allemaal ook een stuk dichterbij komen (en een stuk leuker), is de
gedachte achter het cultureel programma tijdens het Nederlandse voorzitterschap
van de EU.De slogan is dan ook 'Europe by people, the future of everyday
living'. Wie gaan dat alledaagse leven van ons de komende jaren mee vorm geven,
is de centrale vraag. Een hele stoet aan kunstenaars en wetenschappers gaat
laten zien hoe de wereld rondom ons mooier, beter, duurzamer zou kunnen zijn.Dat
betekent zang en dans, film en theater, literatuur en architectuur in het
hoofdkwartier: Pakhuis De Zwijger in het Oostelijk Havengebied.

In het bruisende pakhuis zijn er vanaf 4 januari exposities, workshops, lezingen
en optredens. Voor elk wat wils dus; van discussies over een duurzaam Europa en
de rol van fietsen in Amsterdam tot optredens van bijvoorbeeld theatermaker
Lucas de Man of singer-songwriters Luke Nyman, Rei Satoshi en Martine Bond.De
Zwijger ligt meteen in het hart van twee van de belangrijkste locaties in het
zes maanden durende programma. Want op de Kop van Java-eiland verrijst een
zelfvoorzienende 'stad van de toekomst' met zo'n vijftig paviljoens: FabCity. En
aan de andere kant van het pakhuis wordt een verbinding gelegd met het
Scheepvaartmuseum, waar de ministers zullen bijeenkomen, en het Marine
Etablissement, waar de rest van de vergaderingen plaatsvinden. Langs het Marine
Etablissement loopt een 450 meter lange muur, The Wall gedoopt, die als een
soort projectiescherm zal worden gebruikt voor tal van artistieke
uitingen.Allemaal toegankelijk voor 'het gewone publiek'. FabCity belooft
spectaculair te worden. In de paviljoens, maar ook via installaties en
prototypes geven kunstenaars, wetenschappers en andere creatievelingen hun beeld
van hoe een duurzame wereld er in de toekomst uit kan komen te zien.Maar de
plakkaten op de The Wall, de muur langs de Kattenburgerstraat, zullen zeker ook
tot de verbeelding spreken. Kunstenaars als David Bade, Henk Wildschut, Dina
Danish, Raimond Wouda en Robin De Puy gaan er aan de slag.Meer informatie is te
vinden op www.europebypeople.nl

Iedereen welkom in de paviljoens

LOAD-DATE: 4 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved

                              160 of 160 DOCUMENTS



                                  De Telegraaf

                             4 januari 2016 maandag

Theatertips

BYLINE: Schiffelers, Fleur

SECTION: Cultuur; Blz. 18

LENGTH: 305 woorden


Borgen - Noord Nederlands ToneelOok zo genoten van de geweldige Deense tv-serie
Borgen over Birgitte Nyborg, die als premier van Denemarken niet alleen
voortdurend schippert tussen haar idealen en de harde politieke werkelijkheid,
maar ook tussen haar werk en haar privéleven. Regisseur Ola Mafaalani van het
Noord Nederlands Toneel brengt nu twee tv-seizoenen terug tot een tien uur
durende theatermarathon (incl. maaltijden). Het Groningse gezelschap heeft
daarmee een wereldpremière in handen. De enscenering volgt het patroon van de
serie, compleet met cliffhangers en terugblikken, en switcht tussen de backstage
van de politiek, het thuisfront van Nyborg en de redactie van nieuwszender TV1.
Lukt het de kwaliteit van de tv-serie op het toneel te evenaren en het publiek
mee te slepen in de vele intriges en het politieke gekonkel?

Van 12 maart t/m 12 juni. Info: http://nnt.nl

De welwillenden - Toneelgroep Amsterdam/ToneelhuisJonathan Littell schreef met
De welwillenden (2006) een nogal controversieel boek. Hij vertelt hierin over de
Jodenvervolging tijdens de Tweede Wereldoorlog vanuit het perspectief van de
SS-officier Max Aue, een bureaucraat in hart en nieren. De auteur toont daarmee
aan dat het echt niet allemaal monsters waren in het Derde Rijk. Dat ook gewone
burgers door het nationaalsocialisme langzaam maar zeker collectief opschoven in
de richting van de totale waanzin.Regisseur Guy Cassiers vertelde dat hij de
dikke pil van ruim negenhonderd bladzijden af en toe moest wegleggen, omdat hij
simpelweg niet verder kón lezen. Aan Hans Kesting de heftige taak om de rol van
Aue te spelen. Dit zal zeker geen gezellig avondje in de schouwburg worden, maar
in een tijd dat de haat tegen bepaalde groepen weer groeit, is het een verhaal
dat verteld moet worden.

Van 10 maart t/m 22 juni. Info: http://tga.nl

LOAD-DATE: 3 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2016 De Telegraaf
                              All Rights Reserved
